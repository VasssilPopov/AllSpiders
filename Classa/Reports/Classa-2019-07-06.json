{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/397570-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B3%D0%B0%D0%B7%D0%BE%D0%B2%D0%B8%D1%82%D0%B5-%D0%B2%D1%80%D1%8A%D0%B7%D0%BA%D0%B8-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%81%D0%B0-%D0%B2-%D0%B8%D0%BD%D1%82%D0%B5%D1%80%D0%B5%D1%81-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B2-%D0%B5%D1%81", "text": "България е на кръстопът на Балканите и затова за Европейския съюз (ЕС) ще бъде полезно изграждането в региона на газови интерконекторни връзки със съседните страни, заяви българският министър-председател Бойко Борисов по време на срещата на върха на инициативата „Берлински процес“ в Познан. По неговите думи тези връзки ще допринесат за сигурността и диверсификацията на енергийните доставки в Европа. Борисов отбеляза, че добрите транспортни и енергийни връзки, както и дигиталната свързаност, подобряват живота на хората в региона и спомагат действията на ЕС да станат по-видими.      „От интерес за целия регион и за европейската сигурност е цялостното изграждане на Коридор № 8, който ще позволи свързването на Черно с Адриатическо море“, добави още той. Пред правителствените и държавни ръководители Борисов отбеляза, че европейската перспектива на Западните Балкани няма алтернатива. „Тя е гаранция за сигурност и стабилност в региона, устойчиво икономическо развитие, социален просперитет и продължаване на започнатите реформи в тези държави“, добави Борисов и акцентира, че разширяването на ЕС с шестте страни от Западните Балкани остава един от външнополитическите приоритети на България. „За нас е важно Западните Балкани никога повече да не се върнат към състоянието на конфликти, противопоставяне и национализъм, в което се намираха през 90-те години на XX век“, посочи българският премиер. Той добави, че ролята на „Берлинския процес“ в това отношение е важна и България приветства инициативата отворените въпроси между шестте държави от региона да бъдат разисквани в този формат. „Държавите от Западните Балкани трябва да положат максимални усилия и за развитието на добросъседски отношения със своите съседи от Европейския съюз“, подчерта Борисов. Като такъв добър пример той изтъкна подписването на договора за добросъседство между България и Република Северна Македония (РСМ), който направи възможно даването на хоризонт за начало на преговори с РСМ. „Сред приносите на „Берлинския процес“ е програмата за свързаност, насочена към създаване на условия за икономическо развитие и насърчаване на добросъседските отношения. Включително чрез финансирането на конкретни инвестиционни проекти за регионалната инфраструктура, транспорта и енергетиката“, уточни Борисов. Той добави, че се надява в бъдеще „Берлинският процес“ да продължи да бъде двигател за развитие на местните икономики, да допринася за сближаването на региона с ЕС и за по-добър живот на гражданите на тези страни.  ", "date": "2019.07.06", "title": "Бойко Борисов: Газовите връзки на Балканите са в интерес на всички в ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397566-%D0%B7%D0%B0%D1%89%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D1%84%D0%B0%D0%BB%D1%88%D0%B8%D0%B2%D0%B8-%D0%B1%D0%BE%D0%BB%D0%BD%D0%B8%D1%87%D0%BD%D0%B8", "text": "Щом в България се зададат празници, броят на болничните рязко нараства. От което логично следва, че немалко от тях навярно са фалшиви. Но наистина ли фалшивите болнични са толкова много, колкото твърди премиерът Борисов?         Ако в България наистина имаше електронно управление и информационните системи на държавните институции си “говореха”, сред наплива на ГКПП Кулата-Промахон със сигурност щяха да бъдат открити хора с болнични, отиващи на море в Гърция. Но, за радост на измамниците, такава комуникация няма. Още през май шефът на Националния осигурителен институт (НОИ) Ивайло Иванов съобщи, че броят на болничните по празници рязко се увеличава. А според Добрин Иванов, изпълнителен директор на Асоциацията на индустриалния капитал в България, ръстът е с 20-30%. Премиерът Бойко Борисов отново извади проблема на дневен ред - и предупреди лекарите да внимават, защото би му било неприятно доктори да бъдат арестувани.     Според цитираните от премиера данни, през 2018 болничните са били 2 милиона, а само за първите шест месеца на тази година вече са 3,5 милиона. Общият размер на начислените парични обезщетения, изплатени от ДОО на база болничен лист за 2018 година, е 557 милиона лева, което е ръст от 13% спрямо предходната година. Най-голям дял от тази сума се пада на работещите в столицата, където са съсредоточени държавните институции - близо 190 милиона лева. София е следвана от Пловдив, Варна, Стара Загора. Няма официални данни за обезщетенията за първите 3 дни, плащани от работодателите. Но се очаква за 2019 да достигнат около 200 милиона лева. Защо го правят Има две категории хора, които злоупотребяват с болничните. В едната влизат предимно държавни и общински служители, тоест - чиновници, които гледат да се измъкнат по празници поне за седмица. За тях болничните са удобен начин да изкарат почивка, без да пипат гарантираната си отпуска. И тъй като администрацията е претъпкана от “калинки” и “чантаджии”, отсъствието на част от тях не променя и бездруго ниското качество на публичните услуги. Във втората категория попадат хората, за които болничните са начин да се трудят на втора работа - защото парите от първата не стигат. Всички те са част от армията на “работещите бедни”, но не тях ожали Борисов, а работодателите, за които “тази ситуация е бич”. Вместо да изясни дали тези хора са осигурявани на минимална работна заплата и дали получават нещо отгоре, което не е регламентирано. Защото рядко някой на минимална заплата ще шикалкави с фалшиви болнични, за да мързелува. Работодателите плащат 70% от възнаграждението за първите три дни, държавата - 80% или 90%, в зависимост от това дали болничните са за общо заболяване, трудова злополука или професионална болест. Председателят на КНСБ Пламен Димитров посочи тези дни, че България си остава най-бедната страна в ЕС, в която 70% от хората получават заплащане под 1 200 лева. Според премиера пък, много хора „взимат болнични и отиват да берат гъби, ябълки\". Ако приемем, че тези хора заминават за някоя европейска държава, тук вече са необходими дълги болнични - за по два-три месеца. Повечето от тези болнични листове се издават от болниците - частни, държавни, общински, като лечебните заведения също имат голяма изгода. От тези мними болни те получават пари по клиничните пътеки. Така парите на данъкоплатците се източват от две места - от НЗОК, която финансира болниците, и от НОИ, откъдето се изплащат болничните. Една класификация на издадените болнични листове би помогнала за изясняване на картината. Но липсва политическа воля, която да наложи контрол и по-сериозен механизъм за проверки както на хората с болнични, така и на порочните практики в болниците. Ако вярваме на премиера, държавата се е заела много сериозно с тази задача. Защото “толкова много искания имаме за повишаване на заплати, че всеки един лев ни е важен”. Има и още нещо Има обаче и друго. Не може министър-председателят да говори на едро за голям брой измами с болнични листове, ако наистина не е наясно за какъв процент става дума. В България е пълно с болни хора, смъртността е от най-високите, животът е къс и нелек, а ръстът на болничните може би просто отразява тази реалност. След като броят на хоспитализациите се е повишил сериозно, а разходите на НЗОК за болниците са скочили тройно в сравнение с 2007 година, от това логично следва и ръст на болничните. „Ако има проблем, той трябва да се докаже\", каза преди ден зам.-председателят на Българския лекарски съюз д-р Николай Брънзалов. И добави, че за увеличаването на болничните листове има както субективни (поставянето на диагноза е субективна експертиза), така и напълно обективни причини. Затова не бива да се формира групова вина. Накратко: ако премиерът продължава да твърди, че голяма част от болничните са фалшиви, значи населението е здраво. А от това следва, че ще му се наложи да разрови какви ги вършат в болниците и/или как и колко плаща бизнесът.", "date": "2019.07.06", "title": "Защо в България има толкова много фалшиви болнични?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397567-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D1%83%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%BC%D0%B0%D1%84%D0%B8%D1%8F", "text": "Средата за сигурност в България се отличава с относителна устойчивост и стабилност. Липсват признаците и условия за съществуването на емблематични, знакови престъпни структури на национално ниво и групировки от мафиотски тип, както и престъпни деяния с широк обществен резонанс. Това заяви вътрешният министър Младен Маринов при откриването на конференция в Софийския университет, съобщава бТВ. Вътрешният министър заяви, че в резултат на мерките и политиките, предприети от българските правителства и МВР, е постигнато стесняване на криминалните пазари и престъпните възможности, както и намаляване на шансовете за финансиране на престъпни групи.     Министър Маринов каза, че нито една държава не би могла да се справи с организираната престъпност, ако няма сътрудничество и тесни отношения между правоохранителните органи, научната общност и бизнеса. По линия на наркотрафика Маринов заяви, че България успешно си партнира с чуждестранните служби, а последния пример е разкритият канал за трафик на хероин чрез български куриери, по въздух, с куфари, имащи двойно дъно. Иззетият хероин и наркотични вещества са били около 40 килограма. Министърът припомни и вчерашния удар по фабрика за нелегални цигари, като посочи, че през миналата година са били затворени четири такива обекта.", "date": "2019.07.06", "title": "Вътрешният министър: В България няма условия за мафия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397568-%D0%B5%D0%B2%D1%80%D0%BE%D0%BF%D0%B0-%D0%BF%D0%BE%D0%B4-%D0%BD%D0%B5%D0%BC%D1%81%D0%BA%D0%B8-%D0%B1%D0%BE%D1%82%D1%83%D1%88-%D0%B8-%D0%B7%D0%B2%D1%83%D1%86%D0%B8%D1%82%D0%B5-%D0%BD%D0%B0-%D1%84%D1%80%D0%B5%D0%BD%D1%81%D0%BA%D0%B8-%D1%88%D0%B0%D0%BD%D1%81%D0%BE%D0%BD-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B8-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D1%81%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B5%D0%BD%D0%B8,-%D0%BA%D0%BE%D0%B5%D1%82%D0%BE-%D0%BD%D0%B0%D0%BF%D0%BE%D0%BC%D0%BD%D0%B8-%D0%B7%D0%B0-%D0%B8%D0%BC%D0%BF%D0%B5%D1%80%D1%81%D0%BA%D0%B8-%D0%BC%D0%B0%D0%BD%D1%82%D0%B0%D0%BB%D0%B8%D1%82%D0%B5%D1%82", "text": "Европа под немски ботуш и звуците на френски шансон, подслаждани с испански чурос и белгийски гофрети. Това е актуалната версия на германо-френското господство, което Берлин и Париж от години пробутват на евронаивници и еврокариеристи от всякакъв калибър под формулата „повече Европа“. Всъщност, в тази формула Европа я няма. Има „повече Германия“ (не „юбер алес“, слава Богу!). Има и „повече Франция“. Но голямата част от Европа отсъства. Тази политическа реалност, която досега старателно беше прикривана с високопарни, но изпразнени от съдържание пропагандни фрази за „европейска солидарност“ и „европейски ценности“, лъсна в цялата си арогантност в номинациите на Европейския съвет за ключовите съюзни постове в начина, по който бяха излъчени. Предлага се една непопулярна германка – Урсула фон Лайен – отхранена сред привилегиите на брюкселската бюрокрация, да оглави Европейската комисия. Една французойка да поеме Европейската централна банка – Кристин Лагард, досегашна шефка на Международния валутен фонд и мастита застъпничка на отиващия на бунището на историята неолиберален модел на глобализация, довел света до гигантски социални неравенства и истинско отвращение от глобалисткия елит. Един политически „стерилен“ белгиец – Шарл Мишел – за президент на Европейския съвет. И за цвят – относително разпознаваемия на международната арена външен министър на Испания Жозеп Борел – за първи дипломат на ЕС. Това са номинациите. Централна и Източна Европа не са представени, което напомни за онзи атавистичен имперски манталитет, с който са пропити коридорите на властта в Берлин и Париж. Най-важното качество, което успяха да изтъкнат от Съвета за кандидатите е джендър-балансът. Нямат значение качествата и компетентността. Нито пък политиката, която те ще водят. Важното е, че първичните полови белези са по равно – две жени и двама мъже. А! Да не пропуснем. Евродепутатите си избраха някакъв второразряден италиански социалист за поста на председател на Европейския парламент. Сякаш, за да олицетвори още по-нагледно ролята на тази фасадна европейска институция като апендикс във властовата структура на ЕС. Тягостните пазарлъци в Брюксел през последните дни, които доведоха до тези решения, са изражение на дълбоката морална, политическа и ценностна изчерпаност на неолибералния модел, по който е конструиран Европейския съюз в настоящия си вид. Не е проблема нито в резултатите от евроизборите, нито в опърничавостта на „популистите“ от Вишеградската четворка, нито в митичното „руско вмешателство“. Проблемът е системен. В самата конструкция на ЕС е заложено да властва не демокрацията и волята на гражданите, а кулоарните сделки, сплетни и задкулисие на елита. Не е далеч времето, когато еврократите с гордост обясняваха как ЕС е създаден именно като „елитарен политически проект“. Наднационалната власт, която съставляват европейските институции, по дефиниция е отдалечена от гражданите и от „капризите“ на националната демокрация, за да бъде в услуга на глобалния капиталистически елит. Това е „повече Европа“, която ни сервира статуквото на неолибералния глобализъм. Нейните глашатаи така острастено мразят „Европа на нациите“, защото в демократичната национална държава думата имат гражданите, а в наднационална Европа – елитите и инсталираната от тях брюкселска номенклатура. Беше хвърлен в кошчето дори и лицемерният опит да се имитира демокрация чрез „шпитцен кандидати“, сиреч водещи кандидати за президент на Европейската комисия, издигани от основните политически семейства в изборите за Европейски парламент. Гласът на хората беше подменен от сделката на „елита“. Малцинството от европейските граждани, които все още вярват, че от тях зависи нещо в политиката на ЕС, и водени от тази заблуда си направиха труда да гласуват в евроизборите през май тази година, не са гласували за нито един от тези, които в крайна сметка бяха излъчени от европейските „лидери“ да се разпореждат с живота на хората и с бъдещето на ЕС. Кавичките, с които е оградена думата „лидери“, не са нито печатна грешка, нито плод на самонадеяно неуважение към правителствените ръководители на държавите-членки. С тези препинателни знаци най-добре се обозначава дълбокото разочарование от крещящия дефицит на мащабно политическо лидерство в ЕС. Защото в Брюксел завчера не преговаряха лидери, а се пазаряха амбулантни търговци. Търсеха се удобни кандидати, които да запълнят квадратчетата на бюрократичната схема, а не решения в интерес на европейските граждани. Нито за миг не стана дума за визия и стратегия, за цели и приоритети. Дърляха се за постове и привилегии. Като глутница, която дели плячка. Най-важно им беше „кой“ и „колко“ власт ще получи, а не „какво“ и „как“ ще правят с управлението на Европа. Всъщност, докога ще ни се втълпява перфидното пропагандно клише, че Европа е тъждествена на Европейския съюз? Не е! И не става дума само за географските отлики в двете понятия. Европа е ценностно пространство на духа и просвещенските идеи от Атлантика до Урал. Европейският съюз на част от държавите в Европа днес е гигантска, наднационална бюрократична машинария, в която е изнесен голяма част от суверенитета на държавите, за да може не техните граждани, а глобалният елит да определя дневния ред. И всичко това не в името на идеи и ценности, а на икономически интереси. В това беше превърнат ЕС. И последната среща на Европейския съвет е ярка илюстрация. Да искаш дълбока промяна на този ЕС е проевропейска позиция, а не „евроскептична“ (другото пропагандно клише, с което брюкселци цензурират и стигматизират всеки различен възглед за конструкцията на ЕС). Не са евроскептици и мнозинството от гражданите на ЕС, които все по-осезаемо усещат, че в този си вид ЕС е обречен на разпад или най-малкото на вегетиране. Те искат ЕС, но не този ЕС. В тази посока са изводите от едно голямо проучване на обществените нагласи в 14 европейски държави, които избират повече от 70% от състава на Европейския парламент. То е поръчано от Европейския съвет за външни отношения – аналитичен център, който е един от флагманите на неолибералния глобализъм в Брюксел и не може да бъде упрекван в „евроскептицизъм“. Проучването беше публикувано в навечерието на европейските избори. Неговите резултати разкриват ясно нагласите на гражданите на държавите от ЕС към съюза в този му вид. В повечето от тях преобладава отчетливо обществената нагласа, че Европейският съюз със сигурност или твърде вероятно ще се разпадне през следващите едно или две десетилетия. В Словакия така мислят 66% от респондентите, във Франция 58%, в Италия и Полша – 57%, в Германия – 50%. Само в три от изследваните държави делът на песимистите за бъдещето на ЕС е в малцинство, но за сметка на това доста осезателно малцинство – Швеция (44%), Дания (41%), Испания (40%). Вместо да опровергаят тези страхове и да очертаят по-добра перспектива, правителствените ръководители и високопоставените еврочиновници ги потвърдиха безапелационно. От „прагматизма“ (както удобно бюрократите наричат безпринципността), който подмени политическите програми в Брюксел, става ясно, че нова политика от този европейски елит не може да се очаква. Бъдещите назначенци по върховете на ЕС ще администрират властта, но няма да спечелят умовете и сърцата на общественото мнозинство в Европа. Защото бюрократичното охолство, в което тънат, ги прави слепи (ако въобще са били окати) за реалните проблеми, страхове, искания и интереси на хората. Днес, те все още се утешават с клишето, че да работят за това, което искат хората е, „популизъм“. Но ходът на историята е неумолим. А това статукво е от грешната на историята. Ако демонтажът на неолибералния глобализъм и пренареждането на геополитическия пъзел, който започна от САЩ с управлението на Доналд Тръмп, се затвърди след американските избори през 2020 г., днешното „ишиасно“ статукво в ЕС също ще бъде бързо пометено. Стара истина е, че когато Америка кихне, Европа се разболява. Но дори и без нов политически импулс отвъд океана, статуквото ще рухне, макар и значително по-бавно. Защото ЕС има нужда от дълбока реформа, която поставя в центъра на европейската политика гражданите, а не елита. Пълзящата федерализация към която ни тласкат, е лошо решение за България. Най-малкото защото в една многонационална федерация от типа на лелеяните от Урсула фон Лейен „Европейски съединени щати“ малките народи и икономически изоставащите имат думата точно толкова, колкото Башкортостан в Руската федерация. Само в междудържавен съюз с ограничени правомощия на съюзните институции и право на вето на държавите-членки, малките нации и техните интереси могат да бъдат зачитани.    ", "date": "2019.07.06", "title": "Европа под немски ботуш и звуците на френски шансон. Централна и Източна Европа не са представени, което напомни за имперски манталитет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397569-%D0%B2%D0%B0%D0%BB%D0%B5%D1%80%D0%B8-%D0%B6%D0%B0%D0%B1%D0%BB%D1%8F%D0%BD%D0%BE%D0%B2,-%D1%87%D0%BB%D0%B5%D0%BD-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%81%D1%8A%D0%B2%D0%B5%D1%82-%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%B1%D1%81%D0%BF,-%D0%BF%D1%80%D0%B5%D0%B4-%E2%80%9E%D1%82%D1%80%D1%83%D0%B4%E2%80%9C-%D0%B1%D1%81%D0%BF-%D0%BD%D0%B5-%D1%81%D1%82%D0%B0%D0%BD%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%BD%D0%B0-%D1%82%D0%B5%D0%B7%D0%B8-%D0%B8%D0%B7%D0%B1%D0%BE%D1%80%D0%B8", "text": "Диалогът в партията трябва да бъде възстановен –  Г-н Жаблянов, председателят на БСП Корнелия Нинова посочи 3 мотива за отстраняването Ви от Изпълнителното бюро на партията, основателни ли са те? – Не са основателни, защото те бяха отхвърлени не просто от мен в изказването ми след оповестяване на нейното решение, но и защото те фактически не са верни. По отношение на третия мотив, който беше свързан с отсъствието ми на заседанието на ПАСЕ, самото заседание се състоя три седмици след като председателят на Националния съвет на БСП ме уведоми, че е свалил доверието си от мен. Първият мотив беше свързан с подготовката на конгресния доклад, който мисля, че беше одобрен от целия конгрес, включително от председателя на Националния съвет. Не виждам какви забележки могат да имат към него в тази посока, освен по начина на неговото подготвяне, защото бе изготвян в сложна вътрешнопартийна обстановка. Третият мотив е свързан с работата на Комисията по идейно развитие на БСП, която оглавявам. Мисля, че тя работи на средно добро ниво, така че няма основание в тези мотиви. Възможно е да има други мотиви, най-вероятно има, но те не бяха огласени публично. –  С какво докладът, който написахте за евроизборите, засегна председателя на Националния съвет на партията? – Не смятам, че става въпрос за раздразнение или за по-особено емоционално състояние. Мисля, че става дума за оценката за кампанията за европейските избори, за начина, по който функционираше партията, изборните звена, щабове, структури и др., които бяха ангажирани с пропагандата. Всичко това, което се размина с нашата платформа за европейските избори, която се казваше „Визия за Европа“, доведе до сериозно напрежение в самата кампания.      Получиха се негативни резултати, които бяха потвърдени с разминаването между нашите очаквания по отношение на границите на гласове, които бихме могли да получим и това, което на практика стана. Това е основният елемент около този доклад. Аз продължавам да считам, а и голяма част от делегатите на Конгреса също, че той беше балансиран и полезен на БСП, даже смятам, че левицата трябва да се гордее с такъв тип постижение, защото е единствената партия, която се съсредоточи върху европейските избори и направи анализ на собственото си явяване, при това критичен. –  С Вашето отстраняване от Изпълнителното бюро мнозина от членовете на Пленума казаха, че Корнелия Нинова разчиства ръководството от хора, които я критикуват, резонни ли са твърденията? – Не ми се иска да вярвам, че това е така. От друга страна, това, което със сигурност може да се каже е, че във висшия орган на партията – Националния съвет, диалогът между членовете му и председателя, не върви гладко. Той е нарушен не само по повод на листите за Европейския парламент, но и по редица други въпроси, свързани с идейното ситуиране на БСП в българското и в европейското политическо пространство. Покрай евроизборите се напомни нещо много важно – че ние не сме само част от нашето политическо пространство, но и от общата политическа структура на ЕС. БСП забуксува в тази посока – появиха се пукнатини и разломи между нас и ПЕС. Причината за това не е само Истанбулската конвенция, тъй като въпросът с нея е закрит и има решение от Конституционния съд, т.е. не могат да бъдат търсени там причините за сложните отношения между БСП и ПЕС. Това не носи плюсове на Българската социалистическа партия, защото за нас какво става в Европа, как се конструират органите за управление, какви сили надделяха, кой е избран и ще бъден избран за ключовите фигури на следващия мандат, в който Европа ще бъде управлявана, е изключително важен въпрос затова на къде да се движи България в своя вътрешнополитическо развитие. За БСП е от изключителна важност не само да познава в детайли европейския политически процес, но и да участва в него пълноценно. За съжаление, със сегашното ръководство ние се дистанцираме от това и като че ли се затваряме в домашна проблематика, която няма да ни донесе добри резултати. –  Имате ли обяснение защо БСП загуби евроизборите след като почти всички социологически агенции в началото на кампанията прогнозираха победа за столетницата? – Отговорите са пределно ясно дадени в доклада, който беше приет, затова няма да се връщам към тях. Ролята на социологическите агенции е да дадат приблизителна картина, те не могат да решат едни избори. По-важното е, че в периода преди изборите ГЕРБ изпадна в тежка ситуация, а пък БСП не успя да се възползва от нея. Вторият момент е опитът европейските избори да бъдат превърнати в национални избори, нещо като вот на недоверие срещу правителството – една много сложна от политическа гледна точка задача, за която месеци преди това беше ясно, че ще бъде реализирана като се мобилизират избирателите по две разнопосочни теми. –  Защо БСП не успя да се възползва от ситуацията? – Няма да се спирам върху конкретни грешки, но въпросът е следният: Защо БСП в последните три години, от последните парламентарни избори насам, на които реализира добър резултат, не може да разшири влиянието си. Имам усещане дори, че се показва тенденция на загуба на темпото, което беше набрано в началото при парламентарните, а след това и при президентските избори. Има отстъпление от обществените позиции, които БСП имаше. Получи се и разминаване с дневния ред на обществото, с очакването на българските граждани към управлението, към отговорността на политическата система. БСП си постави задачата да предизвика предсрочни парламентарни избори, което се оказа, че е трудно постижимо в днешната политическа обстановка. БСП напусна парламента 3 месеца преди изборите, допускайки другите партии да се възползват от парламентарната трибуна. Това действие доведе до накърняване на авторитета на БСП като парламентарна партия. Затова се получи голямо разминаване с нашето поведение и очакванията на обществото. В България има нужда от силна опозиция, в българските граждани имат ясно изразени опозиционни настроения по отношение на дясното управление, на дългия застой на десницата и на господин Бойко Борисов в управлението. Има сериозни диспропорции в развитието на различни сектори, които в сегашната правителствена програма поне не си личи, че могат да бъдат преодолени, или поне не са си ги поставили за цел. Въпреки това ние не успяхме да предложим ясна управленска стратегия, която българските граждани да видят и да си кажат: „Да, БСП предлага по-добро управление от сегашното правителство“. –  Как приехте факта, че Корнелия Нинова подаде оставка, която на заседанието на Конгреса оттегли? – Всеки политик, включително и председател на Националния съвет на БСП може да ги прецени тези действия и стъпки, те не са предварително дефинирани. На базата на изказването на самия председател госпожа Корнелия Нинова, която откровено каза: „Аз с моите действия предизвиках хаос в партията. Аз възнамерявам да оправя този хаос“, може да се зададе въпросът дали с последвалите действия от Конгреса насам това са стъпки към подреждането, към диалога вътре в партията, към преосмислянето на досегашната политика, която се води 3 години, и преминаването на други опозиционни позиции, но вече в по-голямо съзвучие с очакванията на българските граждани. Намирам оставката за личен въпрос, оценката я дават гражданите и самата партия. На Конгреса ясно си пролича, че делегатите подкрепят председателя да продължи да изпълнява мандата си. –  Как разбирате думите на Нинова, че „лобита бизнесмени търгували партията“, докато беше в оставка и призива  u  към определени съпартийци да „затворят портфейлите, защото БСП не се продава“. Кой иска да купи БСП и за какво му е? – По съвпадение, докато разискваме този въпрос, в Народното събрание се обсъжда финансирането на политическите партии в България. Той е важен за функционирането на политическата система. Ключовият въпрос е за съвместяването на капитализма и демокрацията. Социалната демокрация, при която гражданинът разполага със своя собственост, неприкосновено имущество, с източници на доход, сигурно работно място, които му дават възможност свободно да изрази волята си, е гаранцията срещу това хора с големи финансови възможности да диктуват условията на политиката. Системата на финансирането на политическите партии трябва да позволява те да представляват този по-широк интерес. Финансирането трябва да бъде такова, че да няма влияние върху политическите решения и идейни платформи. Това е въпрос на изграждане на демократична политическа култура, от която партията е неизменна част. В България това става бавно, но по-важно е какви стъпки правим – дали стъпка напред или две назад. –  Какво трябва да се промени в партията, защото мнозина експерти прогнозират, че ще последва съдбата на СДС? – Не приемам очакването, че БСП ще последва съдбата на СДС, тъй като това беше политическо движение, което възникна като отрицание на предишната политическа система. То нямаше концепция какво да стане с България, докато БСП е партия на социалистическата цел. Защото социалното развитие има прогресивен характер. Дори богатите държави се сблъскват със социални кризи, такъв пример са „жълтите жилетки“ във Франция, където целият политически инструментариум се сблъска със сериозна социална криза и недоволство, породено от дефектите на съвременния капитализъм. Социализмът винаги ще присъства като алтернатива на капитализма като идея, винаги ще се противопоставя, а в определени моменти може да се превърне във водеща обществена и политическа тенденция. –  Какви промени са нужни, за да бъде приета столетницата за алтернатива? – Пътят на БСП е ясен, това е партия на социалистическия идеал. БСП очевидно не се вижда като алтернатива в момента. Може би причината е начинът, по който столетницата говори, публичното u поведение, думите, които използва, не могат да накарат българските граждани да приемат, че това е партията изразител на това, което те очакват. Във „Визия за България“ са описани промените в отделните направления, които бихме желали да реализираме, ако имаме възможност чрез изпълнителната власт, но при нея се нуждаем от по-голяма степен на конкретизация. Там присъстват доста общи постановки, които без да се преведат на ежедневния език, няма как да бъдат възприети от гражданите като сериозна заявка за управление. –  Какъв резултат очаквате на предстоящите местни избори? – БСП е в не лека ситуация, защото дори по нашите анализи, резултатът от европейските избори ще се отрази и се отразява на политическата обстановка в страната, върху хода и подготовката за местните избори. Ние трябва от позицията на сериозно догонващи да се опитаме да възстановим позициите на БСП в местната власт. Тя трябва да обслужва обществения интерес, а не Оперативните програми, и в крайна сметка да даде на българските общини перспектива на развитие, включително на малките и средни общини, за да може независимо къде живеят български граждани да не се чувстват изоставащи или забравени. Предизвикателството на социалистическата политика е равенството. През 2014 г. отстъпихме много в местните избори – БСП няма областен град или община, в която да има кмет. Това не кореспондира с националните амбиции на партията да поеме изпълнителната власт, така че трябва да положим всички усилия да върнем част от позициите си. ГЕРБ създадоха утвърден модел в българските общини, основан върху европейското финансиране, благоустройството на централните части, подмяната на водоснабдяването и канализацията, както и озеленяването. –  Какво може да предложи БСП? – Това, което характеризира местното управление в България, е че по-голямата част от гражданите изпитват недоволство. Сред основните наболели теми са функционирането на общинската администрация, лошата обществена инфраструктура, защото извън София има общини, където разбираемо транспортът е изцяло поверен на частни компании, съобразяващи се единствено с възможностите на печалба. Това води до откъсване в транспортно отношение на села и общини. Този огромен социален въпрос дори не е поставен на дневен ред. На общинските избори трябва да се погледне по-общо, защото има множество проблеми, свързани с финансирането от републиканския бюджет, отсъствието на механизми за преразпределение по отношение на гранични и изостанали райони, продажби на общински земи и др. Всичко това са въпроси, оставени на заден план, които често генерират социално напрежение на конкретни места. Епизодично се появяват нерешени проблеми, които сякаш са оставени зад фасадата на табелите, на които пише: „Този проект е финансиран със средства от Европейския съюз“.", "date": "2019.07.06", "title": "Валери Жаблянов, член на Националния съвет и депутат от БСП, пред „Труд“: БСП не стана алтернатива на тези избори"}
{"url": "http://www.classa.bg/%D1%81%D0%B2%D1%8F%D1%82/item/397561-%D0%B4%D0%B6%D0%BE%D0%BD%D1%81%D1%8A%D0%BD-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D0%B4%D0%BE%D0%BA%D0%B0%D0%B6%D0%B5-%D0%BD%D0%B0-%D0%BF%D1%83%D1%82%D0%B8%D0%BD-%D0%B2%D0%B0%D0%B6%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D0%B0,-%D0%BD%D0%B0%D0%BF%D1%83%D1%81%D0%BA%D0%B0%D0%B9%D0%BA%D0%B8-%D0%B5%D1%81-%D0%BA%D1%8A%D0%BC-%D0%BA%D1%80%D0%B0%D1%8F-%D0%BD%D0%B0-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Главният претендент за поста премиер-министър на Великобритания Борис Джонсън заяви в статията си в The Daily Telegraph, че излизането на страната от ЕС към 31 октомври ще докаже стойността на либерализма на президента на Русия Владимир Путин. Според Джонсън британците се изказаха в полза на Брекзит, тъй като в ЕС започнаха да подкопават либералната демокрация. Великобритания ще докаже на президента на Русия Владимир Путин, че либерализмът е жив и процъфтяващ, след като напусне ЕС през по-рано установения срок, т.е. до 31 октомври, пише в статията си за The Daily Telegraph Борис Джонсън, основният претендент за поста британски премиер.     , каза политикът.  Според Джонсън свободното и отворено общество е най-подходящо за създаването на собствен бизнес и семейство, както и като цяло за живот. В същото време политикът нарича съвременна Великобритания най-добрия пример за такова общество. Той посочва няколко причини, които му позволяват да разглежда Лондон и Югоизточна Англия като , включително езика и общността на талантливи художници и предприемачи. Но по-важното е равенството, върховенството на закона и свободата на британците да живеят сами, без страх от преследване или потисничество. Според него, страна с най-важните съставни елементи на либерализма е обречена на просперитет, за разлика от държава, която упреква либералните ценности. В страни, където политиците не могат да бъдат отстранени от властта по демократичен начин, корупцията, човешкото страдание и бедността ще нарастват. Тук страната принадлежи на олигарсите и обкръжението на държавния глава. Според държавната статистическа служба Росстат всеки трети жител не може да си позволи да купува повече от два чифта обувки годишно, а реалните доходи на населението постоянно намаляват през последните пет години. Джонсън пише в статията си за The Daily Telegraph, че мнозинството от британците се изказаха в полза на оттеглянето от ЕС именно защото съюзът започна   Според него жителите на Обединеното кралство са недоволни от централизацията на властта в Брюксел, което води до увеличаване на корупцията и непотизма.      ", "date": "2019.07.06", "title": "Джонсън: Великобритания ще докаже на Путин важността на либерализма, напускайки ЕС към края на октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397562-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D1%81%D0%B8%D1%81%D0%BE%D0%B9-%D0%B2%D0%B5%D0%BB%D0%B8%D0%BA%D0%B8", "text": "  Преподобни Сисой се родил в Египет. Бил ученик на  , който го въвел в строг монашески живот. След смъртта на своя учител преподобни Сисой се поселил да живее в една пустинна планина, наречена Антониева, понеже на нея по-рано се подвизавал сам св. Антоний. След непрестанни постнически подвизи и молитвени бдения Сисой стигнал до такова духовно съвършенство, че станал незлоблив като дете.      Затова Бог го надарил с благодатна сила да изцерява болни, да изгонва нечисти духове и да възкресява мъртви. Цели 60 години преподобни Сисой се подвизавал в пустинята. При него идвали за съвет монаси и миряни от далечни места. За тях той бил извор на жива мъдрост. Преди смъртта лицето му засияло като слънце. Монасите стоели около него и се чудели на това явление. А когато старецът издъхнал, цялата килия се изпълнила с чудно благоухание. Св. Сисой починал в дълбока старост през 429 година.", "date": "2019.07.06", "title": "Св. преподобни Сисой Велики"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397563-6-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1253 г. - Миндаугас е коронован за първи крал на Литва.   1415 г. - Ян Хус е изгорен на клада като еретик.   1483 г. - Ричард III е коронован за крал на Англия.   1538 г. - Сър Томас Мор е екзекутиран като предател поради противопоставянето му краля на Англия Хенри VIII да оглави Англиканската църква.   1609 г. - В Бохемия е обявено правото на свобода на вероизповеданието.   1785 г. - Доларът е обявен за национална валута на САЩ.   1868 г. - Четата на Хаджи Димитър и Стефан Караджа преминава река Дунав и навлиза в България край село Вардим.   1885 г. - Луи Пастьор прави първата ваксинация на човек, като спасява ухапано от бясно куче дете. Това бил 9-годишния елзасец Жозеф Майстер.   1919 г. - Първият полет през Атлантическия океан с английския самолет R34 завършва успешно с кацане в Ню Йорк.   1922 г. - Три български опозиционни партии се обединяват в коалицията Конституционен блок.   1928 г. - Прожектиран е първият напълно озвучен филм - Светлините на Ню Йорк на режисьора Браян Фой.   1940 г. - Военен съд в Тулуза задочно осъжда на четири години затвор лидера на Съпротивата генерал Шарл де Гол - по-късно президент на Франция.   1957 г. - Алтея Гибсон става първият чернокож атлет, който спечелва тенис шампионата Уимбълдън.   1964 г. - Малави обявява независимост от Обединеното кралство.   1966 г. - Държавата Малави е обявена за република с първи президент Хастингс Банда.   1967 г. - Нигерийската гражданска война: Нигерийската армия нахлува в Биафра, с което започва войната.   1973 г. - Английската рок група Queen издава първия си сингъл - Keep Yourself Alive.   1975 г. - След държавен преврат Коморските острови обявяват независимост от Франция.   1988 г. - Пожар на петролната платформа Пайпър Алфа в Северно море отнема живота на над 120 работника.   1990 г. - Петър Младенов подава оставка, като председател (президент) на Република България, след обществен натиск, заради изречената фраза „По-добре е танковете да дойдат\".    ", "date": "2019.07.06", "title": "6 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397564-%D1%81%D0%BB%D1%83%D0%B6%D0%B1%D0%B8-%D0%BD%D0%BE%D1%81%D0%B8%D0%BC-%D0%B2%D1%81%D1%8F%D0%BA%D0%B0%D0%BA%D0%B2%D0%B8", "text": "Не, дори не се преструваме на изненадани. Изборът на Емил Кошлуков за директор на БНТ беше предсказуем като наводнение в софийски подлез след внезапна лятна буря. Мнозинството в СЕМ, което гласува доверие на подсъдимия за шофиране в нетрезво състояние Константин Каменаров, сега избра за негов наследник човека, вдигнал среден пръст пред събеседник в студиото на \"Още от деня\". Тогава подвигът на Кошлуков бе оценен на 3000 лева глоба за националната телевизия; сега в ръцете му бяха поверени 65 милиона лева от годишната държавна субсидия, плюс репутацията на една от малкото обществени институции с положителна оценка.     Разбира се, всеки има право да поиска втори шанс - дори да е бивш депутат с добре известно политическо минало, или медиен мениджър със спорна биография между фалиралата ТВ7 и партийната телевизия на \"Атака\", или доскорошен програмен директор на БНТ1, чийто старт в обществната медия бе сериозно компрометиран след опит за натиск върху редакционната политика на културния сутрешен блок. Втори шанс би бил заслужен, ако насреща се представи смислена идея за изваждането на медията от плаващите пясъци на финансовите и политически зависимости - проблем, който самият Емил Кошлуков разбира отлично. Но по нищо не личи да е открил решението му. Новият генерален директор си дава сметка, че не може да \"се държи като дете в сладкарница\" и да разчита на милост от държавата, която да плаща за всяка програмна приумица. Признава, че телевизията е \"инертна\", \"мудна\" и \"кекава\" в опита да възстанови поне минимална част от издръжката си. Признава, че качеството не отговаря на очакванията, рейтингът - на разходите. Представя медията като \"баничарница, която е зареждала с \"Ролс Ройс\" и казва, че \"ако не може да опази вратата, през която изтичат милиони, предпочита да я затвори\".  Предложението му за излизане от несъстоятелност обаче звучи като опасен призив за още по-дълбоко вкопаване в дъното. Пред СЕМ той допусна отказ от разрешените (скромни) рекламни приходи и плавен преход към 100% зависимост от държавната субсидия, чийто размер отново ще лежи на волята на Владислав Горанов и наследниците му. Добронамереното обещание за прозрачност на реалните разходи в БНТ изведнъж се оказва ангажимент за \"регулярни срещи\" с Министерството на финансите и парламентарната Комисия по медии и култура. На пръв поглед, отчетността е повече от похвална. Но практикувана по този начин - пред партийно-политически, а не пред независим контрол - тя става изключително нездрава. Финансовата автономия не е \"бреме\" за директора й, а завоевание в една посттоталитарна медия, която прави мъчителен преход от държавен орган към обществена телевизия вече трето десетилетие. Тази трансформация никога няма да бъде завършена, докато ръководството на БНТ я връща назад към политическия надзор поради персонален страх от носене на отговорност за успехите и провалите й. В същия несигурен тон прозвуча заканата му да разпише нови  \"категорични редакционни стандарти\",  за да не се налага да го питат \"защо тази новина е минала пета в \"По света и у нас\" или \"защо сте поканили Х, а не Y в предаването Z\". Да откриеш топлата вода в журналистиката, никога не е късно. Колкото по-рано, толкова по-добре. Но въведението в занаята би трябвало да изпреварва, а не да следва мандата на генералния директор в БНТ. Няма независима телевизия, която да формулира правилата си според висотата на политическите длъжности или държавния протокол. Затова   да спазва принципите на обществения интерес, а не степените на номенклатурата или последователността на гневните sms-и. Информацията й трябва да бъде \"всеобхватна, достоверна и обективна; да разграничава фактите от коментарите към тях; смисълът на текстовете от цитирани документи да не се подменя или фалшифицира чрез преработка на текста; да се използва точно и нетенденциозно получената информация; всички събития са част от процес, ето защо сведенията, които са непосредствено свързани с контекста на събитията, трябва да присъстват в информацията; да бъде осигурена възможност всяко мнение да бъде изразявано свободно\" . Ако журналист в обществена медия не умее да защитава труда си с професионални аргументи, той няма място в подобна организация.  Но ако директор на обществена медия не умее да защитава журналистите си от непрофесионални и неаргументирани атаки, поради което търси оправдание в неписани наръчници за подредба на всекидневните емисии, самият той става излишен. Въпросът за отговорността ще бъде най-слабата брънка в мандата на Емил Кошлуков. Отговорността му като програмен директор на БНТ1 за последните 2 години се оказа нулева - под най-спорните програмни решения \"няма нито един мой подпис, не ми е давано за съгласуване\", а личните му усилия в \"лобирането\" за нови продукции се сведоха до скромните три пункта - \"Туризъм БГ\", \"Вечната музика\" за джаз и класика и \"едно предаване за технологии, което не се получи\". Отговорността му за западащото качество на информационния продукт на БНТ и изчезващата критична функция на медията не беше припозната, а бе отклонена. Съпричастността му към финансовото затъване на уж управляваната от него програма се омъгли пред СЕМ, също както се омъгли предполагаемият му едногодишен трудов стаж като програмен директор на телевизията на Волен Сидеров. Но и отговорността му за бъдещата издръжка на БНТ ще зависи изцяло от чужда воля - само парламентът може да реши дали и как да промени модела на финансирането й. Тогава какъв е смисълът от избора на поредния \"директор на водопад\", който набухва CV-то си със синекурен пост на \"Сан Стефано\" 29 в замяна на доброволно наложен намордник и къса каишка? Какъв е смисълът от съществуването на СЕМ, щом легитимира подобен избор? Ако преди 5 г. някой беше предсказал, че Емил Кошлуков ще бъде избран за директор на БНТ, щяхме да се посмеем от сърце на този виц. Сега дори не се преструваме на изненадани. Докато самата БНТ, а и общественото мнение продължават да преглъща всяка системна аномалия без размисъл и коментар, немислимото ще продължава да превзема реалността.    ", "date": "2019.07.06", "title": "Служби носим всякакви"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397565-%D0%BB%D0%B0%D0%B9%D1%84-%D1%85%D0%B0%D0%B3%D0%B5%D0%BD-%D0%BD%D0%BE%D1%80%D0%B2%D0%B5%D0%B6%D0%BA%D0%B8%D1%8F%D1%82-%D1%85%D1%8E-%D1%85%D0%B5%D1%84%D0%BD%D1%8A%D1%80", "text": "Ако човек гугълне името му, най-често наред с него излиза думата \"død\" или \"död\". Тоест мъртъв, на норвежки и шведски. И въпреки че в буквалния, физически смисъл, това не е така, той в много отношения е мъртъв. Първо, защото, според собствените му думи някога е изпивал по 3-4 бутилки концентрат на ден и е изпушвал минимум по 140 цигари, заради което лекарите до един са били категорични, че с този си начин на живот едва ли ще доживее 40. Мъртъв е и за норвежките власти, които още през 1987 г. му налагат дългогодишна забрана да върти незаконния си бизнес и заради това той се изселва в съседна Швеция.     Мъртъв е и за света, понеже няма профил в нито една социална медия. Само че Лайф Хаген показва среден пръст, украсен с чудовищно голям пръстен със скъпоценен камък на всички, понеже е жив и още как. Някога скандално известен като краля на порно индустрията в Северна Европа, днес норвежкият Хю Хефнер, както го наричат, води улегнал и кротък пенсионерски живот, без жена, деца и дори котка, далеч от хорските погледи, в кичозно обзаведена вила на площ от 300 кв.м. в покрайнините на Стокхолм. По скандинавските стандарти за дълголетие и жизненост той изглежда много по-стар от годините си - 77. Кожата му, неестествено загоряла от слънцето като на всеки западен пенсионер, ходил на почивка в Тайланд, е толкова сбръчкана, че от нея биха могли да се ушият поне 12 плисирани поли. Въпреки че голяма част от косата на темето му отдавна е опадала, останалото над ушите и на тила окосмение е старателно боядисано в младежки, секси златист нюанс на кестенявото. Общото тегло на златните накити на врата и по ръцете му е около една трета от собственото му такова. Безвкусната, но ужасно скъпа риза с тигрова щампа някак не си отива с пластмасовите розови кроксове, които с мъка тътри по кухненския под, обаче той смята, че тя му придава завършен вид на еротоман. А той действително е такъв. Еротиката, сексът и порното са не само любимото му хоби. Те са неговата съдба. А тя, съдбата му, се предопределя през май в края на 50-те години, когато в последния учебен ден хлапето Лайф заедно с още няколко аверчета от училище пали огън и изгаря в него бележника си. Най-после свобода! За момчето, родено в Осло през 1942 г., времето, прекарано в училище, освен че е напълно загубено, е и особено мъчително - Лейф има дислексия, а в онези години на децата с това заболяване се гледа като на бавноразвиващи се. \"Единственото, в което ме биваше в училище, беше да се чупя от час.\" Това той си спомня ясно, но не и кога се е зародил у него интересът към порното. Само че като говорим за интерес към порното, нямаме предвид класическия интерес на всеки подрастващ младеж към каките от страниците на \"срамните\" списания. Младият Лайф Хаген е различен. Той вижда в порнографията не източник за задоволяване на собствените си сексуални фантазии, колкото потенционален такъв за доходи. При това серизони доходи. Бизнесът си започва в един тъмен килер на улица \"Тронхаймсвайен\" преди 45 години, където продава на съседските хлапета \"чужбински\" порно списания.  По онова време \"Плейбой\" вече си е завоювал сериозен потребителски пазар в Щатите. В Европа порното също навлиза с пълна сила във всичките си форми. В Западна Германия, Холандия и Дания всичко на секс фронта става позволено и лесно достъпно. Норвегия обаче изостава. В страната има само един телевизионен канал, а порнографията е забранена със закон. Нашето момче веднага надушва свободна потребителска ниша и въпреки законовата забрана започва да издава първото порнографско списание в Норвегия - Aktuelt 76. Освен че е богато на снимков материал, в списанието се рекламират вибратори и други секс аксесоари. До този момент подобни артикули хората могат да си поръчат само по пощата, а \"касетки\" със секс филми се внасят контрабандно от Германия и Дания. Първият милион едва ли не му пада наготово, понеже, според собствените му думи, липсва конкуренция на порно пазара, а списанието му се купува като топъл хляб. Аktuelt 76 се разпространява из цялата страна, достига дори до най-отдалечениете северни кътчета, където климатичните условия са толкова тежки, че пощата се разнася с кучешки впрягове. Хората са едновременно в еуфория, но и в дълбок шок. Дълбоковкорененият здрав морал на скромната северна нация от селяни и рибари е разбит на пух и прах от няколко чифта разголени цици и безсрамни рекламни банери за розови дилда и лубриканти с вкус на малина. Лайф Хаген е провъзгласен за злодей номер едно на нацията. Представителки на радикално-феминситкия Женски фронт неколкократно подават оплакване срещу него за нарушаване на морала и уронване на женското достойнство. Негодуванието срещу Хаген и бизнеса му стига дотам, че се организират публични изгарания на порносписания пред входа на магазините му. А една нощ е опожарен и централният магазин на фирмата на \"Тронхаймсвайен\". Щетите са за хиляди крони. Въпреки това обаче още на другия ден магазинът отново отваря врати и касира също толкова приходи от продажби, колкото във всеки друг нормален работен ден. Лайф Хаген нарича противниците на порнографията \"душевни к*рви\" и \"мърши\", но не отрича, че цялата шумотевица, която са предизвикали, му е донесла повече дивиденти, отколкото негативи. Порното продължава да пълни касите на магазините му през 70-те, обаче Хаген не разбира нищо от счетоводство и инвестиции и затова логично бизнесът губи повече, отколкото печели. И сметките започват да излизат на минус. Но понеже никое зло не идва само, Хаген го погват и от полицията. В един много студен януарски ден на 1979 г. униформените пристигат непоканени и конфискуват 30 хиляди филма и стотици хиляди списания. Още на другия ден лавиците в магазините на Хаген отново са запълнени с лисващите артикули. Следват няколко сравнително спокойни години. През 1982 г. обаче Хаген и бизнесът му отново са на мушката на закона. Този път и обвиненията и наказанията са в пъти по-сериозни от предния път. Хаген получава глоба в размер на над един милион крони, шестмесечен престой в затвора и десетгодишна забрана да упражнява търговска дейност. Тушѐ! \"Подшушнаха ми едни доброжелатели, че имам две опции - или да се изнеса в чужбина или да се пенсионирам по болест\", спомня си Лайф. Не е трудно да предположим какъв е бил изборът му. Лайф спуска кепенците на всичките си магазини в Осло и през 1987 г. се мести в Швеция. 44-годишният тогава предприемач основава Scandinavian Publishing Group A/S и за отрицателно време продава повече порно списания откогато и да било. И не само в Норвегия, защото вече е разширил пазара си в Дания, Швеция и Полша. В класацията от 1992 г. на най-богатите хора в Швеция Хаген е на 182-ро място с доходи от над 100 милиона крони. В пресата пък излизат твърдения, че богатството му възлиза на два милиарда. С настъпването на новото хилядолетие и интернет обаче печаблите от продажбите започват разко да спадат. На Лайф Хаген не му се занимава да прекроява бизнеса си наново, затова решава просто да се пенсионира. Прави го през 2008 г. В \"спестовната му книжка\" са останали едва три милиона, но той не се оплаква. Парите са достатъчно, за да заживее отшелническия живот, към който се придържа и до днес. А когато го попитат защо така, той отговаря простичко:  \"Ами вижте какво, едвам си движа краката, гърбът ужасно ме боли, а и виаграта вече не действа. Така че какво толкова вече да му харесвам на тоя живот!\"    ", "date": "2019.07.06", "title": "Лайф Хаген: Норвежкият Хю Хефнър"}
{"url": "http://www.classa.bg/%D1%81%D0%B2%D1%8F%D1%82/item/397560-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D1%80%D0%B8%D1%82%D0%B8%D1%81%D0%BD%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%B8%D1%80%D0%B0%D0%BD-%D0%B8-%D1%81%D0%B0%D1%89-%D0%B2-%D1%81%D0%BF%D0%BE%D1%80%D0%B0-%D0%B7%D0%B0-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5", "text": "Когато става дума за спасяването на иранското ядрено споразумение, Европа се намира в невъзможната ситуация да се опитва да съхрани една сделка, която се проваля заради максималистката санкционна политика на Съединените щати. Откакто президентът Доналд Тръмп едностранно изтегли САЩ от споразумението преди една година, в Иран бавно започна да се надига недоволство. Първоначално изглеждаше сякаш иранските служители си мислят, че могат да изчакат мандатът на Тръмп да изтече. Те говореха за „стратегическо търпение“ с оглед наближаването във времето на американските президентски избори догодина. Това говорене спря вследствие на задушаващия ефект на американските санкции върху жизненоважния ирански износ на суров петрол, като те впоследствие бяха насочени срещу иранския корпус на Гвардейците на ислямската революция и висши държавни представители, сред които и върховният лидер на Иран аятолах Али Хаменей. Скоро говоренето бе заменено от „стратегически действия“ и отправяне на заплахи във връзка с Ормузкия проток, който е ключов маршрут за доставките на петрол в световен мащаб. Като част от тези действия Иран наруши наложения с ядреното споразумение със световните сили от 2015 г. лимит на запасите от обогатен уран. Президентът Хасан Рохани заяви, че от 7 юли Иран ще започне да обогатява уран „до каквото ниво според нас е необходимо и потребно“. Комбинацията от тези стъпки може да доведе до скъсяване на срока от една година, необходим за подготвянето на достатъчно количество материал за евентуалното създаване на ядрено оръжие – нещо, което Иран отрича, че иска да направи и което бе предотвратено от ядреното споразумение. От иранска гледна точка единствените хора, които могат в настоящия момент да предотвратят по-нататъшна ескалация на кризата, са в Европа. Великобритания, Франция и Германия са страни по ядрената сделка, а Европейският съюз също спомогна в дипломацията. Иран продължава да адресира публичните си изказвания към Европа. „Действията на европейците не са достатъчни и по тази причина ислямската република ще продължи да действа по плановете си, както обяви по-рано“, заяви иранският външен министър Мохамад Джавад Зариф.     Мая Кочиянчич, говорителка на европейския топдипломат Федерика Могерини, заяви, че Европа е „призовала Иран да се откаже от тези стъпки и да се въздържа от допълнителни действия, които биха подронили ядреното споразумение“. Какво обаче могат да предложат европейците продължава да е под въпрос. Те посочиха планирания европейски търговски механизъм Инстекс, който позволява на европейски и ирански компании да изпращат стоки в чужбина и да им се плаща на място, за да бъдат заобиколени американските санкции. Все още обаче стои въпросът дали Иран ще създаде съответна система, която да улесни търговията. Европейският съюз казва, от своя страна, че Инстекс „вече действа и вече се осъществяват първите трансакции чрез него“. За Иран възможността да продава петрола си чрез Инстекс продължава да е най-голямата грижа. „Без петролна сделка е ясно, че Инстекс няма да проработи“, заяви пред Блумбърг тази седмица иранският министър на петрола Биджан Намдар Зангане. Иран обаче може би е успял да изнесе петрол за Китай миналата седмица въпреки санкциите. САЩ изглежда са решени евентуално да въведат санкции срещу Инстекс, ако той обхване продукти, различни от хранителните продукти и лекарствата, които Америка все още позволява да бъдат внасяни в Иран. Дори и да стане така, няма признаци някоя голяма компания да е готова да рискува да понесе американските санкции в името на европейската дипломация – нещо, което правителството на Тръмп отбелязва с голямо задоволство. „Просто не виждаме да има желаещи компании, защото ако една компания е изправена пред избора да прави бизнес в Съединените щати или в Иран, винаги ще избере Съединените щати“, заяви през май Брайън Хук, специалният представител на Съединените щати за Иран. Самият Тръмп все по-често критикува Иран, че не спазва споразумението, от което той се отказа. „Внимавайте със заплахите, Иран. Те могат да се обърнат срещу вас по начин, какъвто никой не е виждал досега!“, написа в ранните часове на вчерашния ден Тръмп в Туитър. Иран обаче също може да хапе. Насред кризата Иран свали американски разузнавателен дрон на стойност над 100 милиона долара, който според Техеран незаконно е навлязъл в иранското въздушно пространство. Съединените щати отричат това и твърдят, че иранска ракета е ударила дрона в международното въздушно пространство над Ормузкия проток, през който преминават 20 процента от световния петрол. Иран неколкократно заплаши да блокира протока, ако няма възможност да продава петрола си. През последните два месеца в близост до протока имаше мистериозни атаки срещу петролни танкери. Иран отрича да е замесен, а Съединените щати обвиняват Техеран, че използва морски мини срещу плавателните съдове. Макар протокът да остава отворен, цената на застрахователните премии за петролните танкери се увеличи. Докато 80 процента от преминаващия през протока петрол се превозва за Азия, саудитският и иракският петрол се превозва за Европа. Всяко въздействие върху трафика през протока вероятно ще покачи световните цени на петрола, като това ще се отрази неблагоприятно на европейските потребители. „Военната конфронтация между Иран, САЩ и страните от Персийския залив по всички въпроси, като се започне от ядреното споразумение и се стигне до Йемен, може лесно да доведе до ескалация на хибридната война, при която има много по-сериозни начини за нападение. Подобни нападения могат да въздействат върху изключително важни аспекти от енергийния поток към ключови индустриални държави и износителите, които определят успеха на световната икономика“, казва Антъни Кордсман от базирания във Вашингтон Център за стратегически и международни изследвания. Европа сега е директно замесена в сдържането на потока на иранския суров петрол в чужбина. Вчера властите в Гибралтар спряха петролен танкер, за който се смята, че превозва ирански суров петрол за Сирия. Макар Гибралтар да заяви, че е заловил танкера с помощта на Великобритания във връзка със санкциите на ЕС срещу Сирия, времето на събитието едва ли ще остане незабелязано от служителите в Техеран. Твърдението на Испания, че танкерът е заловен по искане на Съединените щати несъмнено също ще привлече внимание. Както Рохани предупреди през декември: „Ако един ден Съединените щати решат да блокират иранския петрол, няма да бъде изнасян никакъв петрол от Персийския залив“.    ", "date": "2019.07.06", "title": "Европа се оказа притисната между Иран и САЩ в спора за ядреното споразумение"}
{"url": "http://www.classa.bg/%D1%81%D0%B2%D1%8F%D1%82/item/397553-%D1%82%D0%B0%D0%B9%D0%BD%D0%BE-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B2%D0%B0%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B8-%D0%BD%D0%B0-%D1%80%D1%83%D1%81%D0%BA%D0%B8-%D0%BE%D0%BB%D0%B8%D0%B3%D0%B0%D1%80%D1%81%D0%B8", "text": "\"Не искаме да бъдем руска колония\", казват с тревога демонстрантите в Тбилиси, които от дни протестират пред сградата на грузинския парламент. \"Една пета от страната ни е окупирана от Русия.\"       От няколко седмици в центъра на грузинската столица Тбилиси хиляди грузинци протестират срещу руското влияние в бившата съветска република. Пред парламента те издигат плакати, на които са изобразени бодлива тел, карта на Грузия и надпис на английски език, гласящ \"Грузия е окупирана от Русия\". Протестите бяха провокирани от една снимка, показваща как руският депутат и комунист Сергей Гаврилов е седнал на председателското място в грузинския парламент. Гаврилов беше част от руска парламентарна делегация, която посети Грузия във връзка със заседание на т.нар. Интерпарламентарна асамблея на православието, което се проведе в пленарната зала на парламента в Тбилиси. Форумът, в който участват предимно депутати от източноправославни страни, в момента се председателства именно от този руски депутат.     Той е упрекван за това, че многократно е посещавал грузинските сепаратистки области Абхазия и Южна Осетия, признати единствено от Русия. След като недоволството прерасна в улични протести, комунистът Сергей Гаврилов и неговите руски другари напуснаха незабавно Грузия. На 20 юни полицията смаза със сила протеста пред сградата на парламента. Оттогава насам демонстрантите настояват за оставката на вътрешния министър. \"Грузия не трябва да става руска колония\" 28-годишната учителка по английски Мари Канчавели също участва в протестите. Всяка вечер тя се присъединява към демонстрантите, носейки плакат със следния надпис: \"Майка ми също би излязла да протестира, но би загубила работата си\". Това послание изразява страховете на много от опозиционно настроените грузинци.  Канчавели говори свободно руски език, но предпочита да отговаря на английски. \"Зачеркнах руския след събитията от 2008 година\", казва тя, имайки предвид руско-грузинската война. Темата за Русия доминира разговорите и речите на събиращите се пред парламента хора. \"От 30 години настояваме, че Грузия трябва да остане свободна държава, а не да се превръща в колония на един наш богат съсед\", казва Канчавели. Именно снимката на руския депутат Гаврилов, настанил се в креслото на шефа на грузинския парламент, е била капката, преляла чашата на търпението, допълва учителката по английски. Тя подчертава, че руските туристи не разбират протеста им. Така например една 20-годишна рускиня я била попитала дали протестът е законен. \"В нашата страна имаме свобода на мнението, затова всеки протест автоматично е разрешен\", отвърнала ѝ тя. Конфликтът с Москва  За повечето грузинци Русия е окупатор, казва Петер-Андреас Бохман от бюрото на германската фондация \"Фридрих Науман\" в Тбилиси. И днес все още има напрежение по този въпрос, въпреки че след идването на власт на партията \"Грузинска мечта\" през 2012 година тонът към Москва стана по-мек, обяснява той. По демаркационната линия с Абхазия и Южна Осетия редовно се стига до инциденти. Тбилиси твърди, че контролираните от Русия въоръжени отряди се опитват да местят \"границата\" все по-навътре в грузинска територия. Освен това има и много случаи на отвличания на грузински граждани с цел получаване на откуп. Стабилното икономическо развитие от последните години, което се забелязва особено силно в столицата Тбилиси, не е в състояние да потуши политическото недоволство на хората. Подобно на съседните Русия и Турция, и в Грузия властта е концентрирана в ръцете на управляващата партия, зад която обикновено стои една могъща фигура. В случая с Грузия това е милиардерът Бидзина Иванишвили, който, според мнозина наблюдатели, вече \"притежава цялата страна\". Политическите процедури, каквито ги познаваме в Европа, в Грузия са почти невъзможни. А опозицията изобщо не е смятана за част от политическата система. Дори обратното - правят се опити тя да бъде унищожена. \"Въпреки уверенията, че страната се стремяла към членство в ЕС и НАТО, в Грузия фактически се изгражда един държавен модел по руски образец\", казва Петер-Андреас Бохман. Основните признаци за това, според него, са еднопартийната система, централизацията, корупцията, както и отсъствието на всякакво политическо съревнование в европейския смисъл на това понятие. Силно проруско лоби Демонстрантите пред парламента обвиняват грузинското правителство, че тайно разпродава страната им на руски олигарси. \"Това не е протест само срещу руската окупация - това е протест и срещу всички проруски настроени грузински политици, това е протест срещу руското лоби в страната\", казва Мариам Гегучадзе, друга участничка в протестите. Тя също предпочита да говори с нас на английски. Грузия не трябва да изпада в икономическа зависимост от Русия, убедена е тя и допълва, че \"на Русия изобщо не може да се разчита\". Прекратяването на полетите до Грузия тя тълкува като опит на Москва за поставяне на Тбилиси под натиск. Що се отнася до туристите в Грузия - добре дошли са всички, които не поставят под съмнение суверенитета и териториалната цялост на Грузия, казва младата грузинка. \"Не сме ксенофоби\", уверява тя и допълва, че в страната обаче се радвали само на онези туристи, които биха признали, че една пета от територията на Грузия е окупирана от Русия.", "date": "2019.07.06", "title": "\"Тайно разпродават страната ни на руски олигарси\""}
{"url": "http://www.classa.bg/%D1%81%D0%B2%D1%8F%D1%82/item/397554-%D0%B5%D0%BA%D0%B7%D0%B5%D0%BA%D1%83%D1%86%D0%B8%D0%B8-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Тежки обвинения срещу Каракас: режимът на Мадуро използва наказателни отряди срещу политическите си противници. Близо 7 хиляди души са били екзекутирани, се казва в доклад на ООН.         Върховният комисар на ООН за правата на човека Мишел Бачелет обвинява Венецуела в тежки нарушения на човешките права. Според нея има признаци за това, че през последните години в страната са били извършени хиляди незаконни екзекуции, а броят им бил \"шокиращо висок\". Смята се, че те са били извършени от отряди на специалните части. Само през 2018-а година, по официални данни, при полицейски акции са били убити над 5 200 души, оказали \"съпротива срещу държавната власт\". А между януари и май т.г. има нови 1569 такива случаи. Специалните части да бъдат разпуснати В нов доклад за състоянието на човешките права във Венецуела Бачелет обвинява специалната полиция FAES, че е отговорна за извършените екзекуции и настоява правителството в Каракас да разпусне това полицейско формирование. Освен това правителството трябва да проведе независимо и надпартийно разследване на екзекуциите. Извършителите трябва да понесат своята отговорност, а роднините на жертвите да бъдат обезщетени, се настоява още в документа.      Според данните в доклада, силите за сигурност постоянно използвали бойни отряди, които изпращали да избиват млади мъже и да обработват местопрестъпленията така, че да изглежда сякаш убитите са оказали съпротива. Семействата на двайсетина млади мъже описали как маскирани мъже от специалните части, облечени в черно преминавали край домовете им с черни автомобили без регистрационни табели. Командосите прониквали в домовете, заграбвали всичко ценно, тормозели жените и момичетата, а младите мъже бивали отделяни от другите и впоследствие убивани. След това те оставяли в къщите на жертвите оръжия и наркотици и стреляли по стените, за да създадат впечатлението, че убитите са оказали съпротива. Системни изтезания Бачелет представи своя доклад, изготвен след посещението ѝ във Венецуела в края на юни, пред Съвета по правата на човека към ООН в Женева. В него се документират и множество други   в страната. Така например съществуват индикации за извършването на системни мъчения в лагерите за интернирани. Мнозина затворници се оплакали, че са били изтезавани и репресирани, както и от недостойно и нечовешко отношение към тях, вкл. с електрошокове, симулации на душене с найлонови торбички, побои, сексуално насилие, принуда да престояват в определени пози, лишаване от вода и храна. В доклада се твърди, че вина за мъченията носят най-вече тайните служби.     Данните в доклада се отнасят за последните десет години. Но от 2016-а насам правителството прилага стратегия за \"неутрализиране, потискане и криминализиране\" на политическите противници и критиците на властта. До май т.г. във Венецуела произволно са били арестувани 793-ма души. \"Случайни изстъпления\"? Венецуелският заместник-министър на външните работи Уилям Кастильо отхвърли всички обвинения. \"Във Венецуела няма хуманитарна криза\", заяви той пред Съвета на ООН по правата на човека, който следи за тяхното спазване. Имало проблеми, но те били следствие от американските санкции, заяви венецуелският представител. Като се изключат някои \"случайни изстъпления\", нямало основания да се критикуват действията на силите за сигурност, увери Кастильо.  Венецуела се намира в тежка политическа и икономически криза, а от няколко месеца в страната има остро противоборство между президента Николас Мадуро и опозицията. През януари председателят на парламента  , признат междувременно от над 50 държави, включително Германия и САЩ. На страната на Мадуро са държави като Куба, Русия и Турция. Военните също подкрепят режима и са най-силното му оръжие. В края на април опитът за преврат срещу Мадуро, предприет от някои военни, не се увенча с успех. Много хора от опозицията са в затвора, а милиони венецуелци междувременно напуснаха родината си.", "date": "2019.07.06", "title": "Екзекуции във Венецуела"}
{"url": "http://www.classa.bg/%D1%81%D0%B2%D1%8F%D1%82/item/397555-%D1%86%D0%B8%D0%BF%D1%80%D0%B0%D1%81-%D0%B1%D0%B5%D1%88%D0%B5-%D0%B4%D0%BE%D1%82%D1%83%D0%BA", "text": "Гърците ще избират тази неделя нов парламент. Консервативната опозиция се готви за оглушителна победа, а левият премиер Алексис Ципрас се бори за политическото си оцеляване.          \"В неделя сутрин изборните урни още са празни\", обича да казва премиерът Алексис Ципрас. С това той иска да окуражи привържениците си да гласуват - независимо какво сочат анкетите на социологическите агенции.   А избирателите на управляващата в Гърция лява партия Сириза има защо да са обезкуражени: консервативната Нова демокрация води убедително във всички социологически допитвания. Последните анкети от сряда (3 юли) дори сочат, че консерваторите са увеличили преднината си на повече от 13%.      Очаква се, че лидерът на опозицията Кириакос Мицотакис ще стане министър-председател на страната. Ако всичко се развива според неговите планове, той дори би могъл да състави и самостоятелно правителство. „Борим се за всеки глас и искаме да съставим силно правителство, за да може Мицотакис бързо да изпълни своите предизборни обещания\", казва пред ДВ Константинос Киранакис, кандидат-депутат на консерваторите в Атина. \"Свършихме си работата\" Но и Сириза не губи надежда: „Вярвам, че ние ще спечелим парламентарните избори, просто ми се иска да вярвам в това\", казва Костас Арванитис, наскоро избран за евродепутат от Сириза. „Социологическите допитвания не винаги се оказват верни, а правенето на прогнози е трудно\", казва той и добавя шеговито: \"Та нима някой е допускал, че Ливърпул ще победи Барселона във втория мач от Шампионската Лига с 4:0?\" Когато обаче става дума за политиката на Сириза той бързо губи всякакво чувство за хумор: „Нашата партия свърши работата докрай и сложи точка на  , ние изринахме Авгиевите обори\", казва бившият журналист убедено. Голямата заслуга на правителството на Ципрас била, че МВФ вече не проверява финансите на Гърция. А това, че бившият шеф на социалистите Йоргос Папандреу повикал експертите на МВФ в Гърция веднага след избухването на дълговата криза, било „истинско престъпление\". Виновни са другите Когато беше в опозиция, лидерът на Сириза Алексис Ципрас клеймеше международните кредитори и настояваше за сериозно опрощаване на гръцките дългове. След като пое властта през 2015 обаче, настъпи ерата на икономическия реализъм. Но колкото повече наближава изборният ден, толкова по-силно гърците си припомнят едновремешния бунтар Ципрас, който сега предлага собствено обяснение за това, че Гърция в крайна сметка се подчини на международните кредитори - въпреки  : „Бяхме наивни да вярваме, че Европа ще зачете решенията на гръцкия народ\", каза той тези дни пред телевизия Skai. С което иска да каже, че виновни са другите, а не те.      Ципрас не спира да предупреждава, че евентуална смяна на правителството няма да е от полза за страната. Ако шефът на консерваторите Мицотакис стане премиер, Гърция щяла да се върне към политиката на строги икономии, а успешните наченки на реформи от последните години щели да бъдат поставени под въпрос.  Опозиционният водач Киранакис обаче отхвърля всякаква вина на своята партия: „Последното консервативно правителство беше и първото, което успя да овладее огромния дефицит на страната и да я тласне отново към икономически ръст\", казва той. Според него, Ципрас е водел колеблив и непоследователен курс, в резултат на което били  . Битка за гласовете на левите избиратели В това време Ципрас неуморно се бори на два фронта: срещу консерваторите, но и срещу социалистите, които дълго време бяха почти маргинална сила, но сега се надяват да постигнат двуцифрен резултат. Дори Ципрас да загуби изборите в неделя, той иска да постигне поне една минимална цел: Сириза да се утвърди като основна политическа сила вляво от центъра. Това навярно няма да е особено трудно, макар социалистическият кандидат Константинос Ботопулос неуморно да твърди, че неговото лявоцентристко Движение за промяна (КINAL) е единствената социалдемократическа алтернатива в Гърция. „Сириза не е нито социалдемократическа, нито лява партия\", казва Ботопулос.", "date": "2019.07.06", "title": "Ципрас беше дотук?"}
{"url": "http://www.classa.bg/%D1%81%D0%B2%D1%8F%D1%82/item/397556-%D0%BD%D0%B8%D0%B5-%D1%81%D0%BC%D0%B5-%D0%B1%D0%B0%D1%80%D0%B4%D0%B0%D0%BA%D1%8A%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Млади, бедни, зависими: в германската провинция Бранденбург жени проституират при крайно унизителни условия и по принуда. Повечето от тях са от България, показва репортаж на ARD.       В края на една горичка по главен път B1 в източната германската провинция Бранденбург те изведнъж се появяват сякаш от нищото: жени, които проституират направо на улицата. Много от тях са българки - като 31-годишната Александра. \"Сама дойдох в Германия, не знаех немски, нямах жилище. Нищо добро не ме чакаше. Страхувах се, бях само на 25 години\", разказва тя в репортаж на телевизия ARD, излъчен в политическото предаване \"Контрасти\".  \"Разбиха ми сърцето\" Българката проституира от шест години, за да събере пари за сърдечна операция на майка си - типичен случай на проституция поради бедност. Такива жени, продаващи тялото си, живеят в постоянен страх от лошо отношение от страна на клиента, след като се качат в колата му. \"Може и да не искаш нещо, но клиентът те принуждава да го правиш. Много е изнервящо, изложени сме на постоянен стрес\", разказва Александра. На въпрос на репортерите как се чувства, тя отговаря кратко: \"Сърцето ми разбиха\".     Подобно на Александра, с улична проституция се занимават и много по-млади жени от нея. Всички те отклоняват въпросите на репортерите относно тяхната възраст. Сред тях със сигурност има и непълнолетни, а някои от тях по всяка вероятност са принуждавани да проституират, се казва в репортажа. Защо Службата за опазване на обществения ред не реагира? Уличната проституция не е забранена \"Положението е отчайващо, нямаме достатъчно служители\", признава ръководителката на въпросната служба в община Меркиш-Одерланд Розвита Тиде. \"Гражданите се оплакват и ни питат защо не се погрижим тази грозна картина да изчезне. Но за съжаление нищо не можем да направим, с вързани ръце сме, защото уличната проституция в Германия е разрешена.\" Германия има най-либералните в цяла Европа закони за проституцията, поради което страната се е превърнала в дестинация за секс-туризма. В интернет се предлагат пътувания до Германия с тази цел. Мнозина се възмущават, че така се насърчават принудителната проституция и търговията с хора. \"Ние сме бардакът на Европа. Нещо повече - в цял свят вече ни се носи славата и скоро ще догоним Тайланд в това отношение\", казва в репортажа депутатката Лени Браймайер от Социалдемократическата партия. \"Те идват в Германия, за да вдигат с поршето си 260 км/ч и да забършат евтино някоя проститутка. Такава е Германия в очите на чужденците, от което аз искрено се срамувам\", добавя тя.  Призиви за забрана Браймайер настоява проституцията в Германия да бъде забранена със закон - по примера на Швеция, където проститутките не се преследват от закона, а само сводниците. И в други страни е въведен т.нар. северен модел. Във Франция, например, тези правила важат от 2016 година.     В Германия обаче засега очевидно липсва необходимата подкрепа за подобна мярка. Позицията на германското правителство гласи: \"Засега няма доказателства, че забраната в Швеция е довела до намаляване на случаите на търговия с хора. (...) Цел на политиката в Германия е жените да бъдат защитени от насилие\". Противниците на подобна забрана се опасяват освен това, че тя може да поощри нелегалната проституция и да маргинализира проституиращите. Търсенето стимулира  Европейският парламент е за забрана на проституцията и през 2014 г. призова страните от ЕС да приемат закони за забрана на проституцията. Изследване на Европейската комисия сочи, че в страните, в които проституцията е легална, има по-високо търсене на секс-услуги. А голямото търсене води и до засилване на търговията с хора.", "date": "2019.07.06", "title": "\"Ние сме бардакът на Европа\""}
{"url": "http://www.classa.bg/%D1%81%D0%B2%D1%8F%D1%82/item/397557-%D0%B7%D0%B0-%D0%B4%D0%B8%D1%81%D0%BD%D0%B8-,-%D0%BF%D1%80%D0%B8%D0%BD%D1%86%D0%B5%D1%81%D0%B8%D1%82%D0%B5-%D0%B8", "text": "Годината е 2019-а, а принцесите на \"Дисни\" не са това, което бяха. Русалката Ариел вече не е с червена коса и порцеланова кожа, Жасмин не иска да е просто арабска принцеса, а се бори за по-голяма роля в управлението на кралството на баща си, а специално за \"Дъмбо\" беше вкаран нов женски персонаж, който да показва как и в миналото е имало жени, които да предизвикват доминирания от мъжете свят. Това вече не са филмите, познати от детството, в които съществуваха расово стереотипни персонажи и се залагаше на добре утъпкани роли и модели на поведение. Сега нещата са много по-прогресивни и всеобхватни с идеята да има оптимална представителност на различните групи. И се предполага, че това е добре. Въпросът е защо не изглежда така? В режисираната от Гай Ричи версия на \"Аладин\" за принцеса Жасмин вече не е достатъчно сама да избере своя съпруг, без баща й - султанът, да се меси. Жасмин 2.0. от 2019 г. иска да има ключова роля в управлението на кралството и в крайна сметка да наследи баща си. Надъхващата балада в стил Бродуей \"Не мога да мълча\", написана специално за новата версия на филма, подчертава тази идея с текста си - \"Със сигурност знам, аз няма да остана безмълвна\".     Планът зад тези промени е да се улови вниманието на милениалите - онези хора, отраснали с филмчетата на \"Дисни\" и с песните в тях, които да научиш наизуст, като се направят новите версии на старите филми по-привлекателни за тях с прибавянето на дебела щипка политически активизъм. Всяко време има своя дух, който се прокрадва в развлекателната индустрия и това е неотменен факт.  Също както е факт и това, че \"Дисни\" определено имат за какво да се реваншират от миналото - представяне на стереотипни (понякога до гротеска) герои. Точно както и повечето от анимациите от средата на миналия век и малко след това. Всичко това е решение на компанията, която има собствени позиции и ги следва. Проблемът идва от начина, по който го прави.  Покрай всички римейкове на стари анимационни класики този опит за лансиране на определена гледна точка, безспорно е... натрапчив. И като такъв предизвиква не по-малко негативни реакции, отколкото позитивни. Да погледнем например новината за новата Ариел. Хали Бейли безспорно е красива, но неминуемото сравнение с бялата, червенокоса Ариел с очи с цвета на морето, подава на противниците на прогресивните идеи достатъчно удобна топка, че сами да лансират собствените си възгледи за нещата и да обвиняват \"лошите\" \"Дисни\" в опити за манипулации, в неуважение към европейската култура и т.н. Това е така, защото не се вижда логична причина, която да стои зад тази замяна. Поне не по-сериозна от опита да се следва плана за \"включване\" заради самото включване.  По същия начин самоцелно изглеждаше агресивно рекламираното включване на хомосексуален персонаж в \"Красавицата и Звяра\". В крайна сметка това се оказа само лесен за пропускане миг в края на филма, в който Льофу танцува с друг мъж - решение на творческия екип, което обаче беше промотирано достатъчно, за да провокира остри обществени дебати. В крайна сметка този момент изглеждаше като кръпка и не успя да задълбочи темата в самия филм. Стиймпънк версията на \"Дъмбо\" от 2019 г., измайсторена от Тим Бъртън, на свой ред даде на зрителите няколко съвсем нови герои, които липсват в оригиналната анимация от 1941 г. Сред тях е и Мили, чието значение за историята е незначителна, но успява да постигне две неща: да превежда намеренията и желанията на Дъмбо и да се доказва като вундеркинд в доминирания от мъжете свят на науката и механиката. Това безпредмето поставяне на разни неща, само за да ги има, да се забележи, че ги има, и да се оцени колко напредничава компания е \"Дисни\", дразни. Също както дразни цялата тази идея с римейковете на стари класики с надеждата да се изкарат лесни пари. Интересно е, че на този фон новите анимации на \"Дисни\" не страдат от същия проблем. Вместо това оригиналното съдържание позволява налагането на новия културен пласт, но без това да изглежда като пришито към историята. Примерите са много - силата на младите жени в \"Замръзналото кралство\" и \"Моана\", през културните особености на определени народи в \"Тайната на Коко\", та до заложения мултикултурен елемент в света на \"Героичната шесторка\". Именно това е урокът, който сякаш все се изплъзва на \"Дисни\" - социалното включване на различни персонажи и теми трябва да се случва органично, а не да бъде самоцел.  Иначе рискуват да бъдат обвинени във фалш и излишно политиканстване в детски филми. А това малко или много отблъсква.  ", "date": "2019.07.06", "title": "За \"Дисни\", принцесите и..."}
{"url": "http://www.classa.bg/%D1%81%D0%B2%D1%8F%D1%82/item/397558-%D1%82%D0%B0%D0%B9%D0%BD%D0%B8%D1%8F%D1%82-%D0%B6%D0%B8%D0%B2%D0%BE%D1%82-%D0%BD%D0%B0-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D0%BF%D1%80%D0%B8%D0%BD%D1%86%D0%B5%D1%81%D0%B8", "text": "Когато принцеса Латифа от Дубай, избяга от родната си страна през февруари 2018 г., за да се озове накрая на яхтата на известен французин от парижкия хайлайф, баща й шейх Мохамед бин Рашид ал Мактум, бързо събира екип, който да проследи своенравната му дъщеря. \r\n Само за няколко дни тя беше заловена и върната у дома при баща й. \r\n Цялата тази сага можеше да остане и в пълна тайна, ако не беше едно 39-минутно видео, което сега вече 33-годишната принцеса, записано преди тя да избяга и изтекло в интернет след задържането й от наемниците на баща й. \r\n \"Ако гледате това видео, това не е особено добре, защото или съм мъртва, или в много, много лоша ситуация\", казва принцесата в клипа. \r\n Мрачното й пророчество изглежда, че се е сбъднало, след като семейството й я е поставило под нещо като домашен арест. Но нейният последен акт на свобода заслужава внимание. \r\n Заедно с детайлите от опита й за бягство, видеото предоставя рядък поглед към тайния живот на принцесите от арабския свят и онези жени от висшия елит на кралствата от Персийския залив, хвърлящ светлина върху растящата пропаст между публичния им образ и много по-страшната действителност. \r\n За никого не е тайна, че повечето жени в арабския свят са в неравностойно социално положение. Традиционните семейства обикновено поставят жестоки рестрикции върху поведението на жените. В зависимост от това от кое племе са, жените могат да се сблъскат с ограничения върху това къде могат да ходят, могат ли въобще да напускат дома си без разрешение и без придружител, кои социални медии да ползват, могат ли да пътуват, могат ли да учат, за кого могат да се оженят и дори кой може да вижда лицата им. \r\n В системата на настойничеството на Саудитска Арабия, роднина от мъжки пол - съпруг, баща или син в някои случаи - има пълни правомощия да взема всички важни решения за жената от раждането до смъртта й. \r\n Това отношение обхваща публични институции извън семейния дом. Доскоро, например, спонсорираният от правителството Университет на Обединените арабски емирства забраняваше на студентки да носят мобилен телефон с камера. Неговият кампус за жени е заграден от стена, облицована с бодлива тел, а входът му се охранява строго. Университетът все още е сегрегиран, а студентките могат да напуснат кампуса с някой друг, само ако техните настойници дадат съгласието си след изпратено уведомление. \r\n \"Те използват различна формулировка, но (системата за настойничество) съществува и там. Просто в не е толкова екстремен вид, колкото в Саудитска Арабия\", коментира Хиба Заядин от екипа на Human Rights Watch. \r\n По нейни думи специално в Обдинените арабски емирства няма действащ закон срещу домашното насилие срещу жената. Изнасилването в семейството не е престъпление, а жените, които работят без съгласието на съпрузите си, са смятани за \"непокорни\". \r\n За да преодолеят тези ограничения, много жени там опират до измами. Те използват фалшиви имена онлайн, носят воали и фереджета, за да скриват самоличността си на публични места, крият мобилните си телефони от семействата си и разработват сложни планове, за да се измъкват от домовете си незабелязани. \r\n За онези, които биват заловени, наказанията зависят от \"тежестта\" на нарушението. \r\n Ако например се установи, че една жена се е замесила с мъж, независимо дали е женена, или не, това би означавало налагането на най-тежко наказания, включително  това би наложило най-тежко наказание, включително бичуване, затвор или дори убийство на честта. \r\n В Саудитска Арабия дори съществува специален арест, наречен Дар ал Реая, където затварят именно такива жени, които са нарушили \"моралния кодекс\". За това си \"неморално поведение\" те биват затваряни, бити или измъчвани. \r\n Социалната активистка за правата на жените Амани ал-Ахмади разказва как още на 9-годишна възраст е била предупредена в местното училище в Янбу, че момичетата, които се държат лошо, ще се окажат в този арест. \r\n За жените от кралските семейства или от семейства със сериозни политически връзки в много случаи всички тези правила са дори още по-строги. Те са заобиколени от целия лукс на арабския свят, но контролът, който се упражнява върху живота им може да стигне непоносими нива, обяснява Хала ал Досари, известна саудитска активистка и учен. \r\n           Те имат средствата да живеят по различен начин и с високо ниво на показ спрямо жените от другите култури. На тях не им липсват и достъп до медии, който да им показва живота на жените на Запад, а често дори имат директен контакт с тях. В едно общество, доминирано от експати много от работещите в двореца са чужденци. Извън двореца, те имат възможност също да общуват с чужденци - в частни училища, по време на семейни ваканции до луксозни имоти в чужбина и т.н. \r\n Но това са само напомнянияния за живот, който реално не им е позволено да имат. За много от тези жени богатството едва ли е утеха за невъзможността да направят дори елементарни избори за собствения си живот, обяснява още Ал Досари. \r\n Проблемът се влошава още и от широко разпространеното лицемерие. Много привилегировани арабски семейства предпочитат да се представят пред външния свят като либерални и светски настроени. \r\n Принцеса Латифа, например, е дъщеря на един от най-отворените арабски владетели на Персийския залив. Много често жена му принцеса Хая бинт ал-Хюсеин и дъщерите му са виждани с открити лица пред медиите. Шейх Мохамед дори говори срещу домашното насилие и настоява за по-голяма защита на непълнолетните в страната. \r\n Но отношението му към дъщерите му обаче опровергава този привиден образ, направен за западните партньори. Това е така, защото управлението на шейха у дома също зависи от това, че неговите поданици у дома го възприемат като пазител на традиционните ценности. А това, на свой ред, изисква от него да постави акцент върху въпроса с правата на жените в семейството и страната. \r\n Всички жени, които заплашват патриархалния образ на семейството или патриархалния му обществен ред, са заключени, независимо дали у дома или в държавните учреждения. Не е необичайно жените да се сблъскват с домашен арест от вида, който сега е наложен на принцеса Латифа. \r\n Не е голяма изненада тогава, че опитите за бягство на принцесите от този живот в клетка не е нещо ново. \r\n Това дори не е и първият опит на принцеса Латифа да избяга от баща си. През 2002 г., когато тя е само на 16 години, принцесата се опитва да избяга в Оман, но впоследствие е заловена и дори измъчвана. Отказана й е също така и медицинска помощ, разказва самата тя във видеото. \r\n Проблемът се простира и отвъд Дубай. Яхя Асири, директор на базираната в Лондон правозащитна група ALQST, работеща от името на арабските жени, които искат да избегнат потисничеството, коментира, че през 2013 г. с групата се свързват четири дъщери на покойния крал Абдула от Саудитска Арабия. Те го помолили за помощ за бягство от страната. \r\n Четирите са поставени под под домашен арест - две на едно място, а другите две - в друго. \r\n След като полубратът на Абдула, Салман, зае трона, Асири губи всички контакти с две от момичетата и майка им, която се опитва да им помогне да избягат. \r\n \"Последното ми съобщение до майката беше да я попитам дали е в в състояние да разреши въпроса или се чувства заплашена. Просто искахме да знаем дали работата ни помага на нея по някакъв начин. Не получихме отговор\", казва той. \r\n Въпреки изчезването на момичетата, Асири продължава да получава обаждания от други принцеси в саудитското кралско семейство с молба за помощ да напуснат страната. Най-голямото предизвикателство в случая е фактът, че мъжете настойници обикновено държат паспортите на жените, което блокира каквото и да е възможности за излизане извън страната. \"Не можеш да направиш много, ако нямаш паспорт\", коментира той. \r\n   \r\n   Въпреки че бягството на принцеса Латифа в крайна сметка се провали, това не доведе до отлив на опитите за бягство на Запад, оставяйки зад себе си богатство и кралски привилегии.  \r\n   \r\n   Миналия месец на Рахаф Мохамед, дъщерята на губернатора на Сулейми в северна Саудитска Арабия, бе предоставено убежище в Канада, след като в Тайланд беше заплашена от депортиране обратно в родината й. \r\n Нейният случай придоби световна известност, след като тя публикува историята за бягството си в Twitter, осигурявайки си по този начин помощ и осигуряване на бежански статут. \"Мохамед имаше късмет. За всяка успешна история на бягството има много други, които се провалят и остават в неизвестност\", коментира Хиба Заядин. \r\n Подобно на принцеса Латифа, 18-годишната Рахаф бяга, защото са й поставени всевъзможни ограничения върху това къде ходи, какво може да учи и т.н. Срещу нея също така е упражнявано и домашно насилие. \r\n Самата тя разказва, че дори й било забранено да се подстриже така, както иска, тъй като мъжете харесвали по-дълги коси. Въпреки всичко тя се подстригва, в отговор на което семейството й я слага под домашен арест, докато косата й не порасне пак. \r\n \"Имах пари, но нямах свобода. Не исках пари. Единственото, което исках, беше свободата и душевното спокойствие\", разказва тя. Семейството й в Саудитска Арабия се отрече от нея, за да се освободи от срама, която Рахаф \"донесла на семейството\". \r\n Случаите на принцеса Латифа и Рахаф Мохамед могат да привлекат лоша слава на държавите в чужбина, но те помагат на властите в Персийския залив да получат подкрепа вътре в държавите. \r\n Историята на Рахаф веднага бе политизирана в Саудитска Арабия. Тя получи широко медийно отразяване в кралството, като основният наратив, прокарван през медиите, беше, че чуждестранните правителства използват саудитски жени, за да служат на собствените си планове. В публикациите водещ момент беше, че момичето също така иска да изостави изцяло и своята религия - огромен грях за мюсюлманите, който обикновено се наказва със смърт. \r\n Така консервативното население в Саудитска Арабия оцени твърдата позиция на правителството по законите за настойничеството в името на запазването на жените, където на огромна популярност се радва приложението Absher. позволяващо още по-голям контрол на настойника над жената. \r\n Ясно е, че историята на Мохамед, подобно на принцеса Латифа, е разтърсила семейства в региона, а някои дори вече взимат предпазни мерки, за да предотвратят бягството на собствените си дъщери. \r\n От Канада Рахаф успява да се свърже с приятели и с други жени от региона, които й казали, че семействата йм са им взели паспортите и никога повече няма да им позволят да пътуват. Жените казват, че са уплашени. Според Рахаф така и трябва. \r\n \"За да помогнете на тези жени, трябва да ги извадите от региона напълно. Системата не ги подкрепя. Изпращането на помощ няма да работи.\" \r\n     \r\n", "date": "2019.07.06", "title": "Тайният живот на арабските принцеси"}
{"url": "http://www.classa.bg/%D1%81%D0%B2%D1%8F%D1%82/item/397559-%D0%B7%D0%B0%D1%89%D0%BE-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%BE%D1%80%D1%81%D0%BA%D0%B8-%D0%BF%D0%B5%D1%85%D0%BE%D1%82%D0%B8%D0%BD%D1%86%D0%B8-%D0%B7%D0%B0%D0%B2%D0%B7%D0%B5%D1%85%D0%B0-%D0%B8%D1%80%D0%B0%D0%BD%D1%81%D0%BA%D0%B8%D1%8F-%D1%82%D0%B0%D0%BD%D0%BA%D0%B5%D1%80-%D0%B3%D1%80%D0%B5%D0%B9%D1%81-1", "text": "Британските кралски морски пехотинци в Гибралтар нахлуха в четвъртък на борда на ирански кораб, за който се смята, че петрол за Сирия в нарушение на санкциите на Европейския съюз срещу Сирия, съобщават новинарските агенции. Пристанищната управа и правоприлагащите агенции на Гибралтар, подпомогнати от британските морски пехотинци, задържаха супер танкера \"Грейс 1\" рано сутринта в четвъртък, обяви в свое изявление главният министър на територията Фабиан Пикардо. Действащият испански министър Жозеп Борел, който тази седмица беше избран да поеме външната политика на ЕС, заяви, че САЩ са поискали от Великобритания да прихване кораба. \"Имаме основание да вярваме, че \"Грейс 1\" е превозвал петрол до рафинерия\" Банияс \"в Сирия. Тази рафинерия е собственост на субект, който е обект на санкции от страна на Европейския съюз срещу Сирия\", заяви Пикардо. През 2011 г. ЕС наложи редица финансови, търговски и транспортни санкции срещу режима на сирийския президент Башар ал-Асад в отговор на \"продължаващата брутална кампания\" срещу собствения му народ.     Междувременно говорител на иранското външно министерство Абас Мусави обяви, че британският посланик в Техеран е бил привикан във ведомството заради \"незаконното\" конфискуване на петролния танкер. Мусави също така изтъкна, че \"\"разрушителното\" изземване на петролния танкер от страна на Великобритания може да увеличи напрежението в Персийския залив. Новината беше широко отразена и в иранските медии, следващи официалната политика на правителството в Техеран. Случаят идва в момент, в който напрежението между САЩ и Иран е изключително засилено, а Вашингтон е започнал мащабна кампания за икономически натиск върху Техеран. По-рано тази седмица властите в страната от Персийския залив обявиха, че ще спрат изпълнението на няколко части от ядрената сделка от 2015 г., която администрацията на Тръмп напуска миналата година. Сред нарушените ограничения беше и преминаване на допустимото количество необогатен уран, което страната има право да съхранява. Към момента Сирийското правителство все още не е дало позиция за инцидента. \"Грейс 1\" сега е закотвен край бреговете на Гибралтар, британска отвъдморска територия в края на южна Испания. Министерството на отбраната на Обединеното кралство (МО) приветства действията срещу танкера, определяйки ги като \"твърда реакция на властите в Гибралтар, които се грижат за прилагането на режима на санкции на ЕС срещу Сирия\". В четвъртък Пикардо благодари на \"смелите мъже и жени от Кралските морски пехотинци, Кралската полиция в Гибралтар, митниците на Нейно величество в Гибралтар, както и на пристанищната администрация на Гибралтар за задържането на кораба и товара му“. \"Бъдете сигурни, че Гибралтар остава безопасен, сигурен и ангажиран с международния, основан на правила, правен ред\", добави той. Джон Болтън, съветник по въпросите на националната сигурност на американския президент Доналд Тръмп, коментира темата в свой туит: \"Америка и нашите съюзници ще продължат да пречат на режимите в Техеран и Дамаск да се възползват от тази незаконна търговия\", заяви той. Според информациите танкерът \"Грейс 1\" е бил натоварен с ирански петрол още преди месеци и е изпълнил множество маневри с цел заблуда и преодоляване на ембаргото. Корабът изключва сигналите си за проследяване, за да избегне откриването, след което плава около нос Добра надежда в Южна Африка, а след това до Гибралтарския проток. Това показва статия, публикувана в специализирания сайт за морско плаване   по-рано тази седмица. \"Всеки танкер с ирански петрол следва подобен модел на поведение. Те правят това, като изключват своя AIS транспондер, включват го и го изключват периодично, за да заобиколят проследяването\", коментира пред CNN авторът на статията Мишел Уиз Бокман. \"Този кораб е прекарал по-голямата част от времето си в Близкия изток, включително продължителни периоди в ирански води на специфични специални буйове\", каза Бокман. \"Те нарочно са предприели мерки за заобикаляне на идентифицирането на местоназначението, местоположението и произхода на кораба.\" Самир Мадани, съосновател на платформата Tanker Trackers, който следи корабите чрез сателитни и морски данни, коментира, че пътуването на \"Грейс 1\" из Африка е отнело 2,5 месеца - с около месец по-дълго от обикновено. \"Плавателният съд плаваше с доста бавна скорост, тъй като не бързаше\", каза Мадани, добавяйки, че Tanker Trackers не вярват, че корабът е превозвал суров петрол, а вместо това гориво от иранската Абаданска рафинерия. \"Можем също така да видим, че танкерът е силно натоварен във водата. Корпусът му е дълбок 22,5 метра, което означава, че носи 2 милиона барела много тежка течност. По-тежка от суров нефт\", казва той и допълва: \"Не само това, но предишните му задачи бяха прехвърлянето на мазут в Ум Касър (Ирак) и Хор Факкан (ОАЕ).\" Мадани каза, че не вярва, че сирийската рафинерия \"Банияс\" е дестинацията на кораба, тъй като водите ще бъдат твърде плитки, за да влезе. \"Вместо това ние смятаме, че мазутът е бил предназначен за трансфер от кораб до кораб към други кораби в рамките на морските граници на Сирия\", каза Мадани. Според няколко корабни тракери онлайн, Грейс 1 е построен през 1997 г. и плава под знамето на Панама.    ", "date": "2019.07.06", "title": "Защо британските морски пехотинци завзеха иранския танкер \"Грейс 1\""}
{"url": "http://www.classa.bg/%D1%81%D0%B2%D1%8F%D1%82/item/397550-%D1%82%D1%80%D1%8A%D0%BC%D0%BF-%D0%BF%D1%80%D0%B0%D0%B2%D0%B8-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B4%D0%B5%D0%BD%D1%8F-%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D1%81-%D0%B2%D0%BE%D0%B5%D0%BD%D0%B5%D0%BD-%D0%BF%D0%B0%D1%80%D0%B0%D0%B4-%D0%B8-%D1%80%D0%B5%D1%87", "text": "На 4 юли американският президент Доналд Тръмп влезе в историята с военен парад, който бе организиран за отбелязване на 243-та годишнина от еманципирането на САЩ от Британската империя. В допълнение, денят, който традиционно се ограничаваше до барбекюта и фойерверки - тази година бе подчертан от речта на президента от трибуната на Мемориала на Линкълн, което стана първото участие на американски държавен глава в това събитие, традиционно аполитично, от почти 70 години. В рамките на речта си на празника, който Белият дом нарече \"Салют към САЩ\", Тръмп похвали работата на американските военни и подчерта \"нашата нация е по-силна днес, отколкото е беше преди\". Президентът се обърна към гражданите, възхвалявайки националните герои и подчертавайки патриотизма. В този контекст обитателят на Белия дом призова младите американци да се присъединят към въоръжените сили на САЩ. \"Бъдещето на американската свобода се основава на плещите на мъжете и жените, които искат да я защитят\", заяви президентът. \"За младите американци в цялата страна - сега е вашият шанс да се присъедините към нашата армия, да направите наистина голяма стъпка в живота си и трябва да я направите\", добави той. Той също така припомни няколко важни епизода от историята на САЩ. Когато спомена за кацането на Луната, той каза, че в близко бъдеще американските астронавти ще стигнат до повърхността на Марс. - Много скоро ще забием американския флаг на Марс - каза той. Историческото участие на американския президент в честването на Деня на независимостта беше придружено от прелитания на военни самолети и парад на танкове и военни машини в центъра на Вашингтон за първи път от края на войната в Залива през 1991 г.  Въпреки дъжда, самолети от всички клонове на въоръжените сили на САЩ се появиха в небето на американската столица. Освен това два танка и военни машини M1A2 Abrams бяха показани на специални места, но не се движеха, за да не повредят настилката на улиците на Вашингтон. Преди събитието инициативата на президента да фокусира празника върху военния аспект стана обект на критика. Президентът беше обвинен, че харчи пари на данъкоплатците и използва празника като част от предизборната си кампания.", "date": "2019.07.06", "title": "Тръмп прави история на Деня на независимостта с военен парад и реч"}
{"url": "http://www.classa.bg/%D1%81%D0%B2%D1%8F%D1%82/item/397552-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B3%D0%BE%D0%B2%D0%BE%D1%80%D0%B8-%D0%BF%D1%83%D1%82%D0%B8%D0%BD-%D1%81-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%B8%D1%82%D0%B0%D0%BB%D0%B8%D1%8F-%D0%B8-%D0%B2%D0%B0%D1%82%D0%B8%D0%BA%D0%B0%D0%BD%D0%B0", "text": "Президентът на Русия Владимир Путин проведе на 4 юли интензивен ден на преговори в рамките на официалното си посещение във Ватикана и Италия. Президентът се срещна с папа Франциск, както и с президента на Италианската република Серджо Матарела и председателя на Съвета на министрите на страната Джузепе Конте. На съвместна пресконференция бе съобщено, че в рамките на преговорите са обсъдени актуални въпроси, като перспективите за отношенията между Русия и Европейския съюз и разрушителната политика на Запада в страни като Либия и Венецуела. Путин и Конте изразиха желание да работят за подобряване на отношенията между Москва и Брюксел. Руският лидер посочи, че винаги има възможности за сближаване с ЕС, но че не всичко зависи от Москва. Той отново подчерта, че Русия и Европа са \"естествени партньори в няколко области\". \"Ние сме географски близки, имаме единен цивилизационен код\", каза той, добавяйки, че не вижда \"непреодолими пречки по пътя на пълното възстановяване на отношенията\". От своя страна председателят на италианския съвет на министрите посочи, че неговото правителство ще се стреми да създаде условия, които да позволят отмяна на санкциите срещу Русия. \"Смятаме, че санкциите не са цел,\" каза той, за да подчертае, че Италия винаги е поддържала тази твърда позиция по отношение на ограничителните мерки срещу Русия. \"Италия работи за преодоляване на това състояние на отношенията между Италия и Русия, между ЕС и Русия, което не е от полза за никого\", каза той. За ескалирането на вътрешния конфликт в Либия, руският президент съобщи, че е постигнато споразумение с италианската страна за продължаване на координираните действия с оглед разрешаване на съществуващия конфликт в тази африканска нация, където ситуацията се влошава, а терористичната активност и броят на жертвите нарастват. „По общото ни мнение е важно либийските военни и политически сили да установят режим на прекратяване на огъня, да отворят канал за диалог и да предприемат мерки за възстановяване на политическия процес, с крайна цел преодоляване на разделението на страната и формиране на държавни институции, единни и ефективни \", каза Путин. В тази връзка Путин призова \"да си припомним как всичко започна в тази африканска страна \". \"Кой е разрушил държавата Либия? Според моята визия, това е решение на НАТО: европейските самолети бомбардират Либия и резултатът е очевиден за всички: либийската държава е унищожена\", каза руският лидер. В резултат на тези действия на Атлантическия съюз, според Путин, в момента в Либия \"има хаос и конфликт между различните военни групи\".   \"Не мисля, че в този случай Русия трябва да даде решителен принос към решаването на проблема, нека попитаме онези, които го създадоха\", обобщи той. Руският лидер уточни, че въпреки това Русия няма да избегне този проблем, а само не иска \" да заеме първо място в неговото решение\". От своя страна председателят на Министерския съвет на Италия посочи, че по време на разговорите с Путин страните са се съгласили, че по-нататъшното ескалиране на ситуацията в Либия може да доведе до хуманитарна криза, увеличаване на терористичната заплаха и опасност за енергийни структури. \"Говорихме за необходимостта да продължим да подкрепяме ролята на ООН, да работим заедно, за да намерим възможност за бърз преход към мирен процес\", обобщи Конте. Той също така спомена, че е разгледал кризата в Сирия с Путин. \"Като се има предвид географската близост на Сирия и широчината на влияние на кризата в нашия регион, този въпрос е основен и важен за Италия\". Руският президент също съобщи, че е бил обсъден въпросът за Венецуела през този ден \"на всички платформи\": както във Ватикана, така и в Италия. \"Всички са притеснени за ситуацията във Венецуела, в Русия също сме много притеснени, защото венецуелските хора страдат\", каза той. Той отбеляза, че Москва е загрижена за \"намесата във вътрешните проблеми на Венецуела и външния натиск, което влошава положението на гражданите на Венецуела\", което според него конфигурира \"неприемлива\" ситуация. \"Неприемлива е не само военна намеса, която трябва да бъде абсолютно изключена, но и всяка намеса в националния политически живот\", каза той. Що се отнася до венецуелския депутат от опозицията Хуан Гуайдо, Путин припомни, че на 23 януари този политик \"излезе на площад, вдигна очи към небето и, обръщайки се към Бога, обяви себе си за президент. Но Бог не ни каза каква е реакцията му към това послание, той не ни даде никакъв знак, затова вярвам, че трябва да се върнем на тази земя, пълна с грехове и да се ръководим от демократичните процедури\", каза руският президент. Той уточни, че тези правила \"са обобщени в един въпрос: в диалога и в призива към хората, към избирателите, трябва да отидем на избори и да решим чрез тях въпросите на бъдещото развитие\". \"Надяваме се, че диалогът ще продължи без никаква намеса\", добави той, позовавайки се на преговорите, предложени от президента Николас Мадуро, прекъснати от опозицията. Руският лидер също разкри, че в рамките на срещата си с папа Франциск са обсъдили въпроси за развитието на отношенията между Русия и Ватикана и са се разбрали да се обърне специално внимание на сътрудничеството в областта на културата, образованието и здравето.   \"Разгледахме въпроса за защитата на християнското население в Близкия изток и хуманитарната помощ за Сирия,\" каза Путин, като подчерта важността на позициите на Русия и Ватикана да са в съответствие със защитата. на традиционните ценности и насърчаването на междурелигиозен и интерцивилизационен диалог \".", "date": "2019.07.06", "title": "За какво говори Путин с лидерите на Италия и Ватикана"}
{"url": "http://www.classa.bg/%D1%81%D0%B2%D1%8F%D1%82/item/397548-%D0%B2%D0%BA%D1%83%D1%81%D1%8A%D1%82-%D0%BD%D0%B0-%D0%BC%D0%B0%D0%B8%D1%82%D0%B5-%D0%BA%D1%8A%D0%BC-%D1%86%D0%B0%D1%80%D0%B5%D0%B2%D0%B8%D1%86%D0%B0%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D1%82%D0%B5%D1%85%D0%BD%D0%B8%D1%8F-%D1%81%D1%80%D0%B8%D0%B2", "text": "Зависимостта от царевицата, интензификацията на производството и честите суши биха могли да бъдат някои от причините за разпадането на древната цивилизация на маите. Учените Клер Еберт, Джули Хоггарт, Хайме Ауе, Брендан Кълълтън и Дъглас Кенет анализирали останките на 50 членове на древната общност на маите от Кахал Печ, Белиз, които принадлежали към периодите на засушаване между 735-400. пр.н.е. и 800-850 г сл.Хр. Като част от проучването, учените от Университета на Аризона и Пенсилвания анализирали стойностите на стабилните изотопи (атоми) на въглерод и азот от костен колаген (молекула в костите), присъстващи в останките, за да се определят характеристиките на отделните диети и как са се променили във времето. Анализът показва, че и елитите, и плебеите са имали разнообразна диета, която освен царевица, е включвала диви растения и животни, придобити чрез лов. Това разнообразие им давало „буфер\", когато суша от няколко века оказвала влияние върху земите в периода пр.н.е. Но адаптацията на древните маи се е променила радикално между 750 и 900 г. сл. Хр. \"Разрастването на социалните йерархии и разширяването на населението довело до интензифициране на селскостопанското производство и увеличаване на зависимостта от царевицата\" е описано в академичното изследване. Тази диета, зависеща от царевицата, е една от причините за вероятното им изчезване, според констатациите. Макар царевицата да е растение не много устойчиво на суша, искането на елита да го произвежда най-вероятно е \"фактор, допринесъл за провала на социално-политическата система на Кахал Печ, пред лицето на една тежка суша в края на класическия терминален период\", обясниха учените. За Клер Еберт проучването на връзката между диетата и упадъка на древните общества може да помогне да се разбере \"уязвимостта към климатичните промени на съвременните традиционни селскостопански общности и индустриализираните държави\".", "date": "2019.07.06", "title": "Вкусът на маите към царевицата може да е причината за техния срив"}
{"url": "http://www.classa.bg/%D1%81%D0%B2%D1%8F%D1%82/item/397549-%D1%80%D1%83%D1%81%D0%BA%D0%B8-%D1%81%D1%83-27-%D0%BF%D1%80%D0%B8%D1%85%D0%B2%D0%B0%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%82%D0%B5%D0%BB%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0%D0%B4-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "Изтребител Су-27 от войските на ПВО на Южния военен окръг на Русия излетя в петък, за да прихване разузнавателния самолет Посейдон Р-8А, който летял над неутралните води на Черно море. Тази мярка е взета, защото американският самолет се е приближил до държавната граница на Руската федерация, съобщиха от пресслужбата на руското министерство на отбраната. То също така подчерта, че екипажът на Су-27 \"се е приближил до въздушния обект на безопасно разстояние и го идентифицирал като американски разузнавателен самолет П-8А Посейдон, който веднага сменил посоката си на полет, отдалечавайки се от държавната граница на Русия. \" Според изявлението на руското министерство на отбраната, екипажът на Су-27 е спазил международните правила за използване на въздушното пространство и след завършване на мисията си се е върнал на базовото си летище. По-рано друг руски Су-27 прихвана два разузнавателни самолета от военновъздушните сили на САЩ и Швеция, близо до руската граница на Балтийско море. Също през юни, руските Су-27 прихванаха стратегически бомбардировачи B-52H на военновъздушните сили на САЩ, когато наближиха границата на Русия от Черно и Балтийско море.", "date": "2019.07.06", "title": "Руски Су-27 прихвана американски разузнавателен самолет над Черно море"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397541-%D1%80%D0%B0%D0%B4%D0%BA%D0%BE%D0%B2-%D0%BE%D1%82%D0%B2%D1%8F-%D0%BF%D1%80%D0%B5%D1%81%D0%BB%D0%B0%D0%B2%D0%B0-%D0%B8-%D1%84%D0%B8%D0%BA%D0%B8", "text": "Актьорът от \"Шоуто на Слави\" Краси Радков ще се пусне официално в чалгата, където присъства от поне година. Комикът вече ударно записва песни по композиция на Евгени Димитров - Маестрото, с които се надява да пълни кръчми и дискотеки в замяна на апетитен хонорар.   Цената му на час е 2500 лева, пишат \"Хотнюз\". Любопитна подробност е, че същата сума прибира и мустак №1 в родната чалга Милко Калайджиев.      Близо 3 години Краси Радков е на повикване от ресторантьори и кръчмари, след като Слави Трифонов реши да продава актьорите си като фолкпевици. Срещу приличен хонорар всеки комик от шоуто му може да бъде нает за конферансие на предварително подготвена програма или да изнесе своя собствена.      Най-голям интерес има именно към Краси Радков, който ударно обикаля оборотни фолкклубове. Според запознати Дългия взимал част от приходите. Дали наистина е така обаче, все още никой не е потвърдил недвусмислено.     Очевидно мераците на Краси са програмата му да се разнообрази още повече, с което респективно да се увеличат и участията му, а оттам и доходите. Ресторантьори обаче отчитат доволно, че т.нар. актьорски вечери в заведенията им се радват на далеч по-голяма посещаемост, отколкото гостуването на звезди от ранга на Преслава и Фики.     На всичкото отгоре им излиза и в пъти по-евтино, тъй като певица и певец на годината на \"Пайнер\" взимат съответно 7 и 5 бона на час.   Присъствали на участие на Краси Радков споделят, че от сцената в типичния си стил той не спира да ръси цветущи и каруцарски цинизми, а образите на Баба Вуна и Шишо Бакшишо в малките часове на нощта вдигали настроението много повече от деколтето на която и да било чалга дива", "date": "2019.07.06", "title": "Радков отвя Преслава и Фики"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397542-%D1%81%D0%BB%D0%B0%D0%B2%D0%B8-%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D0%BE%D0%B1%D1%8F%D0%B2%D0%B8", "text": "Близо два месеца след като обяви, че спира своето шоу, Слави Трифонов най-после призна, че няма никакво намерение да се отказва от телевизионните изяви.   Дългия къса с Би Ти Ви в края на юли, но ще бъде на екран отново от есента. Най-вероятната дата за старт на новия му проект е 1 септември, пише „Уикенд“.  Шоуменът от Учиндол уж пази в дълбока тайна намеренията си за своето бъдеще след финала на предаването, в което изкара 19 години, но в понеделник повдигна завесата по време на актьорката вечер. По всичко личи, че Слави и хората му се готвят не толкова за политически проект, както много наблюдатели подозират, колкото за ново шоу. Това стана ясно в уж непланиран диалог на водещия с актьора Краси Радков.     От въпросния диалог, издържан в стил: „Какво ще правя аз от 1 септември, шефе?” – „На теб пък кой ти каза, че ще е точно от 1 септември?”, стана ясно, че шоуто ще продължи да съществува, само че в друг ефир и с леко променена форма. Дългия обеща да даде повече яснота по темата „когато му дойде времето”, вероятно имайки предвид, че му остават още няколко предавания до 31 юли, когато ще се сбогува с Би Ти Ви, и едва след това ще може да обяви къде ще бъде следващото му работно място.  Друг много важен елемент в диалога беше признанието: „Аз, Краси, не говоря в първо лице, единствено число, аз говоря какво ще правим!”, от което става ясно, че каквото и да планира Слави занапред, в него ще бъде включен и целият му екип.     Малко преди да обяви, че къса с Би Ти Ви, колата на шоумена е била забелязана край офисите на братята Кирил и Георги Домусчиеви – собствениците на Нова тв. Дали обаче Трифонов и компания се местят именно там, все още не е потвърдено. Ясно е едно – хората от екипа няма да останат без работа след 31 юли. Те продължават с досегашния си шеф. Това включва и актьорите Краси Радков и Мариан Бачев, което пък автоматично означава, че и следващият проект на Трифонов ще бъде развлекателен, като обаче в него ще е застъпена и публицистиката.  Датата 1 септември, която бе спомената многократно, би могла да е реалният старт на новото предаване, но може и да е уж случайно пусната в ефир сламка за „заблуда на противника”. Ако все пак това е денят, в който Трифонов ще изгрее с новото си амплоа, любопитна подробност е, че се пада неделя. Това би означавало, че Слави се е насочил към седмично шоу, което най-вероятно ще се излъчва в неделния следобед.     Именно такова шоу липсва в ефира на Нова тв. Този луфт практически превръща „120 минути” със Светослав Иванов по Би Ти Ви в предаване без конкуренция – факт, с който Нова вероятно ще опита да се пребори с помощта на Слави.    Според източници, продължава да е на дневен ред идеята на Дългия да купи една от родните кабеларки и именно там да развива своята дейност занапред. Всичко това не изключва появата и на политическо движение, оглавено от Трифонов. Това обаче поне засега се очаква да бъде второстепенен проект в плановете на шоумена.", "date": "2019.07.06", "title": "Слави най-после обяви..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397543-%D1%80%D0%B0%D0%B7%D1%8E%D0%B7%D0%B4%D0%B0%D0%BD-%D1%81%D0%B5%D0%BA%D1%81-%D0%BD%D0%B0-%D0%BF%D1%80%D0%BE%D0%B7%D0%BE%D1%80%D0%B5%D1%86%D0%B0", "text": "Нелеп, трагичен инцидент е станал в руския град Санкт Петербург. Любовници са паднали от деветия етаж на кооперация, докато правят секс. Първоначално в апартамент купонясвали четирима души - трима мъже и едно момиче, според разследващите всички били пияни. В разгара на веселбата мъж от групата и момичето се отделили от приятелите си и решили да правят секс в другата стая. Избрали доста странно място - перваза на прозореца, който бил отворен. Съчетано със страст алкохолното опиянение им изиграло лоша шега. В един момент загубили равновесие и двамата полетели от прозореца. Мъжът не е получил сериозни травми. След като паднал, той станал и успял да избяга. Момичето починало на място от силния удар.      На кадрите, направени от очевидци, се вижда тялото на момичето със свалени червени панталони. Разследващите установяват обстоятелствата около трагедията.", "date": "2019.07.06", "title": "Разюздан секс на прозореца"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397544-%D1%81%D0%B5%D0%BB%D0%B5%D0%BD%D0%B0-%D0%B3%D0%BE%D0%BC%D0%B5%D1%81-%D1%81%D0%B5-%D0%BF%D0%BE%D0%BA%D0%B0%D0%B7%D0%B0-%D0%BF%D0%BE", "text": "Актрисата и певица Селена Гомес изпитва сериозни проблеми със здравето си. Тя страда от автоимунно заболяване. Момичето трябваше да се подложи на дълго лечение и да приема хормонални препарати. Тя едва успя да се върне на сцената след края на процедурите и стана жертва на папараци на плажа.      Фотографите са уловили момент, в който изпълнителката е била по бански. При това феновете веднага забелязаха на снимките, че Гомес е качила килограми. Докато едни останаха ужасени от промените, други се опитваха да успокоят феновете, напомняйки за болестта на певицата и съпроводените с нея трудности.", "date": "2019.07.06", "title": "Селена Гомес се показа по..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397545-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D1%8E%D0%BB%D0%B8", "text": "ОВЕН ( 21 март - 20 април ) Препоръчва се, да не бързате, а уверено да вършите работата си. Не може да надскочите възможностите си, помислете за това. В личния живот, трябва да се откажете от някой принципи. Особено, ако те ви пречат за установяване на топла връзка с избраника. С финансовите си постижения, не се хвалете дори преди близки роднини. ТЕЛЕЦ ( 21 април - 21 май )  Не бива да отстъпвате от плановете си, дори и стъпка. Напротив, вложете всичките си сили за да достигнете вашите мечти. Оптимизъм, ще ви трябва в личния живот, когато разговор с избраника, ще премине всякакви възможни рамки. Без особено затруднение, ще получите пари за работа, за която отдавна сте получили висока оферта. БЛИЗНАЦИ ( 22 май - 21 Юни ) Възможна е бурна любовна история, по време на пътуване или на работа. Лошата новина е, че ще ви отвлече вниманието от важните задачи. Шефът отдавна се \"заяжда\" с вас за безотговорно отношение към работата, така че не попадайте пред погледа му. За здравето, не трябва да се безпокойте, всичко ще бъде на ниво.   РАК ( 22 юни - 23 юли ) Трябва по-често да правите компромиси, особено с онези, които не ви толерират. Това може да бъдат не само врагове, но и някой близки роднини. Приключенията в любовните дела, ще ви доставят незабравими усещания. Въпреки това, след тях може да остане горчив привкус, уви, че за сериозна връзка, не сте създадени. ЛЪВ ( 24 юли - 23 август ) Очаква ви хармоничен ден, когато няма да има от какво да се оплачите. Всичко ще се развива добре и пари, ще получите навреме и в точното количество. Грижите и вниманието от страна на любимия, ще бъдат такива, че ще се замислите за брак. Между другото, не крийте чувствата в себе си. Нека всеки знае за тях, защото любовта не търпи рамки, дори и \"златни\". ДЕВА ( 24-ти август - 23 септември ) Необходимо e да предприемете енергични действия, за реализиране на плановете си. Ако те са предварително направени, това е добре. Може не само да увеличите авторитета си в обществото, но и да получите значителна печалба. Възможна е подкрепа от високопоставен човек. Уви, настроението ви, може да развали роднина съобщавайки ви неприятна новина. ВЕЗНИ( 24 септември - 23 октомври) Вземете си отпуска, ако са се натрупали много домашни и битови дела. Не ги отлагайте за в бъдеще, защото ситуацията с тяхното изпълнение може кардинално да се промени. Денят е добър за отдих, спорт и активни игри. Ако трябва спешно да заминете на дълго пътуване, по-добре вземете със себе си надежден спътник. СКОРПИОН ( 24 октомври - 22 Ноември ) Днес ще събирате и \"смилате\" всички новини, свързани с работата. Но това не е лошо, особено ако мислите да се преквалифицирате. Опитайте се да промените начина си на живот, хранете се правилно, правете слънчеви бани. Тялото ви отслабва, така че трябва спешно да засилите имунитета. Вечерта посветете на културен отдих.   СТРЕЛЕЦ ( 23 Ноември - 21 Декември ) Възможна е помощ от страна на приятел, който не сте виждали от дълго време. Буквално един телефонен разговор, ще промени всичко. Заедно може да започнете, някой интересен и печеливш бизнес. В любовната сфера, всичко ще зависи от емоционалното състояние. И не вашето, а на избраника. Опитайте се да реагирате спокойно на всичко, което ще бъде казано по ваш адрес. КОЗИРОГ (22 Декември - 20 януари ) Трябва да оцените реално възможностите си, за да се заемете с нещо ново и необичайно. Само не се паникьосвайте предварително, а внимателно планирайте всичко. Ако работите с електрически уреди, бъдете изключително внимателни. Има шанс за нараняване. По отношение на финансите, всичко ще е наред, но не трябва да надхвърляте бюджета си.  ВОДОЛЕЙ ( 21 януари -  19  февруари ) Възможни са пречки по пътя към постигане на личните цели. Това се отнася повече за любовните отношения, в които сте откровено объркани. Няма нужда да насилвате събитията, по-скоро се спрете и успокойте вътрешно. Благоприятни ще бъдат козметичните процедури, лечението на стари болежки, закаляване на организма и отдих на открито.   РИБИ ( 20 февруари - 20 март ) Ще ви съобщят приятна новина, която ще ви позволи по-различен начин да погледнете на много професионални въпроси. Възможна е кардинална промяна в работата ви. Само с колегите си, ще трябва да се държите изключително лоялно. Усмихвайте се в очите им и не критикувайте целия офис. Вечерта е възможно пътуване.", "date": "2019.07.06", "title": "Дневен хороскоп 6 юли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397551-%D1%81%D0%B5%D0%B3%D0%B0-%D0%B5-%D0%BC%D0%BE%D0%BC%D0%B5%D0%BD%D1%82%D1%8A%D1%82-%D0%B4%D0%B0-%D0%BC%D0%B0%D1%85%D0%BD%D0%B5%D0%BC-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F", "text": "Въпрос на елементарно демократично приличие е да премахнем паметника на Съветската армия в София. Защото това е отлята в бронз и камък пропаганда на наложения ни отвън комунистически режим.         Крайно време е паметникът на Съветската армия в София да бъде демонтиран. Защото такава е волята на демократичната общност в страната. И защото такова е решението на органа, който има легитимното право да се разпорежда с паметниците в града - Столичният общински съвет. То е взето още през 1992 година и не е отменено и до днес, но Руската федерация възпрепятства изпълнението му. Прави го директно - чрез свои емисари. И индиректно - чрез мощното си лоби в нашия политически и обществен живот. Фактът, че вече три десетилетия тя успява да запази паметника, е по-важен и от самия паметник - защото демонстрира неотменената власт на бившия Съветски съюз. Каквото, впрочем, е и внушението на съветския шмайзер, високо вдигнат от върха на паметника в софийското небе. Паметник на какво е паметникът на Съветската армия? Напоследък Руската федерация се готви да прибави към политическия и правен натиск - „с цел да предотврати нарастващия брой случаи на унищожаване или увреждане на символите на военната ѝ слава”, включително в чужбина. Тези случаи се криминализират с поправка в Наказателния кодекс, която трябва да влезе в сила от декември, като наказанията са солени глоби и дори затвор. Поправката очевидно идва в отговор на стремежа на държавите от някогашния съветски блок да се очистят от символите на комунистическото си минало в съответствие с приети от тях съвременни закони, които обявяват комунистическия режим за престъпен и забраняват пропагандата му.      Във Варшава например през 2018 година бе премахнат и последният съветски монумент. При нас, уви, това е немислимо, макар че и ние си имаме такъв закон. Въпрос на елементарно демократично приличие е обаче да бъде премахнат поне паметникът на Съветската армия - и то именно като форма на комунистическа пропаганда, а не като естетически факт (фигурите му си заслужава да бъдат съхранени, защото, макар и в канона на задължителния за периода социалистически реализъм, са правени от най-изявени наши скулптори - Васка Емануилова, Мара Георгиева, Любомир Далчев, Иван Фунев). Правен нонсенс е руската държава да се разпорежда с чужда собственост, каквато са паметниците в други държави. Независимо на каква тема са посветени. Има основание Русия да не допуска поругаване на телата на умрели или местата, където са погребани нейни граждани, както е посочено в законопроекта. В София обаче под такава защита попада по-скоро паметникът-костница на съветските воини в квартал „Лозенец”. Докато паметникът на Съветската армия в центъра на града не е място на преклонение пред паметта на жертвите (тук оставяме настрана дебата дали съветската армия е дала жертви в България), а място, което възхвалява победата. Но чия победа и над какво? Традиционната версия, че в случая става дума за победата над фашизма, трудно издържа - дори само заради факта, че ролята на антифашистката коалиция, която постига тази победа със съвместни усилия, е изключена по условие. През 1954 година, когато паметникът е открит в присъствието на съветския маршал Сергей Бирюзов, съюзниците в тази коалиция отдавна вече са идеологически врагове. Така че софийският паметник на Съветската армия възхвалява съвсем друга победа - на перманентната революция, започнала в Русия през 1917 и в резултат от войната разширила териториите си чак до България. И това не е интерпретация, а съществена част от „текста” на монумента - неговият източен орелеф представлява композицията „Октомври 1917“. С други думи: паметникът е отлята в бронз и камък пропаганда на наложения в страната комунистически режим. Същият този режим, който след падането на Берлинската стена е обявен за престъпен, заедно с пропагандирането му. Така че престъпление няма да е демонтирането на паметника, както иска да го изкара руският проектозакон, а съхраняването му, както е според нашия закон. Сега е моментът Това демонтиране трябва да включва най-малкото разрушаване на 37-метровата пресечена пирамида, която, търсено или не, превръща стъпилия върху нея съветски войник в символичен образ на завоевателя - високо над пъплещото в краката му местно население. Компанията му - български работник и майка с дете, не омекотява въздействието. Точно обратното: по оста въоръжен-цивилни издайнически напомня за окупационния характер на онзи режим. Нека да оставим паметниците да говорят за своето време - несъстоятелността на подобни доводи става кристално ясна, ако си представим какво би било, ако докато сме били съюзници на Германия, бяхме издигнали паметник на Хитлер. Щеше ли да „радва\" и до днес скейтбордистите в някоя градинка? Любител съм на софистицираните позиции, които отчитат доводи от различен порядък, но този паметник в този вид не може да има място в центъра на столицата на некомунистическа държава. Освен ако тази държава е неизлечимо зависима от комунистическото си минало. А що се отнася до готвения от Русия закон - той е добър повод демонтирането на паметника да стане до декември, защото дотогава дори за нея това няма да се счита за криминално деяние.", "date": "2019.07.06", "title": "Сега е моментът да махнем паметника на Съветската армия"}
{"url": "http://www.classa.bg/%D1%81%D0%B2%D1%8F%D1%82/item/397546-%D1%84%D0%B8%D0%B7%D0%B8%D0%BA-%D0%BE%D1%82%D0%BF%D0%B5%D1%87%D0%B0%D1%82%D0%B2%D0%B0-%D0%BD%D0%B0-3d-lamborghini-aventador-%D0%B2-%D1%86%D1%8F%D0%BB-%D1%80%D0%B0%D0%B7%D0%BC%D0%B5%D1%80", "text": "Стърлит Бакус, американски физик, работи със сина си повече от година, печатайки на 3D супер автомобил в натурален размер, вдъхновен от впечатляващия модел Lamborghini Aventador. Той прави това в собствения си двор и гараж и вече е инвестирал около 20 000 долара в проекта. С изключение на шасито, двигателя, трансмисията и някои части като вътрешната структура на вратата, самата кола и цялото тяло са отпечатани на 3D, с общо 220 термопластични бобини. Панелите на каросерията, задните светлини, фаровете и дори вентилационните отвори вече са готови. В допълнение, Бакус е обвил с въглеродни влакна някои отпечатани части, за да се гарантира по-голяма безопасност при шофиране на автомобила. Според физика това е образователен и мотивиращ проект, тъй като той иска да покаже колата си в местните училища, така че децата да се заинтересуват от наука, технология, инженерство, изкуство и математика. Също така, той смята, че въпреки че дизайнът на суперавтомобила му е базиран на Lamborghini Aventador, не става въпрос за плагиатство или пиратство. \"Променихме всеки панел значително, за да добавим стила си към дизайна,\" разкри Бакус пред медията 3D Printing Media Network. „Също така, не се правят форми и не се продава нито една част, това е уникален проект, не за продажба\", настоява той.", "date": "2019.07.06", "title": "Физик отпечатва на 3D Lamborghini Aventador в цял размер"}
{"url": "http://www.classa.bg/%D1%81%D0%B2%D1%8F%D1%82/item/397547-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B6%D0%B5%D0%BD%D0%B0,-%D0%B4%D0%B0%D0%BB%D0%B0-%D0%B1%D0%B0%D0%BA%D1%88%D0%B8%D1%88-$-5000-%D1%81-%D0%BA%D1%80%D0%B5%D0%B4%D0%B8%D1%82%D0%BD%D0%B0%D1%82%D0%B0-%D0%BA%D0%B0%D1%80%D1%82%D0%B0-%D0%BD%D0%B0-%D0%BF%D1%80%D0%B8%D1%8F%D1%82%D0%B5%D0%BB%D1%8F-%D1%81%D0%B8", "text": "24-годишно момиче бе арестувано по време на ваканция във Флорида (САЩ), след като е оставила с кредитната карта на приятеля си бакшиш от 5000 долара на сервитьорка в ресторант. Сметката е възлизала на 55,37 долара. Според полицейския доклад, Серина Уолф, родом от Ню Йорк, е имала скандал с партньора си Майкъл Крейн, след като той отказал да й купи самолетен билет за връщане у дома. Вероятно нейната идея за действията й е била да си отмъсти. Първоначално тя е отрекла пред приятеля си да има нещо общо със сделката, така че мъжът отхвърлил претенцията на банковата компания като измамна операция. Когато ресторантът бил уведомен за случилото се, сервитьорката вече била получила сумата от 5000 долара. По-късно Уолф си признала, че е извършила плащането. Във вторник Уолф бе приета в затвора в окръг Пинелас (Флорида) под гаранция от 2 000 долара. Там тя очаква процеса.", "date": "2019.07.06", "title": "Арестуваха жена, дала бакшиш $ 5000 с кредитната карта на приятеля си"}
