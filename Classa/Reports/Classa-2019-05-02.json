{"url": "http://www.classa.bg/%D1%81%D0%B2%D1%8F%D1%82/item/395131-%D0%BA%D0%BE%D0%B9-%D0%B5-%D0%B1%D0%B8%D0%BB-%D0%BB%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B0-%D0%B2%D0%B8%D0%BD%D1%87%D0%B8", "text": "Въпреки че произхожда от най-обикновено семейство, животът му преминава сред най-влиятелните мъже на италианския Ренесанс. Навършват се 500 години от смъртта на Леонардо да Винчи -  универсалния гений от Тоскана.         Леонардо е гледал на науката и изкуството като на едно неделимо цяло. Всъщност той е разглеждал и целия свят в неговото единство. Бил е изпълнен с любопитство, искал е да разгадае тайните на света, а в изкуството си е втъкавал и елементи от своите природонаучни познания. Още като дете Леонардо често сядал с лист и молив пред вратата, наблюдавал облаците и си записвал впечатления от видяното. Като пълнолетен младеж тайно сецирал трупове, за да опознае по-добре тайните на човешкото тяло, мускулите, ставите и пропорциите. Към Флоренция Леонардо е роден на 15 април 1452 в Анкиано – квартал на градчето Винчи в областта Тоскана. Родителите му – нотариус и 16-годишна прислужница, не са били женени. Леонардо отраснал при дядо си и отрано си проличало, че обича да рисува. Успял да стане чирак в ателието на прочутия по онова време скулптор Андреа дел Векио, който изработвал поръчкови творби за   – семейство на търговци и банкери, което в продължение на векове контролирало Флоренция с властта и парите си.   Революция в портретната живопис Леонардо да Винчи успява да влезе във висшето общество и да стане член на известната флорентинска гилдия на художниците. През този период рисува различни портрети и образи на мадони, някои от които преработва по няколко пъти. Най-известната му картина, която в продължение на години носел винаги със себе си, където и да отиде, е  , която днес е изложена в парижкия Лувър.     Леонардо често рисувал женски образи, но в личния си живот се е интересувал по-скоро от мъже. С портретната си живопис той също влиза в противоречие с творческия канон по онова време. Вместо да рисува дамите в профил, както било обичайно тогава, те обикновено гледат наблюдателя право в очите. Универсалният гений Ненапразно наричат Леонардо универсален гений – той твори в много различни области, а не само в живописта. Той така и не оставя прекалено голям брой картини - едва около 12 творби се смятат за негово дело. Затова пък е оставил огромен брой скици, анатомични изследвания, огледално обърнати текстове и строителни планове, проекти за танкове, летателни уреди и дори за един леководолазен костюм. Създал е проекти за мостове и дори един градоустройствен план. Повечето от неговите идеи обаче остават неосъществени.     Флоренция, Милано и Рим – трите столици на Ренесанса – са и градовете, с които са свързани животът и творчеството на  . Там той намира поръчители сред богатите патрициански семейства, работи дори за Папата. През 1516 френският крал Франсоа I го кани в двора си, осигурява му щедро заплащане и му дава свободата да работи над собствени проекти. Една от задачите на художника е била да организира разточителни, бляскави тържества за кралския двор. На 2 май 1519 Леонардо умира - според легендата – в прегръдките на френския крал в замъка Кло Люсе.    ", "date": "2019.05.02", "title": "Кой е бил Леонардо да Винчи?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395122-%D0%B4%D0%BE%D0%BA%D0%BE%D0%B3%D0%B0-%D1%83%D0%BD%D1%81%D1%81-%D1%89%D0%B5-%D1%81%D1%82%D0%BE%D0%BF%D0%B0%D0%BD%D0%B8%D1%81%D0%B2%D0%B0-%D0%BB%D1%8A%D1%81%D0%BA%D0%B0%D0%B2%D0%B8-%D1%87%D0%B0%D0%BB%D0%B3%D0%BE%D1%82%D0%B5%D0%BA%D0%B8-%D0%B8-%D0%BD%D0%BE%D1%89%D0%BD%D0%B8-%D0%BA%D0%BB%D1%83%D0%B1%D0%BE%D0%B2%D0%B5", "text": "        Крайно време е просветното министерство да сложи край на срамната рентиерска дейност на ректорите на държавни университети, защото тя води като резултат и до опростачване и чалгализиране на младото поколение, заявяват от Сдружението на майките срещу насилието. От родителската организация припомнят, че според одит на самото образователно министерство, извършен преди няколко години, на територията на Студентски град в София има над 200 заведения, 44 от които са отдадени под наем от университетите за нощни клубове и в тях се лее твърд алкохол до ранни зори. Рекордьор в развиване на тази търговска дейност е именно УНСС - икономическият вуз е дал цели 11 свои имота на собственици на нощни заведения, показва въпросният одит. Най-фрапиращ, разбира се, е случаят с бившият Студентски стол № 33 на ул. \"Атанас Манчев\" в Студентски град, който с благословията на ректора на УНСС е превърнат в лъскава чалготека  /. Всъщност става въпрос за имоти публична държавна собственост, стопанисвани от УНСС, и от интерес на цялото общество е какво именно се случва с тях, допълват от Сдружението на майките срещу насилието. Всички тези имоти са предоставени на университетите от държавата, за да развиват учебно-образователна дейност в тях, но ректорите в крещящо нарушение на Закона за висшето образование са превърнали умишлено помещенията в чалготеки, кръчми и нощни барове, за да си докарват стабилни приходи от наеми. Тъкмо по тази причина настояваме просветното министерство да задължи ректорите на висшите учебни заведения /в това число и ректорското ръководство на УНСС/, да извадят от тяхната собственост всичко, което не е свързано с образованието и обитаването на студентите, заявяват от родителската организация. В тази връзка ще искаме министърът на образованието и науката Красимир Вълчев да изземе още до края на 2019 година от ректорите на столичните университети всички обекти държавна собственост, които те са отдали неправомерно под наем за чалготеки и нощни клубове, посочват от Сдружение \"Майки срещу насилието в Студентски град\". Изключително срамно и обидно е, че ректори на престижни университети са най-активни в насърчаването на вулгарната чалга култура и нощния живот, те като че ли съвсем са забравили, че законът им предоставя права да управляват само обекти, които се ползват единствено за учебни цели и научноизследователска дейност, но не им позволява да превръщат по своя инициатива държавната материална база в нощни барове, чалга клубове и питейни заведения, подчертават от Сдружението на майките срещу насилието. Ректорското ръководство на най-голямото и старо висше икономическо училище в Югоизточна Европа, каквото безспорно е УНСС, очевидно е забравило също, че налагането и лансирането на чалга културата и чалга ценностите са едно от най-уродливите и отблъскващи явления на българския преход, констатират майките срещу насилието. Сдружението на майките се надява депутатите в 44-то Народно събрание да гласуват още в близките месеци и поправки в Закона за висшето образование, които ще пресекат веднъж завинаги рентиерската дейност на ректорите на държавните университети. Развиването на стопанска дейност с откриването на нови и нови кръчми и чалга клубове не бива да е основна цел на академичните ръководства на държавните висши училища, категорични са в Сдружение \"Майки срещу насилието в Студентски град\".    ", "date": "2019.05.02", "title": "Докога УНСС ще стопанисва лъскави чалготеки и нощни клубове?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395123-e%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BE%D0%BF%D0%B8%D1%82-%D0%B7%D0%B0-%D0%BF%D1%80%D0%B5%D0%B2%D1%80%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE-%D1%87%D0%B0%D1%81%D0%BE%D0%B2%D0%B5-%D0%B8-%D0%BC%D0%B8%D0%BD%D1%83%D1%82%D0%B8-%D0%B2%D0%B8%D1%86", "text": "  Неделя: Няма да е сега, че много жега пък и е почивен ден!  Понеделник 7:13 – забелязват се първите организационни дейности по готвения цели два дни преврат – четирите танка на армията ни опитват да излязат по улиците в София  7:36 – единият не успява да се включи в трафика, заради тежкото задръстване и ремонтите по улиците  7:42 – медиите предават пряко настаналата вакханлия около опита да изкарат стари танкове от военноисторическия музей на ул. Черковна  7:58 – пазачът на музея разкарва с викове „К‘ви сте вий, бе, вашта мама?!“ военните, които се опитват да избутат танк Сау Т-3 Майбах, модел 1940 година  8:14 – медиите съобщават за пропаднал танк в разкопките за метрото на бул. Черни връх  8:26 – БМВ 3-та серия предрежда танк на светофара на Софийския университет. Водачът на БМВ-то се сбива с танкиста.  9:02 – над София прелитат двата изстребителя на армията, единият обаче бива бързо върнат в базата си, защото няма пари за гориво.  9:15 – Бойко Борисов дава изявление от къщата си в Банкя и казва, че преврат няма, но скоро ще бъде овладян.  9:27 – Нова Телевизия дава сутрешния блок на Гала, където псевдолекарка обяснява за чудното въздействие на кисненето на крака с гъбички в леген с гореща вода и морска сол. Горе на екрана върви надпис, че скоро ще има пряко включване с информация за преврата.  10:04 – военни затварят летищата и отменят всичките четири полета за деня  10:27 – войници нахлуват в сградата на БНТ на Сан Стефано 29. Не са пуснати на входа от леля Пенка и се насочват към другите телевизии  11:15 – четвъртият танк все пак стига до парламента и войниците около него започват да крещят към сградата – „Предайте се, вече не сте на власт!“. Вътре обаче няма никой.  12:00 – групи цигани започват да се въртят около танка с думите „Т‘ва ще го ползвате ли?“  12:03 – за три минути танкът е оставен без надзор и циганите го разкостват и го отмъкват за метал  12:25 – превратът е потушен, граждански патрули на Динко от Ямбол водят военните, вързани със свински опашки  13:12 – вече няма следи ни от преврат, ни от танкове по улиците. Бойко излиза с изявление: „Демокрацията победи! Вие какво искахте, да върнете БСП на власт ли? Не виждате ли, че аз съм единствената ви алтернатива?“  13:45 – Борисов вече е в Габрово, където реже лентички при откриването на нова детска площадка  13:52 - Валери Симеонов и Ангел Джамбазки казват, че понеже нямаме читава армия, един преврат не можем да направим като хората  14:07 - така и никой не разбира, кой стои за преврата, но това вече няма значение, тъй като други интересни неща се случват. От фондация Америка за България съобщават, че Путин е виновен за всичко това  14:14 - БСП обявяват преврата все пак за успешен  14:26 – Нова Телевизия започват пряко предаване за преврата", "date": "2019.05.02", "title": "EКСКЛУЗИВНО: Опит за преврат в България по часове и минути  (ВИЦ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395124-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%E2%80%93-%D0%BA%D0%BE%D1%88%D0%BC%D0%B0%D1%80%D0%BD%D0%BE%D1%82%D0%BE-%D0%B4%D0%B5%D0%B6%D0%B0%D0%B2%D1%8E-%D0%BD%D0%B0-%E2%80%9E%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0%D1%82%D0%B0-%D0%BE%D0%B1%D1%89%D0%BD%D0%BE%D1%81%D1%82%E2%80%9D", "text": "Регистрацията на Десислава Иванчева като кандидат за евродепутат, издигната от инициативен комитет, е поредната неприятна изненада за онези, които наричат себе си „демократична общност”. Неприятна, защото намалява и без това несигурните шансове на „Демократична България” за прескачане на изборната бариера. И поредна, защото хора от тази общност не за първи път се оказват излъгани в своите очаквания спрямо даден политик.   Предишният, който накара „десните” (подчертавам кавичките) да се озоват в ролята на „измамени камилчета”, бе Христо Иванов. Началото бе поставено на 9 декември 2015г., когато той подаде оставка като министър на правосъдието, заради гласуването на „скопен вариант” на съдебна реформа в Народното събрание. Тогава Иванов бе светкавично последван от Радан Кънев (към онзи момент председател на ДСБ), който, без да се консултира нито с Националното ръководство на партията, нито с парламентарната група на Реформаторския блок, еднолично заяви, че излиза в опозиция. На спешно свиканото партийно съвещание в Поморие мнозинството от съпартийците му го подкрепиха, без да се вслушват в онези гласове (основно на здравния министър Петър Москов), които настояваха да не се предприемат резки (и рисковани) ходове. За кратко време ДСБ (и част от Гражданския съвет) не само излязоха в опозиция, но и разцепиха  Реформаторския блок (дотогава успешна формула, доказала се на три поредни вота) и тръгнаха авантюристично към създаване на поредния „нов десен проект”, разчитайки, че Христо Иванов и хората около него ще ги подкрепят. Даже Кънев и компания помагаха на Иванов да създаде своята нова партия, а десетки активисти на ДСБ ентусиазирано приветстваха учредяването на „Да, България”.     Но не би. От новата партия отказаха (при това с огромно мнозинство) да се коалират с ДСБ и се явиха в коалиция със „Зелените” и ДЕОС. В ролята на прелъстен и изоставен, Радан Кънев учреди \"Нова република\", която също се сгромоляса на изборите.  Нито една от двете формации не прескочи бариерата и цялата „демократична общност” остана непредставена в настоящия парламент. Сега неволята ги е събрала в коалицията „Демократична България”, но отново, като дежавю, се очертава някой, когото те публично подкрепяха, да ги изненада – Десислава Иванчева. Флиртът на част от ДСБ с тогавашния районен кмет на „Младост” датира горе-долу от времето, когато Радан Кънев се увлече по акъла на Христо Иванов и завлече и партията след себе си. Още на местните избори отделни активисти на ДСБ-София, в лично качество подкрепиха Иванчева на втория тур. За тях тя бе символ на съпротивата срещу ГЕРБ и я припознаха като своя. Дори, след тоталния й управленски провал, когато Георги Кадиев сне доверието си от нея, на председателски съвет на ДСБ-София през лятото на 2017 година, се лобираше партията да заяви политическа подкрепа за Иванчева. Това не мина, но чувствата останаха. Симпатиите на „демократичната общност” към Десислава Иванчева се засилиха след показния й арест и доста суровото третиране на нея и заместничката й Биляна Петрова по време на следствието. „Десните” и гравитиращите около тях медии я превърнаха в мъченица, което, естествено, предизвика съчувствие и вдигане на рейтинга й. И изведнъж, хоп – Иванчева ги „отряза” и се яви самостоятелно на изборите. Трудно е да се каже какъв резултат ще събере (да се сравняват местни избори за районен кмет с евроизбори е немислимо), но не е трудно да се досетим, че голяма част от вота за нея ще дойде от хора, които биха гласували за „Демократична  България”, ако Десислава Иванчева не се беше явила. Интересният момент тук е, че броят на подписите, събрани от нейния инициативен комитет, е съпоставим с броя на гласувалите в предварителните електрон ни избори на „Да, България”. Само че първите със сигурност ще гласуват за Иванчева, докато част от вторите вероятно са гласували с цел да изманипулират вота в полза на някой като Мария Спирова. И сега „Демократична България” се оказва като в менгеме. От двете й страни ще се „къса живо електорално месо”. Отдясно ги „хапе” Кристиян Шкварек от гражданската квота на ВМРО-БНД, който в много по-голяма степен импонира на десните, консервативни избиратели на ДСБ, в сравнение с твърде  . Отляво пък ги “дере” Десислава Иванчева, която  изсмуква електорат не само от „Да, България”, но и от „Зелено движение” (новото име на „Зелените” ) – да не забравяме, че партията на природозащитниците дълго време подкрепяше политически кметицата на „Младост”. Положението за „демократичната общност” никак не е розово. Миналият месец различните сондажи даваха на „Демократична България” между 4,3 и 5,1 процента, а както знаем, дори и най-добре проведената предизборна кампания (и откъм послания, и откъм организационна работа) за един месец може да надгради максимум 10-12% над това, което политическата сила е имала като подкрепа на старта на кампанията. И това преди на терена да се появи Иванчева. Същата, на която „десните” й помпаха рейтинга. Но каквото сам си направиш, никой друг не може да ти го направи. А когато го направиш два пъти подред, страничните наблюдатели вече започват да си правят изводи относно цялостната ти адекватност.", "date": "2019.05.02", "title": "Десислава Иванчева – кошмарното дежавю на „демократичната общност”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395125-%D1%82%D0%B5%D1%87%D0%B5-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B8-%D1%81-%D1%82%D1%83%D1%80%D1%86%D0%B8%D1%8F", "text": "Ние сме разтревожени от Похода на надеждата, който се организира от лагерите за мигранти в Турция, заяви премиерът Бойко Борисов на форум за сигурността, организиран от МВР и фондация \"Ханс Зайдел\" в София. Той посочи, че България не е лесна да бъде премината, но имало над 30 хиляди души, които се организират да тръгнат по Балканския път през Гърция, Македония, Сърбия, Хърватия, Австрия и Германия. Той изрази опасения, че ако мигрантите тръгнат с жени и деца към границите \"ще стане голям проблем\". \"Такава организация тече\", допълни Бойко Борисов.     Министър-председателят коментира, че около България има конфликти, които могат да предизвикат огромно напрежение - Косово и Крим. И посочи, че мигрантите в Турция са вече 4 млн. души. \"България сама срещу толкова сериозни проблеми не може да се справи, трябва да й се помага\", заяви премиерът Борисов. И допълни, че трябва да й се помага, като по думите му няма \"никакъв шанс това да приключи, става по-тежко\". По време на форума вътрешният министър Младен Маринов коментира, че 80 процента са усвоени за укрепване на Гранична полиция от финансирането, осигурено от ЕС. Той посочи още, че миграционната обстановка е спокойна и предвидима, а българските власти контролират ситуацията по границите. Маринов отбеляза, че ЕС трябва да надгради европейското интегрирано управление на външните граници. Директорът на \"Гранична полиция\" Светлан Кичиков съобщи в доклад по време на форума, че на българо-турската граница са регистрирани 5311 опита за нелегално преминаване през 2018 г. , а за тази година опитите са 390. По границата с Гърция е имало около 4600 опита за нелегално преминаване, а през 2019 г. те са 305, като има устойчиво повишаване. На сръбската граница опитите за нелегално преминаване през тази година били 85.", "date": "2019.05.02", "title": "\"Тече организация\" за мигрантска атака на границата ни с Турция"}
{"url": "http://www.classa.bg/%D1%81%D0%B2%D1%8F%D1%82/item/395126-%D1%81%D1%8A%D1%80%D0%B1%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%BE%D1%82-%D0%B5%D1%81-%D0%B8-%D0%B4%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B5-%D0%BA%D1%8A%D0%BC-%D1%80%D1%83%D1%81%D0%B8%D1%8F", "text": "Проруският военен министър на Сърбия коментира, чебалканската държава може да се откаже от целите си да се присъедини към ЕСи да се сближи с Москва, информират АП и B92. В открит коментар за телевизионен канал Александър Вулин отбеляза, че \"в случай, че ЕС не иска Сърбия, има други, които я искат\".     Има други съюзници и други държави, които желаят равноправно сътрудничество, заяви той пред телевизия \"Пинк\". \"Не обвиняваме Европа. ЕС е стратегическата ориентация на Сърбия, но не и на цената на просене\", каза още той. Вулин поясни, че Сърбия се нуждае от \"силно защитена граница\" с косовските албанци. Москва е неизменно зад Сърбия по въпроса за Косово, което обяви независимост от балканската държава през 2008 г. Белград не признава независимостта на Косово, но двете държави са предупредени, че трябва да оправят двустранните си отношения, ако искат да се присъединят към ЕС.", "date": "2019.05.02", "title": "Сърбия може да се откаже от ЕС и да се обърне към Русия"}
{"url": "http://www.classa.bg/%D1%81%D0%B2%D1%8F%D1%82/item/395127-%D0%B7%D0%B0%D0%B4%D0%B0%D0%B2%D0%B0-%D0%BB%D0%B8-%D1%81%D0%B5-%D1%81%D0%B5%D1%80%D0%B8%D0%BE%D0%B7%D0%B5%D0%BD-%D0%B4%D0%B5%D1%84%D0%B8%D1%86%D0%B8%D1%82-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B8%D1%82%D0%B5-%D0%BF%D0%B0%D0%B7%D0%B0%D1%80%D0%B8", "text": "Рафинериите в Азия търсят допълнителни количества суров петрол от Саудитска Арабия, тъй като големите региони, където се консумират най-сериозни количества изкопаемо течно гориво, започват да усещат сериозни нарушения при доставките заради разклатения добив в Иран и Венецуела, съобщава Bloomberg, позовавайки се на източници, запознати с темата.  Големите потребители на петрол искат допълнителни доставки за юни и юли от най-големият производител в Организацията на страните износителки на петрол (ОПЕК), като става въпрос за предварително договорени условия между рафинериите и държавната петролна компания Saudi Aramco. Опасността от дефицит на петролните пазари се увеличи, след като САЩ прекратиха гратисния период за основните купувачи на ирански петрол, който са заплашени от санкции, ако продължат да търгуват с Техеран. Неочакваните нарушения на доставките в Русия и Нигерия, както и политическите сътресения във Венецуела, добавиха допълнителна несигурност. През последната седмица петролните цени бяха изключително трудни за прогнозиране, тъй като анализаторите очакват съответния отговор на Рияд след призива на американската администрация, която поиска от Саудитска Арабия да увеличи своя добив.     Въпреки че саудитският петролен министър Халид ал-Фалих заяви, че Рияд ще се опита да запази баланса на пазара, той също намекна, че ОПЕК и нейните съюзници биха удължили процеса на съкращения до края на годината. Пазарът на петрол може внезапно да „олекне“ с 900 хил. барела дневно заради американските санкции срещу Иран, посочват от Goldman Sachs. Нарушенията в добива на петрол от Техеран и Каракас се очаква да бъдат компенсирани от увеличаването на производството от ОПЕК и Русия, като американската банка предупреждава, че очаква още по-високи цени на петрола през следващите месеци. През април президентът на САЩ Доналд Тръмп написа в Twitter, че „Саудитска Арабия и други представители на ОПЕК“ ще компенсират разликата, която ще се появи след премахването на облекченията за купувачите на ирански петрол.  ", "date": "2019.05.02", "title": "Задава ли се сериозен дефицит на петролните пазари?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/395128-%D0%BF%D1%80%D0%BE%D1%84-%D0%B4%D0%B8%D0%BC%D0%B8%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2-%D0%BD%D0%B0%D0%BA%D1%8A%D0%B4%D0%B5-%D0%B2%D1%8A%D1%80%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Полезните идеи на президента Абрахам Линкълн и на Конгреса от 1860 г. са добър пример за нас. Макар днес в България да е трудно копирането на политики на реформаторското американско правителство  отпреди 160 години Накъде върви България? Или поне – накъде иска да върви? На този въпрос ще се опитат да отговорят БСП и ГЕРБ – основни конкуренти за управлението на държавата на предстоящите три всенародни избора: за евродепутати, за национален парламент и за местна власт.  Ситуацията в България е доста сходна с тази в други неразвити страни, но не през XXI век, а през XIX век.  Да вземем за пример флагмана на модерното развитие, демокрацията и прогреса – САЩ.  Полезните идеи на президента Абрахам Линкълн и на Конгреса от 1860 г. са добър пример за нас. Макар днес в България да е трудно копирането на политики на реформаторското американско правителство отпреди 160 години, все пак няма да е излишно да се запознаем с принципите на една успешна национално отговорна политика:  Подкрепа за развитието и напредъка на групите с ниски и средни доходи – включително чрез осигуряване на значителни предимства за тях в регионите им – така че да се увеличават възможностите за придобиване на собственост за бизнес. Приоритет на интересите на националната икономика пред тези на чуждестранната и регионалната. Утвърждаване на ролята на правителството – и на необходимостта от стабилни държавни институции – за подкрепа на икономическите и технологичните промени, произтичащи от динамиката на свободната система на предприемачеството. Оформяне на политики в социалната и духовната област в съответствие с националните традиции и потребности. Осъзнаване, че общественото недоволство може да предостави уникална възможност за решителна промяна в управлението, а не да е спирачка на развитието. На митинга на 1 май на БСП и съмишленици от цялата страна, на площада между Президентството и Министерския съвет, Корнелия Нинова демонстрира, че партията на българските социалисти е по-близо до решаването на базовите проблеми пред страната и обществото, отколкото ГЕРБ – самовглъбили се в саморазпадащите се структури и загърбили жизненоважните потребности на нацията. Да се надяваме, че промяната ще започне още на 26 май!", "date": "2019.05.02", "title": "Проф. Димитър Иванов: Накъде върви България?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395129-%D0%BD%D0%B8%D0%BD%D0%BE%D0%B2%D0%B0-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8-%D0%B4%D0%B5%D0%B1%D0%B0%D1%82%D0%B8-%D1%81-%D0%B3%D0%B5%D1%80%D0%B1", "text": "Корупцията ще е сред главните теми, които ще дискутират социалистите с останалите партии     Нямаме страх от ГЕРБ в БСП. Това заяви лидерът на партията Корнелия Нинова пред bTV. По думите ѝ червените ще се явяват на предизборни дебати само по своя преценка. Но ще преговарят и с ГЕРБ, стана ясно още от изказването на Нинова.   \"Мисля, че ще победим на евроизборите, в листата има и опит, и младост - и двете са съчетани добре\", подчерта лидерът на левицата. Тя бе категорична, че всички ще носят отговорност след евроизборите за листата. \"Всеки има право да използва преференция, ние сме за това хората да решават кой от листата да изберат\", добави социалистката.     Тя изрази мнение, че няма как да се отделят вътрешнонационалните теми от европейските при евроизборите. Според нея не може да не се обсъжда корупцията, след като Европа ни дава оценка за най-корумпирана държава. По отношение на скандала с къщите за гости, построени с евросредства, Нинова изтъкна, че е редно да се поиска оставката на министъра на земеделието Румен Порожанов, ако правителството иска да покаже последователност. \"Той през цялото време на изграждане на модела за къщи за гости е бил или шеф на ДФ \"Земеделие\", или министър на земеделието. Ако го направи, сигурно ще бъде последователен\", отбеляза лидерът на БСП. По думите ѝ ще има справедливост, ако парите се върнат на хората и ако делата приключат с осъдителни присъди. Нинова е категорична, че с оставките само се заглушава проблема, но не се признава. По повод еврофондове тя заяви, че те са предназначени, за да се догони стандартът на развитите страни. В тази връзка социалистката допълни, че където и да се бръкне у нас, те са отишли в управляващата върхушка.", "date": "2019.05.02", "title": "Нинова готова за предизборни дебати с ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395130-%D0%BA%D0%BE%D0%B3%D0%B0%D1%82%D0%BE-%D0%B2-%D0%BA%D1%8A%D1%89%D0%B0%D1%82%D0%B0-%D0%B7%D0%B0-%D0%B3%D0%BE%D1%81%D1%82%D0%B8-%D0%BD%D1%8F%D0%BC%D0%B0-%D0%B3%D0%BE%D1%81%D1%82%D0%B8", "text": "Всяка нация има свой принос в криминалната съкровищница на човечеството. Ако британците са измислили офшорната икономика, руснаците - олигархията, ние, българите,  сме на път да се прочуем с къщите загости.        Става дума за луксозни постройки, финансирани до 70% от ЕС, които трябва да се използват по предназначение поне пет години след финансирането на проекта.  Ето, че сега постепенно започваме да научаваме кой е имал достъп до такова финансиране: общо взето онези с терасите и барбекютата. \"Хората, които искаха да развиват бизнес с къщи за гости, нямаха достъп до евросредствата\", каза Вероника Кънева, председател на асоциацията на този бранш, пред Нова телевизия.     Проверките, които г-н Борисов разпореди, може би ще пуснат малко обществена пара; може и да се окаже, че ще са замесени много от политическите му противници. Но пък   Може собственикът да каже, че е нямало интерес и никой не е дошъл. Вярно, че има телефони, табели, реклама, платени туристически такси - сега и такива неща ще се преглеждат, а може и съседите да помогнат в разследванията. Но ако са минали петте години и проектът е отчетен, надали може да се направи много. 130 000 евро безвъзмезден подарък за тези, които са успели да се вредят - това е средната стойност на финансирането. Що за политика прави България? Това нито са първите, нито ще са последните завлечени европари. И за кой ли път възниква въпросът: що за политика прави нашата държавица? Има изостанали райони. Искат да ги развият. Ами чудесно! И какво правят - пътища, заводи, селскостопански комплекси? Не, хващат се да финансират луксозни вили, които изникват сред мизерията за яд на съселяните, които нито имат тeзи хиляди, нито умеят да пишат проекти, нито пък имат връзките, за да ги спечелят. Бил съм в една къща за гости, издържана в бароков чалга-кич, насред село от социалистически тип. Бил съм и в една до границата, където дори GPS-ът не ловеше. Веднъж отседнах в една вила, построена насред нива. Надали е случайно, че много от тези къщи са празни - хотел се прави там, където има защо да ходиш. Според описаното в Програмата за развитие на селските райони, може да се получи финансиране не само за къщи за гости, но и за атракции, които да привличат туристите в изостаналите райони. Посочени са например конни бази, велосипедни маршрути, спа-центрове, екопътеки. Само че тази дейност не е по силите на отделния частник, който може да си построи вилата и толкова. Представете си какви условия за туризъм щяха да се създадат с европарите, ако те бяха инвестирани например в опазването на природата и инфраструктурата! Но какво се чудим, същото е в София - луксозни апартаменти, до които се стига по разкаляни коларски пътища. Порових се доста, но не открих условия за получаване на финансирането - като брой открити работни места или минимум внесен в държавната хазна данък; а тези условия може би са най-важното, което би трябвало да обсъждаме. Очаква се в къщите за гости да бъдат наемани местни хора за работа, но нищо не пречи да се наемат и братовчеди, лели, кумове. Ако си представим тези семейни хотели като предприятия, то би трябвало да съществува и опцията бизнесът им да не потръгне. Тогава би трябвало да има и някаква процедура по фалит и възстановяване на средствата или отнемане на вилата. Нали така? Ако пък просто се правят подаръци на някакви хора, то нека разберем защо на тях, а не на други. Предлагането на стаи за туристи също е стара практика в България. Обикновено тя е свързана с неплащане на данъци и държавата в продължение на десетилетия се бори да внесе някакъв ред, което предизвиква възмущение сред собствениците. Сезонното даване под наем трудно се контролира; стаята оправя дъщерята, бабата се пазари, наемателите са инструктирани да казват, че са приятели. От стаите в Созопол през 1960-те до евровилите днес нагласата е все една и съща: наша си работа какво правим с къщите. И не помагаше нито социализмът, нито капитализмът. Да преосмислим отношението си към дребния бизнес и туризма Ще е добре по повод на този скандал да преосмислим умилителното отношение към дребния семеен бизнес, който и десни, и леви въздигнаха до спасител на националната икономика. Този бизнес е добавка, средство за оцеляване, но едва ли ще измъкне затънали райони от бедността, за което трябва съвсем друга политика - подкрепа на големи предприятия, които създават висока добавена стойност. Самият туристически бранш изисква концентрация, а не атомизиране на инвестициите. Концентрация в места, където се влагат публични средства в природа, култура, пътища, забавления. Не може туризмът да е приоритет на всяка една българска община, както е сега. Това не само е абсурд, то е невъзможно. Освен ако не решим вместо държава да станем някакъв увеселителен парк.    ", "date": "2019.05.02", "title": "Когато в къщата за гости няма гости"}
{"url": "http://www.classa.bg/%D1%81%D0%B2%D1%8F%D1%82/item/395121-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D1%82%D0%BE%D0%BF-%D0%B3%D0%BE%D1%82%D0%B2%D0%B0%D1%87-%D0%BF%D0%BE%D0%B1%D0%B5%D0%B4%D0%B8-%D0%B2-%D1%81%D1%8A%D0%B4%D0%B0-mcdonald-s-%D0%BA%D0%B0%D1%82%D0%BE-%D0%B4%D0%BE%D0%BA%D0%B0%D0%B7%D0%B0,-%D1%87%D0%B5-%D1%82%D0%BE%D0%B2%D0%B0-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%8F%D0%B4%D0%B5", "text": "Световноизвестният майстор-готвач Джейми Оливър победи в съда най-голямата компания за бързо хранене в света. Той разкри ужасната истина за това от какво наистина се приготвя най-вкусното месо за хамбургери и нагети.   Месото за хамбургери, бигмакове и другите „вкуснотии“ се приготвя от говежда мазнина, промита в обикновен амониев хидроксид. Според Оливър, ако не се използва този процес на промиване, то целият асоримент на МакДоналдс не би могъл – не да се яде, а дори да се гледа без сълзи. По думите на Оливър, веригата използва продукти, които даже куче не би яло, като ги прави пригодни за консумация от човек. Възмутелна е не само измамата, но и фактът, че амониевият хидроксид е отровен за човешкия организъм. Освен това, продуктите се и оцветяват изкуствено. По време на интервюто Оливър демонстрира как от мазнина, кожа и вътрешни органи може да се направи пригодно за употреба „месо“ и зададе въпроса: „За какво разумният човек би хранил децата си с „месо с амоняк?“ Сместа, която се получи от неговия експеримент, много приличаше на розова слуз. В САЩ използването на амониев хидроксид е одобрено от Министерството на земеделието и потребителите не се уведомяват при използването му при подобни процедури.  ", "date": "2019.05.02", "title": "Световно известен топ-готвач победи в съда McDonald's като доказа, че ТОВА не трябва да се яде!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395114-2-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1494 г.  - Христофор Колумб открива Ямайка.     1803 г.  - САЩ купуват от Франция областта Луизиана.     1808 г.  - Избухва Полуостровната война: Жителите на Мадрид се вдигат на бунт срещу френската окупация.     1876 г.  - Георги Бенковски обявява преждевременно началото на Априлското въстание.     1889 г.  - Менелик II, император на Етиопия, подписва договор с армията на Италия, който дава на Етиопия контрол над Еритрея.     1925 г.  - В България със закон е създадена жандармерия с численост 6800 души.     1933 г.  - Съобщено е за появата на Чудовището от Лох Нес.     1935 г.  - Бенито Мусолини издава заповед за нахлуване на армията на Италия в Абисиния.     1945 г.  - Втората световна война: Съветският съюз обявява завладяването на Берлин и съветските войници издигат своето червено знаме над сградата на Райхстага. Германските сили се предават в Италия, а в Триест на армията на Нова Зеландия.     1945 г. - България във Втората световна война:започва водената от Първа българска армия Австрийска операция в която българските войски навлизат на територията на източна Австрия преследвайки германските войски от група армии „Е\".     1952 г.  - От Лондон до Йоханесбург е извършен първият полет с реактивен пътнически самолет.     1955 г.  - Тенеси Уилямс печели Пулицър за Котка върху горещ ламаринен покрив.     1969 г. -  Британският лайнер Queen Elizabeth 2 потегля на своето първо пътуване до Ню Йорк.     1997 г.  - На 44-годишна възраст Тони Блеър от Лейбъристка партия става най-младият министър-председател на Обединеното кралство за последните 185 години.     1997 г.  - Русия приема закон за пълна ликвидация на химическото оръжие.     1998 г.  - Учредена е Европейска централна банка в Брюксел, която има за цел да формулира и прилага монетарната политика на Европейския съюз.     1999 г.  - Започва излъчване на международния сателитен канал ТВ България на БНТ.     2011 г.  - Осама бин Ладен, „организаторът на Атентатите от 11 септември 2001 г.\" и най-издирваният терорист в света, е убит от екип на американските военноморски части „Тюлени\" в Абботабад, Пакистан.          ", "date": "2019.05.02", "title": "2 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395115-%D1%81%D0%B2-%D1%80%D0%B0%D0%B2%D0%BD%D0%BE%D0%B0%D0%BF%D0%BE%D1%81%D1%82%D0%BE%D0%BB%D0%B5%D0%BD-%D1%86%D0%B0%D1%80-%D0%B1%D0%BE%D1%80%D0%B8%D1%81-%D0%BC%D0%B8%D1%85%D0%B0%D0%B8%D0%BB,-%D0%BF%D0%BE%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4", "text": "Бог, Който \"произведе от една кръв целия човешки род да обитава по цялото земно лице, като назначи предопределени времена и граници на тяхното обитаване\" ( ), не преставаше през вековете да се грижи за всички народи, а свидетелствуваше за Себе Си с благодеяния, като им пращаше от небето дъждове и плодоносни времена и изпълваше сърцата им с храна и веселост (Деян. 14:17). И всичко това Той правеше от любов към тях, \"за да търсят Господа, та не биха ли Го някак усетили и намерили, макар Той и да не е далеч от всекиго измежду нас, защото ние чрез Него живеем и се движим, и съществуваме\" (Деян. 17:27-28). В благостта Си Той промисли и за българския народ. След като този народ се бе настанил в границите на днешното наше отечество, Бог благоволи да издигне сред хановете му св. цар Борис, когото подбуди да просвети със светлината на Евангелието своята страна, тънеща дотогава в мрака на езичеството. \"О, каква бездна, богатство, премъдрост и знание у Бога! Колко са непостижими Неговите съдби и неизследими Неговите пътища!... Защото всичко е от Него, чрез Него и у Него. Нему слава во веки. Амин\" ( ). Българският народ бил съставен от прабългари, дошли със своя хан Исперих в 680 година в днешна Добруджа и Дунавска България, и от славяни, които прабългарите заварили, вече настанени, по почти целия Балкански полуостров. Прабългарите робували на разни жалки суеверия: били идолопоклонници, занимавали се с гадания и заклинания, вярвали в амулети, в добри и лоши дни, предавали се на срамни езически игри, били многоженци и се веселели с бесовски зрелища и песни. И славяните били езичници: почитали разни божества. Бог на огъня им бил Сварог, на слънцето - Дажбог, на светкавицата - Перун и пр. За жертвоприношенията си нямали храмове, а ги извършвали на открито - край извори и под големи дървета. Те не познавали истинския, живия Бог, \"Който е сътворил небето и земята, морето, и всичко, що е в тях\" (Деян. 14:15), а се покланяли на природни стихии и принасяли жертвите си на бесовете ( ). В тоя мрак гинел народът ни и нямало кой да го просвети. Дивите, жестоки нрави правели живота за по-слабите тежък и непоносим. Безправие, кражби, убийства царели навсякъде! Потисничество, гнет, робия съпътствували съдбата на обикновените хора. Безпросветна тъмнина била простряла черно крило над цялата наша страна. Но ето, над това жалко езическо население изгряла, по Божия милост, светлината на Евангелието. Чула се благата вест за спасението. Разнесла се мирната проповед за любов и братство между всички люде. Онзи, Който в началото на творението казал: \"Да бъде светлина!\" и се появила светлина ( ), и Който затова е наречен \"Отец на светлините\" ( ), благоволил да запали светлината на вярата в сърцето на св. цар Борис и чрез него да разгори огъня на светата християнска вяра в целия български народ. Още преди покръстването християнството взело да се разпространява по нашите земи. Славянските племена, които населявали тия места, били поради по-кротките си нрави и поради липсата на развит езически култ по-склонни да приемат Евангелието. Затова християнството сравнително лесно пуснало корени между тях. Така че, когато хан Исперих завзел земите на юг от Дунава, мнозина измежду славяните били вече християни. Някои от по-властните ханове, чужди на всякаква веротърпимост, не само явно проявявали неразположението си към християнството, но предприемали и гонения против християните, като разрушавали храмовете им и избивали свещениците им. Това те правели обикновено във време на война. Крум Страшни (802-814), неговият син Омуртаг (814-831) и внукът му Маломир (831-836) били усърдни идолопоклонници. По време на своите набези във византийските земи те пленявали християни - славяни и гърци, откарвали ги в плен в своите владения и едни хвърляли в тъмница, а други убивали. Но християнството започнало въпреки всичко да прониква и сред българите. Някои тайно взели да вярват в Христа, приели свето кръщение и заедно със семействата си напускали страната и бягали в християнска Византия. Знае се, че българският хан Телериг бил в близки връзки с византийския двор и когато в 777 г. избухнал бунт срещу него, той забягнал в Цариград и тук се покръстил. При византийския император Лъв Арменин, иконоборец, хан Крум превзел гр. Средец (сегашна София), разрушил до основи старинния храм \"Св. София\" и осъдил на посичане с меч около 6000 военни лица, както и много други мирни граждани-християни. Това било в 809 г. Упоен от военните си успехи, той стигнал до град Дебелт (недалеч от днешния гр. Бургас), пленил всичките му благочестиви жители заедно с епископите Георги и Петър и ги отвел в плен в 812 г. Следната година той се опитал да превземе и Цариград, но не успял. Тогава обсадил град Адрианопол (днешен Одрин), три месеца го държал в тежка обсада и откарал в България много пленници. Между тях били Одринският митрополит Мануил, гръцките епископи Георги Дебелтски, Лъв Никийски, някои свещеници и ученият Кинамон \"по външна хубост мъж великолепен, а по душевната си красота по-славен и по-божествен от своите съвременници\", както казва за него  . Жестоко страдали тези християни-пленници. Но чудният Божи промисъл обръщал злото в добро. Пленниците станали мисионери на Христовата вяра сред езическото българско племе. Кинамон попаднал в двореца. Поради голямата си образованост и благост на характера той бил използуван в ханския двор за възпитател. Другите благородни пленници проповядвали християнството между славяни и прабългари, разколебавали ги в езичеството и дори успели да покръстят мнозина. За кратко време християнството си пробило път навсякъде. То даже взело да прогонва тъмнината на езичеството и от ханското семейство. Ала князът на мрака, лукавият враг на човешкото спасение, като съзнавал, че краят на господството му сред българите наближава, не можал да търпи и повдигнал яростно гонение против християните. Приемникът на Крума, Омуртаг (814-831) виждал в християнството опасност за България, затова предприел преследване против изповедниците на Христовото име в пределите на своята държава. Той искал от вярващите в Христа да се покланят на езическите идоли. Които не се подчинявали, били хвърляни в затвора, а мнозина били осъдени на смърт. Превъзходният възпитател на ханските деца Кинамон, като всеобщо уважаван човек, бил уговарян лично от Омуртага да се откаже от християнството и се поклони на идолите. Кинамон останал твърд във вярата и смело проклел бездушните идоли. Това тъй разсърдило хана, че по негова заповед св. изповедник бил подложен на мъки, след което, окован във вериги, бил заключен в тъмница, дето и лежал до смъртта на Омуртага. Друг бележит страдалец за Христа по това време бил Одринският митрополит Мануил. Жестокият Омуртагов войвода Диценг заповядал да му отсекат ръцете до плещите и после да го разсекат целия на две. Подир всичките тия изтезания св. мъченик бил хвърлен за доразкъсване от зверовете. От тая жестокост се отвратили даже и войниците на войводата. Божият съд наказал мъчителя със слепота. Но с това не се изчерпил Божият справедлив гняв над него. Той бил обесен от своите хора. На негово място Омуртаг поставил още по-суровия войвода Цока. Той предавал на тежки мъчения християните, които не се покорявали на царската заповед и не се отказвали от Христа. Под неговия съд загинали епископите Георги Дебелтски и Петър, които безстрашно утвърждавали християните във вярата до последния си дъх. Тях мъчителят заповядал да бият с тояги и да им отсекат главите. При това тежко гонение загинали над 370 видни християни, между които особено изпъквали Никейският епископ Леонтий, клириците Гавриил и Сионий, чиито глави били отсечени с меч, свещеник Парод, убит с камъни, и войводата Иоан. Гонението било повсеместно.   съобщава в едно свое кратко поучение, че Омуртаг издал заповед, според която всички християни трябвало да ядат, против своя християнски закон, месо в св. Четиридесетница, ако искат да останат живи. В противен случай ги застрашавали мъки и смърт. \"Тогава се събрали на едно място - разказва св. Теодор Студит - множество християни пленници с жените и децата и между тях се вдигнал голям плач и ридание. От една страна, те мислели, че като вкусят месо, ще нарушат християнския закон и затова скърбели и плачели, а от друга страна, се боели от смъртта. Накрай мнозина от тях били победени и изпълнили заповедта на тиранина. Но от средата им се отделили 14 семейства, които казвали: \"Няма да изпълним заповедта на нечестивеца и няма да ядем месо в св. Четири десетница…\" Останалите християни ги увещавали да не се обричат в това тежко изпитание на смърт за такъв грях, който след това могат да очистят с изповед и покаяние. Але те решително отхвърлили това, надявайки се на Бога и на бъдещето наслаждение с вечните блага. Какво намислил онзи тиранин-властелин, след като видял тяхната непоклатима твърдост? - решил да убие едно го от тях, а жена му и децата му да даде като пленници на татарите, предполагайки, че останалите ще се уплашат и ще изпълнят волята му. Заповедта му била веднага изпълнена. Но останалите ни най-малко не се уплашили от това, а още повече се утвърдили и казвали: \"Ние сме християни и имаме еднакво решение с нашия пострадал брат.\" За това доблестно изповядване на вярата те били обезглавени и починали в Господа\" [ ] В първите три века, когато християнството било жестоко преследвано от гордите римски императори, то, вместо да бъде изкоренено, повече се усилвало. Разселваните при гоненията християни го разнасяли в местата на своите убежища и по такъв начин спомагали за разпространението на новата вяра. Въодушевлението било тогава толкова голямо, че на мястото на един мъченик се явявали десет други и по високия пример на храбрите Христови изповедници стотици и хиляди езичници се обръщали към Христа, пленени от мъжеството, добротата, любовта и великодушието на Христовите последователи. Кръвта на християните била семе за разпространяването му. Така се случило и в България. Преследваните за Христа привлекли към себе си съчувствията на всички и станали причина навсякъде из нашата дотогава езическа родина да се говори с любов за новата вяра. Омуртаг оставил за свой заместник най-малкия си син Маломир, понеже подозирал по-старшите си синове -   и Звеница - в съчувствие към християнството. Когато Маломир се възкачил на престола, брат му Боян го помолил да освободи от затвора мъдрия общ техен наставник и учител Кинамона и да му го остави на разположение. Молбата на   била изпълнена. Благодарният Кинамон, освободен от мрака на затвора, пожелал да се отплати на освободителя си, като го изведе от мрака на езичеството в светлите простори на християнството. Семето на неговата проповед паднало на добра почва. Княз Енравота с жадност слушал божествените поуки и като сравнявал високото евангелско учение от една страна, с дивите нрави на езичниците, а от друга страна, с добродетелното поведение на християните и като виждал в живота особено на съвременните нему мъченици могъщо и красноречиво потвърждение на благодатната сила на Евангелието, прегърнал истините на Христовата вяра и се покръстил. Оттогава той се отдал на пост, молитва и въздържан живот. Това не могло да се укрие от зоркото око на брат му, езичника Маломира. Той го повикал при себе си и строго му рекъл: - Или се откажи от тоя чужд нам Бог, или още днес ще бъдеш предаден на тия оръженосци. Княз Енравота кротко отговорил: - Никой не може да ме отлъчи от Христовата любов - нито огън, нито меч, нито бич, ни каквато и да е друга мъка ( ). По-добре е за мене да умра за Христовото име, отколкото да живея беззаконие с нечестивите. Аз се гнуся от идолите на езичниците и почитам Христа, истинския Бог, на Когото и благоговейно се покланям. Като чул това, брат му го осъдил веднага да бъде посечен с меч. По пътя към мястото, дето трябвало да бъде изпълнена присъдата, св. мъченик княз Енравота се изпълнил с благодатта на Св. Дух и изрекъл дивно пророчество: - Тази вяра, за която аз днес умирам, ще се разпространи из българската земя, макар и да искате да я възпрете чрез моята смърт. Кръстният знак ще бъде забит навсякъде, ще се издигнат храмове на Бога и чисти свещеници чисто ще служат на чистия Бог и ще принасят хвалебни жертви на Животворящата Троица. А идолите и техните нечисти храмове ще се разрушат и ще изчезнат. След тия думи св. мъченик кротко преклонил главата си под меча и чрез праведната си смърт преминал към вечния живот, за да застане пред Божия престол и да моли Всевишния за своето отечество и за тънещите още в мрака на езичеството свои сънародници. Това се случило в 833 година. Пророческите слова на този блажен български мъченик се изпълнили много скоро. Само след 32 години България приела официално християнството. Но преди да се дойде до тази голяма радост, трябвало да се мине през родилните болки на скръбта, защото върховните блага се достигат чрез много жертви и страдания. Няма ли трудности, няма и растеж на волята в издръжливост. Няма ли страдания, няма и радост. В своята дивна премъдрост Бог води човеците през горнилото на изпитанията към победите на духа. Но поставяйки трудности по пътя им, Той не се забавя да ги озари своевременно с утехите на небето по думите на Писанието \"Вечер настъпва плач, а сутрин - радост\" ( ). Три години след смъртта на светия мъченик Енравота-Боян брат му Маломир умрял бездетен. На престола се възкачил Пресиян, синът на Звеница, вторият Омуртагов син. Пресиян бил по-веротърпим и дори благосклонно разположен към християнството. По негово време нямало гонения против християните. В пределите на Българската държава влизали вече славяните по долното течение на р. Струма и голяма част от Славянска Македония. Християнското население бързо се увеличавало поради превземането на области, обитавани от многочислени славянски племена, новечето от които били приели вече християнството. Това наложило на Маломира да бъде по-внимателен към християните, за да не ги отблъсква от себе си. Но ако Пресиян имал само това добро, че не гонел християните, неговият син и наследник Борис имал великата заслуга, че сам приел християнството и покръстил народа си. Това станало в 865 година. Още като се възкачил на престола си, цар Борис виждал, че не може да се заякчи и обедини вътрешно държавата му, докато има разцепление и вражда между славяни и прабългари. Та нали Господ Иисус казва, че \"всяко царство, разделено на части една против друга, запустява\" ( ). Борис виждал, че бъдещето на неговата страна е в привличане славяните за единната българска държава. Властта се намирала в ръцете на българите-боляри. Но те били малцинството. Славяните трябвало да бъдат спечелени и претопени с българите. Това можела да стори само християнската вяра. Вътрешно склонен към християнството и искрено обичащ своите поданици, славяните, Борис все повече и повече се убеждавал, че е призван от Бога да покръсти народа си, както са извършили това други царе и владетели преди него. Той имал големи държавнически дарования и ясно виждал с прозорливия си ум, че България, обкръжена от християнски държави, няма да преуспее, ако се затвори в своите граници и ако продължава да се държи за своите тъмни суеверия, че тя ще бъде като дива коза сред питомните Христови овци, че няма да може да поддържа полезни връзки със съседните народи, че ще бъде гледана с недоверие поради своите езически нрави и с презрение поради своята изостаналост. Затова той търсел удобен момент сам да се покръсти, а и народа си да просвети с истините на християнството. Всевишният Бог, Който всичко премъдро устройва по благата Си воля за наше спасение, помогнал чрез стечението на разни благоприятни обстоятелства да се изпълни прекрасното намерение на, добрия български владетел. Както първият български мъченик св. княз Енравота-Боян имал за учител и наставник във вярата богопросветения мъж и изповедник Кинамон, тъй и първият български цар-християнин имал за свой наставник във вярата един учен монах пленник на име Теодор Куфара. Той бил всестранно образован грък, който добре разбирал от държавническите работи и служел като съветник на цар Бориса. Но покрай чисто светските дела Теодор Куфара занимавал царя и с духовни въпроси, като го просвещавал в истините на християнството и разпалвал огъня на благочестието в душата му. Царят жадно поглъщал благодатните слова. Евангелското семе падало на плодоносна почва. По онова време имало обичай да се задържат в царските дворци ценни пленници като заложници и да се прави размяна с тях по взаимна спогодба. Византийската царица Теодора поискала от Бориса да й върне в Цариград монаха Теодор Куфара, който й бил много нужен. Борис поискал от своя страна да бъде освободена сестра му, прекарала дълго време в Цариград като пленница. Борисовата сестра, която била вече приела св. Кръщение и била добре възпитана църковно в православна Византия, се върнала в България и продължила благодатното дело на монаха Теодор Куфара, като влияела върху брата си в християнски дух. Тя красноречиво му доказвала колко по-високо стои християнската вяра над езичеството, че тя е от Бога възвестената вяра и че с нея може даугоди човек на Господа й да спаси душата си. Според повествуванието на  , по Божие усмотрение, Борис е имал възможност да се срещне и с великия славянски просветител св. Методия, брата на св. Кирила, и беседвайки с него, да се утвърди в окончателното си решение да приеме християнството. Св. Методий, по думите на бл. Теофилакта, го направил свое духовно чедо, създал у него любов към прекрасния славянски език и го обсипвал непрестанно с благодеянията на своите поуки. Първата среща между двамата велики мъже е могла да стане в 863 г., когато  , славянските просветители, с преведени вече на славянски език свещени и богослужебни книги са се запътили към Моравия и трябвало да минат през България. Втората среща е могла да стане подир 40 месеца, когато, както се знае, след завършване мисията си в Моравия, двамата братя е трябвало да се завърнат за известно време в Цариград, преди да се запътят за Рим. Но св. Методий е могъл не само чрез лични срещи и разговори, но и с писма да утвърждава българския самодържец в християнската вяра. А гръцкият летописец Симеон Логотет, както и други някои историци разказват следното събитие, което и бележитият гръцки проповедник и светител Илия Минята споменава в една своя проповед: Някой си гръцки монах на име Методий, иконописец, помолен от цар Борис, нарисувал в двореца му една картина, изобразяваща Божия Син седнал на висок престол като Съдия на вселената, какъвто Той ще се яви при Своето Второ пришествие, а също и ада със страшните му мъки, с неугасимия му огън и с бесовете, изтезаващи грешниците. Като гледал тази мълчалива и същевременно силно говореща на съвестта картина, царят се поучавал от нея не по-малко, отколкото от мъдрите слова на своите наставници. Всичко това спомагало да се изгражда все повече и повече в душата му християнският мироглед и да се затвърдява волята му в решимостта сам да тръгне, а и народа си да поведе по новия спасителен път. В 864 г. Борис писал на Людовик Немски, че желае да се покръсти. Небесното Провидение спомогнало за по-бързото осъществяване на това добро намерение. Докато царят бил зает с мисли, как да подготви народа си за такава важна стъпка, по допущение на Премъдрия Бог, Който всичко устройва за наше добро и по Чието съизволение и бедствията се случват, за да ни опомнят и обърнат към добродетелта, в България настъпил страшея глад. За да избави народа си от това тежко изпитание и да му осигури храна, Борис обявил война на Византия. Но скоро бил сключен изгоден мир, съгласно който на България се отстъпвала богатата с житни храни Загорска земя, която цялата била населена със славяни, а срещу това цар Борис се задължил да приеме заедно с народа си св. кръщение. Тъй от бедствието се родило добро. На мястото, дето бил сключен мирният договор, вън от Цариград, цар Борис бил покръстен от специално изпратен за целта архиерей, като при кръщението си бил наречен Михаил по името на своя възприемник, гръцкия император Михаил III. Неговите боляри били покръстени в Цариград. Кой е бил архиереят, покръстил цар Бориса? Можем да вярваме, че това ще да е бил сам   [3]. Инок Никон Черногорец от XI в. пише в своето съчинение \"Тактикон\": \"Този Фотий е кръстил българския народ и царя им\". А сам Фотий след покръстването е написал послание \"до пресветлия и възлюбен син Михаил\", в което пространно излага на покръстения християнската вяра и нравственост и което е първият катехизис на Българската църква. В това си послание светейшият Фотий назовава благоверния Борис \"добро украшение на моите трудове\", \"христолюбиви и духовни наш сине\", \"благороден и истински плод на моите духовни родилни болки\". Явно, че светейшият Фотий е бил духовният отец на благоверния Борис-Михаила и сам със своите ръце е извършил над него тайнството свето Кръщение. [4] С голяма радост, с много благодат и с богати придобивки за държавата си новопокръстеният български владетел се върнал в столицата си Плиска, изпитвайки на дело истинността на Христовите думи: \"Първом търсете Царството на Бога и Неговата правда, и всичко това ще ви се придаде\" ( ). Той довел със себе си духовенство, което имало задачата да възроди с вода и Дух българския народ. Великото дело започнало да се изпълнява без отлагане. Кръщавали се и велможи, и простолюдие, и граждани, и селяни, и богати, и бедни. Тогава могло да се види как в нашата родина се сбъдват библейските думи: \"Народът, който седеше в мрак, видя голяма светлина, и за ония, които седяха в мрака и сянка смъртна, изгря светлина\" ( ;  ). Със своето велико дело - покръстването на българите - свети цар Борис създал неописуема радост и сред земните християни, и сред небесните обитатели. Защото, ако по думите на Христа, голяма радост бива сред Ангелите Божии за един каещ се грешник ( ), колко по-голямо е ликуването на небесата от обръщането на цял народ към истинския Бог! Гръцките свещеници служели на гръцки език и чрез преводачи огласявали новообръщаните към истините на вярата. Понеже християнството не било нещо съвсем ново, съвсем нечувано, а било отдавна явно и тайно проповядвано из българските земи, особено сред славянското население, народът с радост го приемал и с готовност се кръщавал. Ала имало и люде, които не били доволни от своето покръстване. Такива били някои знатни боляри, петдесет и двама на брой, които се гордеели със своите древни езически родове. Те свързвали големството си и успехите си с езическата религия и не желаели християнството, което със своята проповед за смирение и със своето учение за братство и равенство в Христа ги приравнявало с простия народ. Затова, недоволни, че им се налага недобър закон, дигнали бунт срещу царя-покръстител и искали да го убият, за да могат да възстановят старото езичество. Това означавало да се тури край на християнската вяра, благочестие и просвета, да се държи в безправие народът и да продължи да се шири езическата бесовска власт над душите на непросветените. Но Божественото Провидение не допуснало това. Онзи, Който някога изпрати многобройни невидими помощници - коне и огнени колесници на св. пророк Елисея, за да го избави от ръцете на неприятелите ( ), Той помогнал и на своя предан раб, покръстителя на българския народ. Храбрият български владетел не се смутил от дигнатото против него въстание. \"Като призовал името Христово, само с четиридесет и осем души, които останали предани на християнството, той потеглил против цялата тълпа; и веднага, щом излязъл от градските врата, явили се пред него и пред тия, които били с него, седем духовни лица и всеки от тях държал в ръка запалена свещ и така вървели пред княза (царя) и пред ония, които били с него. На тия пък, които били въстанали, се показало, че върху тях пада голямо пламтящо здание, а конете на ония, които били с княза, - както се сторило на противниците - изправени на задните нозе, пристъпвали и ги тъпкали с предните. И нападнал на тях такъв страх, че те не могли да се приготвят нито за отбрана, нито за бягство, но като се прострели на земята, не могли да се помръднат. Князът предал на смърт до петдесет и двама души от болярите, които особено бунтували народа против него, а на останалия народ позволил да се разотиде невредим\" [5]. Така разказва реймският архиепископ Хинкмар в Бертинските анали под 866 г. Бог дал пълна победа на безстрашния цар Бориса над враговете му. Тая победа още повече повдигнала авторитета му и той с Божията помощ, безпрепятствено по кръстил постепенно целия свой народ из обширната си държава. Нямало вече земна сила, която да попречи за осъществяването на започнатото велико дело. Тогава били покръстени и областите Влахия, Молдавия, Трансилвания, Банат, Буковина, Сърбия, Босна, Херцеговина и Хърватско, които по онова време се намирали под властта на равноапостолния български цар Бориса. [6] Призван от Бога да християнизира народа си, великият покръстител извършил това славно дело не само като изряден държавник, загрижен за доброто бъдеще на поверената му от Бога страна, но и по дълбока вътрешна убеденост. Той от все сърце вярвал в Христа като Спасител и горещо Му се молел ежедневно. Неговото благочестие било известно на съвременниците му. Царственият му пример заразявал и околните. Далеч зад пределите на Българската държава стигнал слухът за необикновено предания на Христа новопокръстен владетел. За него един западен летописец - прюмският абат Регино - разказва, че \"след като приел благодатта на кръщението, той се отличавал с такова съвършенство, че, явявайки се денем пред народа си в царски украшения, нощем тайно отивал в църква и като си постилал само власеница, прострян на пода на самата църква, лежал в молитва\" [7] За какво друго ще да се е молел светият покръстител, ако не за това - да му помага Всевишният във всички негови високоотговорни дела и да ръководи новопросветения народ към спасение! Благоверният цар Борис добре управлявал страната си, запазвайки в продължение на цялото свое царуване дълбок и пълен мир с гърците и другите съседи. Отдъхнал си при него народът, измъчван дотогава от тежки и съсипителни войни, които рушели граденото с труд и довеждали, особено селяните, до крайна беднотия. Под благотворния лъх на мирните повеи из ширните български поля и при благодатното оросяване на душите с росата на християнското благовестие, започнали да растат посетите семена на християнска добродетелност и да цъфтят добрите нрави. Създавали се нови навици. Извършвали се молитви и богослужения навсякъде. За да насърчи благочестието и да внедри молитвени привички в новопокръстения народ, царят със свои средства издигнал седем големи съборни храма из разни поголеми градове в България. С това си дело светият покръстител като че ли запалил седем неугасими светилника, които да съгряват сърцата и да осветяват пътя на новопокръстения народ към светли бъднини. Голяма пречка обаче за просвещаването на народа било извършването на богослуженията на непонятния гръцки език. Царят горещо се молел на Бога да му изпрати проповедници, които да могат да обучават поданиците му на родния им език. Но трябвало с търпение да се изчака, докато Бог изпълни това прошение на усърдния Си раб. Междувременно покръстителят бил зает с грижата да устрои самостоятелна Българска църква. Това се налагало по ред причини. Една от тях била нуждата от затвърдяване на обединеното българо-славянско племе. Светият покръстител бил убеден, че Бог, Който ръководи съдбините на народите, е назначил светла мисия в бъдещата съдба на българския народ и затова искал да изпълни възложената му от Бога задача. Това могло да стане при независима отвън автономна Българска църква. Защото ако народът е трябвало \"да бъде църковно подчинен на друг народ, той е могъл лесно да загуба покрай църковната си и политическата си независимост и да изчезне от лицето на земята. А една самостоятелна църква е можела да го предпази от такава участ и да го подсигури в изпълнението на възложената му от небето мисия. Това свети цар Борис виждал ясно. Новообразуваната в България църква е трябвало да бъде силна още затова, защото отрано започнали да се явяват разни проповедници из България: евреи и .мохамедани и др., които били проводници на нехристиянски разбирания. Но към кого трябвало да се обърне св. цар Борис, за да получи желаното? Разбира се, че той трябвало да се обърне най-напред към Цариград, откъдето получил св. Кръщение. Като желаел да устрои държавата си по образец на другите християнски държави, покръстителят поискал да му бъдат изпратени от Цариград богослужебни книги и християнски закони - църковни и граждански. Такива били донесени. Покрай Синтагмата, съдържаща църковните закони и Еклогата, съдържаща светските закони, пратени били и така наречените Канонарии, съдържащи нормите на църковните наказания за разните грехове, известни още под името епитимийници. От тия закони бил създаден българският \"Законъ судьныи людемъ\" (Съдебен закон за народа). Но това не било достатъчно. Трябвало да се изгради българска независима църква, която да има български облик и да задоволи духовните нужди на новопокръстения народ. Ето защо Борис поискал за тая цел от Цариградския патриарх и от Византийския император патриарх или архиепископ, който да управлява новооснованата Българска църква. Тогава господствувало погрешното схващане, известно под името пентархия, съгласно което само петима патриарси могли да съществуват в света: Иерусалимският, Римският, Цариградският, Александрийският и Антиохийският. Новопокръстените области трябвало да се подчиняват на един от тия петима патриарси. България, съгласно 28 прав. на IV Вселенски Събор, попадала под диоцеза на Цариградския патриарх. Освен това, като новопокръстен, българският народ не бил смятан за достатъчно зрял, за да има свой митрополит или архиепископ. Поради всичко това цар Борис получил отказ от Византия. Тогава той решил да обърне очите си на Запад. По това време Западната църква, възглавявана от папата, макар и да била направила ред нововъведения, които древната църква не познавала, все още не била откъсната от Източната. И въпреки разномислията и несъгласията по ред точки, особено по въпроса дали Св. Дух изхожда и от Сина (както учели латиняните), по въпроса за главенството на папата, който - противно на всички църковни канони и на древните обичаи - искал да господствува над цялата църква, църковното единство било външно спазвано. Цар Борис като новопокръстен не разбирал още тънкостите на богословието. Той забелязал съперничеството между Запада и Изтока и като умен държавник решил да го използува за благото на своя народ и за успеха на започнатото сред него Божие дело. Като се боял от Византия и от нейното преголямо влияние над България, той решил да се свърже с Рим. Вярно е, че езикът и на Римската църква - латинският - бил, както и гръцкият, непонятен за българите. Но този църковен език не бил свързан с една народност, която да може да ги покори политически и духовно, а бил езикът на всички християнски народи на Запад. Като виждал примера с Людовик Немски, който въпреки че църковно бил подчинен на папата, успял да създаде могъща независима държава, св. цар Борис решил да влезе в преговори с папа Николай I. За тая цел той изпратил в Рим през м. август 865 г. своя сродник, болярина Петър, който се занимавал с външните работи на държавата, а с него още двама боляри Иоан и Мартин. Пратениците занесли в Рим богати дарове и поднесли молбата на царя да му бъде изложено учението на християнската вяра и на неподправеното предание, да му се даде наставление за свят живот и да му бъдат изпратени способни наставници, които да довършат покръстването на българския народ и да научат всички на пътя на спасението. Виж също:  . Цар Борис бил изпратил до папата и цял поменик от въпроси на брой около сто относно тайните на вярата и правилата на нравствеността. Между другото той искал от папата да му отговори и на най-важното за него питане - дали могат българите да имат свой патриарх. Папата отговорил подробно на всички въпроси. Отговорите изпратил по двама свои пратеници - епископите Павел Популонски и Формоза Портуйски. Но по най-същественото питане за самостоятелен български патриарх папата писал: \"По това не можем нищо окончателно да отговорим, преди да се върнат нашите легати, които изпращаме до вас и ни известят какво множество и единодушие на християните има между вас. А сега имайте епископ и когато християнството, при съдействието на Божията благодат, се разпространи там и бъдат поставени в отделни църкви епископи, тогава ще трябва да се избере един измежду тях, който би трябвало да се нарече ако не патриарх, то поне архиепископ\" [8] Цар Борис бил обнадежден от този отговор и затова допуснал да работят папските духовници в България и приел западните богослужебни книги и граждански закони. Но както свидетелствува  , още щом влезли в България, папските пратеници захванали да разпространяват своите неправилни западни вярвания и обичаи и да изместват православните. Взели например да четат   не така, както са ни го завещали св. отци от I и II Вселенски Събори, а със самочинно направената на Запад прибавка Филиокве (букв. \"... и от Сина\", бел. ред.), което означава, че Дух Свети изхожда от Отца и Сина, нещо невярно, понеже Сам Синът Божий, Който е вечно в недрата на Отца (Иоан 1:15) и знае най-добре тайните на Божествения живот, ясно казва, че Св. Дух изхожда от Отца (Иоан 15:26), а не от Отца и Сина. На Запад бил узаконен към Х век обичаят миропомазването да се извършва само от епископ. Затова римските пратеници в България не признали извършеното вече от свещеници миропомазване на покръстените българи и захванали отново да ги миропомазват. Това било явно неправилно, толкоз повече, че в самата Западна църква през първите векове не само епископите, но и презвитерите са миропомазвали. Папските духовници се опитвали да въведат пост и в събота, да разпространят учението, че всички клирици трябва да бъдат неженени и пр. Новопокръстеният български цар, без да разбира разликите между Източната и Западната църква, помолил папата да постави Формоза за български архиепископ. Но папата - такъв бил вече Адриан II, понеже Николай I умрял - отказал под предлог, че Формоза си има епархия. Той отзовал Формоза, изпратил други духовници и предложил на Борис да си избере един от тях за архиерей. Царят бил недоволен от отговора на папата, но все пак харесал дякона Марин и поискал него за архиепископ. Ала папа Адриан II и него не дал, като писал, че ще му даде за архиепископ когото Борис си избере, само не Формоза и Марин. [9] Три години продължавали тия преговори, без да дадат желаното разрешение на въпроса. Божият промисъл не допуснал Българската църква да остане под властта на папата. България трябвало да бъде православна и да носи високо знамето на истинското изповедание през вековете. Благоверният цар Борис, като видял, че от Рим няма да получи автокефалия, за каквато мечтаел, се обърнал пак към Византия, която този път, под натиска на желанието да откъсне България от римското влияние, се оказала по-склонна за отстъпки. През 869 г. в Цариград бил свикан поместен събор от новия Византийски император Василий Македонец. На този събор, считан неправилно от Рим за VIII Вселенски, се разглеждали някои спорове между Цариград и Рим и главно въпросът за сваления  . Като узнал за събора в Цариград, св. цар Борис изпратил на него делегация, начело на която стоял пак боляринът Петър. Делегацията изложила пред едно извънредно заседание на събора в присъствието на императора искането на цар Борис - да се разреши въпросът за Българската църква. Боляринът Петър рекъл: - Българският княз, господин Михаил, като чува, че сте се събрали за ползата на Светата Божия църква от разни страна по волята апостолска, с радост това прие и на вас, пратениците на апостолския престол, твърде много благодари, задето сте намерили за достойно през времето на вашето преминаване (през България) да го поздравите с вашите писма. И после продължил: - До днес ние бяхме езичници и отскоро пристъпихме към благодатта на християнството; поради това, за да се не покаже, че в нещо грешим, желаем да узнаем от вас, които заемате мястото на висшите патриарси, на коя църква ние сме длъжни да се подчиняваме. За папските легати този въпрос бил отдавна и окончателно решен в смисъл, че българите не трябва да принадлежат на никоя друга църква, освен на Римската. Но представителите на източните патриаршии запитали българите: - Когато вие завзехте отечеството си, на чия власт то беше подчинено, и там латински или гръцки свещеници имаше? Българските пратеници отговорили: - Ние завоювахме отечеството си с оръжие от властта на гърците и там намерихме не латински, а гръцки свещеници. Тогава било отсъдено, въпреки възраженията на папските легати: - Ако там сте намерили гръцки свещеници, то ясно е, че това отечество е било под управлението на Цариград [10]. Това решение било съобщено на св. цар Бориса и той благодарил на Бога, че му помогнал да се откъсне така лесно от Рим, отгдето получавал ред години само обещания и нищо повече. Скоро той се сдобил с архиепископ, пратен от Цариград. Името му било Иосиф. Тъй Бог започнал да изпълнява горещата молитва на равноапостолния покръстител и създател на самостоятелна българска църква. Виж също:  . В България започнало мирно църковно творчество. Ревностният архиепископ Иосиф захванал да устройва новообразуваната Българска църква, като я разделил на шест или седем епархии. Във всяка от тях -в главния град - св. цар Борис изградил - както споменахме - една съборна църква. Народът все повече и повече се отчуждавал от езичеството и се привързвал към новата си вяра. На това съдействувал и дивният Божий промисъл по много начини. Но особено бележит е следният: В дните на благоверния цар Борис - по свидетелство на блаж.   [11] - станало откриването на мощите на 15-тях Тивериополски мъченици, пострадали при нечестивия цар Юлиан Отстъпник. Той бил гонител на християнството, но не бил по рождение езичник, а произхождал от царския род на покръстения благоверен и равноапостолен свети цар Константин Велики. Този пръв император християнин, след три века кървави преследвания на християнската вяра, я обявил през 313 г. със специален едикт за свободна. Тогава били пуснати от тъмниците всички св. изповедници на вярата. Отдъхнали си верните Христови последователи от лютите гонения и с голяма благодарност към Бога се отдали на мирен живот. Ала не продължавала много радостта на християните. Щом се възкачил на престола Константиновият братанец Юлиан, започнали нови тежки изпитания за Христовите последователи. Юлиан, представяйки се отначало като християнин, скоро показал истинското си лице на Христов враг, което дотогава окаяният прикривал зад маската на лицемерна набожност. Юлиан искал да затрие името на Христа в сърцата на вярващите и да изкорени от лицето на земята християнската вяра. Неговата цел била да възстанови езичеството и да въведе пак като официална религия срамното многобожие. И ето, започнало ново гонение против християните. В това гонение пострадали за Христа много люде. Тогава се преселили от Никея в Тивериопол (сегашна Струмица) двама епископи: Теодор и Тимотей, заедно с икономите Комасий и Евсевий. Те започнали в Тивериопол да просвещават народа в християнството, събрали около себе си единадесет ученика: свещениците Петра, Иоана, Сергия, Теодора и Никифора, дяконите Василия и Тома, монасите Иеротея, Харитона и Даниила и мирянина Сократа, и всички заедно ревностно проповядвали Христа и прославяли с примерния си живот името Му. В Тивериопол зацъфтяло християнското благочестие и Христовата църква силно се разраснала. Като видели това, нечестивите гонители хванали и убили гореспоменатите ревнители на вярата по различни начини. Телата им пък били хвърлени за храна на зверовете. Това се случило през IV век. Но след като гонението утихнало, благочестиви люде ги погребали с подобаващи почести в местната църква. Положили всекиго в отделен мраморен гроб и поставили над всеки гроб мраморна плоча, върху която написали името, званието и съвсем накратко живота на всекиго. От светите мощи взели да се изливат благодатни чудеса и дивни изцеления на разни болести. Така светите мъченици продължили и след смъртта си да проповядват и да говорят велегласно за славата и могъществото на Небесния цар Христа, на Когото те останали верни до края на живота си. Но минало много време. Тази земя била нападната от езичниците - авари, а след това и от българите, които пленявали, разрушавали и изгаряли всичко. Тогава и град Тивериопол запустял. От църквата, дето били погребани светите мъченици, не се запазила нито следа. Само споменът за тях останал жив и се предавал от поколение на поколение. Нахлулите езичници наложили своите нечестиви суеверия. Ала ето, Божията благост подбудила благочестивия български цар Борис да приеме християнската вяра и да покръсти цялата българска обширна земя. Покръстен бил и Тивериополският край. Небесният Промислител, като желаел да затвърди християнството сред новопокръстените българи, да разпали ревността за благочестив живот у тях и да ги изцери от остатъците на езичеството, устроил така, че по времето тъкмо на благочестивия български покръстител, след като народът получил св. Кръщение, забравените св. Петнадесет Тивериополски мъченици захванали да се явяват денем и нощем на мнозина измежду богобоязливите люде и да извършват чудесни изцеления над болните там, дето лежали скрити в земята светите им мощи. Като чул това, царят заповядал на своя войвода Таридин да съгради в гр. Брегалница храм в името на св. 15 мъченици. Заповедта била изпълнена. Когато храмът бил готов, архиереи, йереи и множество народ отишли в тържествено шествие на мястото, дето ставали чудесните изцеления. Със запалени свещи и димящи кадилници, с песнопения и молитви духовенството вървяло напред, а подир тях се движел народът. Създало се голямо въодушевление. Когато взели да копаят, открили мощите на светците, почиващи под мраморните плочи, и с неизказана радост, с молебствия и песни ги пренесли в новоизградения храм. [12] Така Сам Бог съдействувал на св. цар Бориса в разпространяването на благочестието сред народа. Но благоверният български владетел имал една голяма болка. Народът бил наистина вече покръстен, имал своя национална църква, ала не бил просветен достатъчно с евангелските истини. Сред него още се ширели остатъци от езически суеверия. Гръцкото духовенство, което дошло от Цариград с архиепископ Иосифа, извършвало богослуженията и тайнствата на непонятния за народа гръцки език. Прекрасните служби предлагали храна, но тя била недостъпна за неуките българи. Пръскало се добро семе, но то не могло да влезе в сърцата. Кой можел да просвети българския народ? В грижата си да подготви свои хора за проповедници на вярата, св. цар Борис изпращал в Цариград млади българи, за да се учат там на църковен и монашески устав. Това се вижда и от едно писмо на патриарх Фотий до някой си гръцки подвижник-безмълвник Арсений. Нему Фотий изпращал българи да ги учи на истинско монашество. Тия обучени български монаси трябвало да създадат монашески живот на чисто българска почва [13]. Мнозина измежду тях трябвало да учат народа на християнската вяра, която сами усвоили подробно във Византия. И понеже знаели и гръцки, и славянски, те проповядвали на сънародниците си на разбран славянски език. Ала тия проповедници били много малко на брой. Всички служби в храмовете се извършвали на гръцки език, понеже нямало българска писменост. А св. цар Борис желаел да има свещенослужители, които да извършват богослуженията на разбран народен език. За това негово горещо желание знаели всички негови помощници в управлението. Знаел го и началникът на крепостта (боритаканът) в далечния Белград. Царят непрестанно се молил Богу да изпълни желанието му. И Бог го чул. Това станало при следните обстоятелства: Две години преди покръстването на българския народ, в 863 г., моравския княз Ростислав помолил византийския император Михаил III и патриарх Фотий да му изпратят славянски проповедници и славянски книги. Избрани били прекрасно подготвените за тая цел двама солунски братя - св. Константин, наречен в монашеството Кирил, и свети Методий. Свети Кирил, готвейки се за славянски мисионер, бил изнамерил преди това славянската азбука и заедно с брата си Методия превел някои от свещените книги на славянски език\". Така че двамата братя-светци, вече подготвени с преводи на най-важните библейски и богослужебни книги, отишли в славянска Моравия, придружавани от свои верни ученици и помощници. С голям успех те проповядвали словото Божие и извършвали богослуженията на славянски език. Но тяхната мисия била спъвана постоянно от немското духовенство, което въпреки папското одобрение на тяхното апостолско дело и на преведените от тях книги на славянски език, продължавало да им пречи и да ги гони. Свети Кирил умрял твърде млад в Рим през 869 г. Неговият брат Методий продължил започнатата апостолска работа сред моравските славяни. Той станал епископ в Панония и макар сред много гонения, скърби и страдания не изоставил книжовното си дело, а превел с помощта на двама свои ученици почти целия Стари Завет и още някои богослужебни книги. Будният български цар чувал за всичко това. С Моравия той имал обща граница. До него лесно достигали вести, как моравските славяни се просвещават в истините на Евангелието чрез проповедта на свети Методия и на учениците му. И той копнеел да се сдобие с такива учители в България. Когато след смъртта на св. Методия в 885 г., поради завистта и интригите на немското духовенство, било надигнато против учениците му истинско гонение, някои от тях били продадени в робство на евреите във Венеция, отдето някой си богат грък ги откупил и изпратил в Цариград свободни, а други след много страдания и мъки избягали към България. Дошли до Белград на Дунава, те се представили на тамошния военачалник (боритакан), търсейки закрила. Това били  . Боритаканът ги посрещнал с голямо уважение. Той знаел добре, че на българския владетел са крайно необходими мъже, които да могат да насаждат славянска просвета сред народа му, и като разбрал, че пристигналите от Моравия са тъкмо такива люде, след като ги оставил да си отпочинат от тежкия път и още по-тежките преживелици, ги отпратил към столицата на България Плиска като драгоценен дар за новопокръстеното наше отечество. Благоверният цар ги посрещнал с голяма радост и почит. Те му разказали най-подробно всичките си патила. Като ги изслушал, светецът-цар силно възблагодарил на Бога, Който му пратил такива служители, благодетели за България, и му дарувал учители и благоустроители на вярата не някои случайни хора, а изповедници и мъченици. След това Борис заповядал да ги настанят в жилища, определени за първите му приятели, и да им предоставят всяко изобилие от необходимите предмети, като знаел добре, че насочването на мислите към грижа за някоя малка потребност на тялото отнема твърде много от занятията, посветени на Бога. А него самия овладяло горещо желание всекидневно да беседва с тях и от тях да изучава истории и жития на светии и чрез техните уста да чете св. Писание. Надпреварвали се и болярите, които искрено повярвали в Христа, да приемат в домовете си светите славянски учители, за да могат да се просвещават в истините на новата за тях вяра [14]. Но тримата свети мъже не се чувствували добре сред похвалите и градския шум. Те отбягвали всичко, което можело да попречи на тяхното смирение и да ги въвлече в житейски суети. Затова не се съгласявали да отиват в къщите на много хора, освен ако сам царят им позволявал. Тримата светци били донесли със себе си от Моравия Светото Писание и богослужебните книги, преведени на славянски език, какъвто се говорил тогава и в България. В българската столица те проповядвали словото Божие на разбираем език и просвещавали мало и голямо. Народът се тълпял да ги слуша.   и   били настанени временно в дома на благочестивия велможа Есхач, а св. Ангеларий - у Чеслава. Свети Ангеларий, изнурен от преживените мъки, скоро починал. Останалите двама просветители били не след много време настанени в новопостроения за тях монастир \"Св. Пантелеимон\", дето те се отдали усърдно на неуморна книжовна работа. Свети цар Борис бил благодарен на Бога, че му оставил поне свети Климента и свети Наума. Той често беседвал с тях и все повече и повече разпалвал в сърцето си огъня на Божията ревност. Ала понеже не може човек, като е намерил нещо ценно, да не свика приятели и съседи и да не им каже: \"Порадвайте се с мене\" (Лука 15:6), то и светият български покръстител не можел да запази радостта на намерените за България съкровища - славянските просветители - само за себе си, а е трябвало да я сподели с целия си народ. Той е чувствувал дълг към тия новообърнати езичници-българи и е чувал в сърцето си гласа на Христа, Който беше казал някога на Савла: \"Аз затова ти се явих… да отвориш очите им, за да се обърнат от тъмнина в светлина и от властта на сатаната към Бога, та чрез вярата в Мене да получат прошка на греховете и наследие между осветените\" ( ). Светият равноапостолен цар искал всички да просвети и на всички да отвори очите. Той следвал в ревността си великия апостол на езичниците и желаел делото на славянското просвещение да обхване цялата страна. За тая цел, след като оставил св. Наума да работи в монастира \"Св. Пантелеимон\", отдето да се просвещават всички източни области на България, той изпратил през 886 г. св. Климента в югозападните предели на страната, в областта Кутмичевица, дето главни градове били  , Девол и Главеница. Наредено било до управителя на Кутмичевица Домета всички ония краища да приемат с любов и внимание св. Климент, да му набавят в изобилие всичко, дори и излишното, да го чествуват с дарове и чрез видими знакове да проявяват пред всички съхраняваното в душата съкровище на любовта. А за да даде сам убедителен пример, царят подарил на свети Климента за църковни нужди три двореца в Девол и някои места за отдих около Охрид и Главеница. [15] Свети Климент развил тук широка просветна дейност: основал школа, дето се преподавала славянска писменост, учел народа на християнско благочестие и подготвил 3500 ученици за български духовни лица. Тези образовани св. Климентови ученици взели постепенно да заместват гръцките свещеници и да заменят в богослужението гръцкия език със славянския. [16] Така равноапостолният свети цар Борис с добрата си грижа и при дивното съдействие на Премъдрия Божий промисъл можал да създаде и види сбъднато заветното си желание България да има народно духовенство. В 893 г. свети Климент бил ръкоположен за архиерей и станал първият български епископ, който служел и проповядвал на български език. Той писал и проповеди на народен език, превел Цветния триод и разни песнопения. Тъй започнала да се развива българската духовна книжнина за голяма радост на царя. Той бил щастлив да вижда земните си задачи изпълнени: и народът обединен, и обширното отечество умиротворено, и всички покръстени, и църквата устроена, и славянската писменост поставена на здрава основа. Оттук натъй се искало от всеки бъдещ труженик и строител било на държавното, било на църковното поле да внимава как зида ( ) и да влага всичкото си усърдие за доизграждане на започнатото с такъв успех от Бориса Божие дело. След като направил толкова много за народа си, св. цар Борис почувствувал нужда да предаде накрай на Христа Бога целия си живот. Той имал такава любов към Господа и толкова копнеел да пребъдва в постоянен молитвен разговор с Него, че считал и най-полезните си държавнически занимания за пречка в това отношение. Неговата ревност да се посвети на Бога в смирен монашески подвиг била подпомогната от Божията блага воля. Промислителят му пратил някаква тежка болест. Това окончателно затвърдило намерението му да стане инок. И ето, в 889 г. той поставил на престола си своя най-голям син Владимир, а сам свалил царската мантия, за да се облече в скромното монашеско расо. Златната корона той заменил с черно було, заповедничеството - с послушание, богатите трапези - с въздържание и пост, държавническия жезъл - с проста монашеска тояга и светския шум - с безмълвната монашеска килия. И ангелите се удивили на това царствено себеотречение, извършено от любов към Христа. Свети цар Борис се отказал от земното царство, но Бог му подарил небесното. Царят-инок се поселил в изградения от него  край р. Патлейна, за да се подвизава в тиха молитва и в изучаване на славянските книги. Там бил  , сподвижникът на  , и някои от откупените във Венеция ученици на св. Методия, които византийският император Василий изпратил в помощ на св. цар Бориса. Между тях бил и  , който по-късно се проявил като голям писател, книжовник и станал епископ. Там бил и братът на цар Бориса, Докс, и синът му Теодор Доксов, и  , и   и други още много, чиито имена, загубени за земните летописци, са записани на небето. Кой ли е могъл да надникне в безмълвната килия на царствения монах и да опише тайните му подвизи, скритите му въздишки и непрестанните молитви към Всеподателя? Ако той още като цар, денем облечен в царски украшения, нощем тайно отивал в църквата, и като си постилал само власеница, оставал на пода и дълго шепнел молитва пред едничкия Владетел на вселената, пред Царя на царете и Господаря на господарите ( ), то колко повече сега той се е посвещавал на молитвени подвизи в монашеското си уединение. Той се молел и за себе си, и за новопокръстения народ, и за преуспяване на апостолското дело на славянските просветители. А и сам непрестанно съдействувал за все по-широко въвеждане на народна йерархия, на славянско богослужение и на славянски книги в Българската църква. [17] Но не е възможно духовният живот да протича без изкушения. Бог ги допуща, за да изпита верността на Своите раби, а и да ги кали във вярата и ревността им. И в живота на царя-подвижник се случило тежко изпитание. Врагът на човешкото спасение завидял на светия цар за многото му богоугодни дела, завършени с такъв успех, и решил да смути цялата държава. Като виждал как цял народ се обърнал към Бога, князът на адските тъмнини решил да се опита да загаси светлината в България и да възстанови в нея пак властта на мрака. За оръдие му послужил Владимир. Този недостоен наследник на праведника-цар не вървял по стъпките на богобоязливия си баща, а се предал на лекомислен живот. Развлечения, пиянство, гощавки и разпътство съставяли ежедневните му занятия. Всичко това обаче било изобличавано от християнските свещени книги, дето стоят думите на Христа: \"Внимавайте над себе си да не би сърцата ви да бъдат отегчавани с преяждане, пиянство и житейска грижи\" (Лука 21:34); и думите на св. ап. Павла: \"Да се държим благоприличие, без да се предаваме нито на срамни гощавки и пиянство, нито на сладострастие и разпътство\" (Рим. 13:13). И понеже Владимир бил силно изобличаван от божествените слова на християнските свещени книги, той намразил християнството и неговата светлина по думите на Христа: \"Всякой, който прави зло, мрази светлината и не отива към светлина, за да не бъдат изобличени делата му, понеже са лоши\" (Иоан. 3:20). Подобно на нечестивия израилски цар Ахава (3 Цар. 18:18), Владимир започнал с лошия си пример да развращава народа. Съюзен с някои боляри, които също се теготели от строгото християнство, той, този нов Юлиан Отстъпник, взел да връща насила поданиците си към езическата вяра. Даже предприел открито гонение против духовенството, което го укорявало за лошия му живот. Жертва на неговата пламнала мъст станал между другите и първият глава на българската църква, архиепископ Иосиф. Той бил хвърлен в затвора и жестоко мъчен. Но вярата си изповядвал докрай. Народът, като го виждал невинно да страда за Христа, започнал да го тачи като светец. Владимир разстроил в кратко време всичко, което било изградено с толкова труд преди него. По думите на Писанието той поразил пастиря, за да разпръсне стадото (Мат. 26:31). Преследвал християните, възстановявал езичеството, обявил се против славянската писменост и продължавал да сее съблазни със своя богопротивен живот. Всичко това не могло да се укрие от царя-баща. Той търпял известно време, съветвал с кротост, но синът се оказал горд и непокорен. Тогава у светия покръстител пламнала ревността на св. пророк Илия по Бога и Божието дело и той снел от себе си монашеското расо, облякъл се отново в царска премяна и препасал някогашния меч. Събрал около себе си боящите се от Бога, излязъл срещу сина си и скоро без мъчнотия го хванал, заповядал да го ослепят и хвърлят в затвор. [18] Онзи, който искал да отнеме светлината на цял народ и да ослепи духовно току-що прогледналите, трябвало да получи съответно наказание - да бъде лишен от дневната светлина, за да се научи да не робува на княза на мрака, а да се сепне и покае, та прогледнал с духовните си очи, да не бъде лишен от вечната небесна светлина. В тежкото наказание, наложено от правосъдния баща, се съдържала скрита милост. Владимир бил наказан тук, та - разкаян - да бъде помилуван от Бога отвъд, по думите на апостола: \"Бидейки така съдени, от Господа се наказваме, за да не бъдем осъдени заедно със света\" ( ). Свети цар Борис безспорно обичал сина си Владимира, за да му повери царството си. Но той слушал какво казва Спасителят: \"Който обича син или дъщеря повече от Мене, не е достоен за Мене\" ( ). Той знаел и примера на Авраама, бездетния, на когото Бог благоволил да даде в преклонна възраст син, като му обещал, че от тоя син ще му въздигне потомство. Борис слушал също какво казал Бог на Авраама, за да изпита вярата му: \"Вземи едничкия си син, Исаака, когото ти обичаш, и го принеси в жертва всесъжение\" ( ). И се удивлявал на послушанието на Авраама и на неговата необикновена любов към Бога, която го накарала да вдигне ножа над невръстния си син, когото толкова обичал и когото щял да пожертвува, ако Ангел Божий не бе навреме задържал ръката му и не бе му казал: \"Не вдигай ръка върху момчето и не му прави нищо, защото сега познах, че се боиш от Бога и не пожали едничкия си син за Мене\" (Бит. 22:12). И като е слушал всичко това за бащата на вярата Авраама, свети цар Борис се умилявал от неговия нечуван подвиг... И ето, сега сам той е трябвало да мине през огненото изпитание на Авраама. Трябвало от любов към Божието дело, насадено в България, да принесе в жертва сина си Владимира. И той подобно на Авраама, не се поколебал да извърши Божията воля, въпреки че като баща страдал с цялото си бащинско сърце за сина си. Пожертвувал го и с това показал безкрайно голямата си любов към Бога. За надмогнатата естествена привързаност към сина той получил вечната Божия любов и венеца на правдата. От послушание към Бога, Който го призвал да отвори очите на народа си, да го обърне от тъмнина в светлина, да го покръсти и утвърди в благочестието, той извършил и това велико последно послушание, пожертвувал бащинските си чувства към своя син Владимира. Така проявил необикновената си любов към Бога, Когото обикнал над всичко, за което и Бог го обикнал като най-верен Свой син и прославил като нов Авраам, за да стане той за българския род баща на вярата. Ослепяването, лишаването от светлина е много тежко наказание. Но св. цар Борис е бил поставен пред необходимостта или да постъпи така, или, ако не желае да накаже сина си, да съдействува чрез бездействието си да бъде наказан народът му, като бъде подхвърлен на повсеместни гонения за християнската си вяра. Св. цар Борис е трябвало да избира - или да пресече пътя на Владимировата пакостна за цялата държава политика и да предпази от рухване великото християнско дело в България, или да остави да се шири нечестието на езичеството из цялата страна, като позволи да се сринат и поругаят Божиите олтари, да се затворят славянските школи, да се тури край на просветата, да се поощри невежеството, разврата и порока, та да могат те да покрият пак с черното си крило нашата родина. А това значело за искрено повярвалия в Бога Цар-покръстител да бъде върнат току-що изведения от тъмница народ в същата тъмница и да бъде обречен на вечна гибел. Това значело още Владимир да бъде насърчен в злините си и да бъде подпомогнат още по-дълбоко да затъне в нечестието, което причинява най-страшно зло - вечния провал на душата. Пред Бориса е стоял съдбоносният избор -да пожертвува или сина си, или народа си. Пожертвуването на народа значело гибел и за сина, и за народа. Пожертвуването на сина значело спасението и за народа, и за сина, яко той се покае. Много тежко ще да е преживял старецът-цар болките на своето сърце, изпълнено с естествени бащински чувства на любов към рождения син и с високи отечески чувства на любов към новопокръстения народ. Защото той е бил цар-баща на Владимира, но в същото време цар-баща на цял един народ, чиито съдбини, поверени му от Бога, не са му били безразлични. Светостта се ражда в сблъсъците и борбата с изкушенията. Венеца на правдата получават победителите в тая борба, която често пъти е истинско мъченичество, същинска Голгота. Но колкото по-трагично е стълкновението на чувствата, толкова по-сияйна е светостта на победилия своите естествени привързаности в името на един висш идеал - благото на всички. Св. цар Борис не би имал лъчезарния ореол на светец около сияйния си образ, ако при станалото в душата му страшно стълкновение между любовта към родния син и дълга към народа той бе дал превес на родителските си чувства и заради тях бе пожертвувал и християнство, и славянска просвета, и народни бъднини! Та тъкмо това е един от най-големите му подвизи, че той пожертвува своите бащински чувства заради светото Божие и всенародно дело. И този подвиг покрай всичките му други заслуги го е направил два пъти по-свят, защото е доказал беззаветната му привързаност към Бога и Божието дело сред народа. Не всеки баща е способен да пожертвува своите свещени бащински чувства за един още по-свещен и по-висш идеал. Висок връх на нравствена издигнатост е безпристрастно да накажеш собствения си син, за да спасиш народа си от духовна гибел. Светецът-цар поставил на везни кратковременния земен живот на сина си и дълговечния живот на народа си и решил да накаже строго сина си, за да има народът добри бъднини. При това с решението си да отнеме зрението на сина си Владимира св. цар Борис проявил голяма духовна и държавническа мъдрост. Той ще да се е питал: какво наказание да наложи на сина си? - Тежки железни вериги? Но Владимир можел с помощта на подкупени хора да се освободи от тях и да избяга, за да създава нови бъркотии! - Затвор до живот? Но той може да се измъкне по някакъв начин от тъмницата и да дигне бунт! - Да бъде убит Владимир. Но как се дига бащина ръка срещу син? Тогава светецът-цар решава: подарява му живота, но заповядва да го ослепят, за да го обезвреди за народа, като едновременно му дава възможност да се покае! Веднага след като отстранил Владимира, св. цар Борис освободил архиепископа Иосифа от затвора, свикал в   през 893 година поместен събор, на който Владимир бил обявен за свален от престола и на негово място възкачен  , най-младият Борисов син. Ревностният цар-праведник казал пред целия събор на новия скиптроносец, че и него ще постигне братовата му участ, ако той само в нещо отстъпи от истинското християнство [19]. На тоя събор била определена крепостта Преслав за престолен град, официално са били заменени гръцките богослужебни книги със славянобългарски, както и обявен бил народният славянобългарски език за официален в държавата, църквата и училището. На тоя събор св. Климент бил ръкоположен за епископ и поставен за глава на обширна епархия. На негово място, като продължител на учителското му дело в Кутмичевица, бил изпратен св. Наум. Тъй свети цар Борис успял да уреди всички недовършени държавнически, църковни и просветни въпроси, умирил страната, поставил по-нататъшното развитие на обществените работи върху сигурна основа и след като свършил всичко това, отново се върнал в монастира \"Свети Панталеимон\", за да се отдаде пак на подвиг в пост, молитва, бдение, въздържание и непрестанни покайни трудове. Той продължавал да подпомага и поощрява славянските учители в книжовните им занимания и да следи развитието на Българската църква и на българската книжнина. Макар и напълно откъснат от държавните дела, той обаче продължавал да бди и над управлението на страната и в тежки моменти давал спасителни съвети на младия цар Симеон. Така, когато през 895 г. маджарите неочаквано нападнали България и имали в началото успех, българските военачалници, като не знаели що да правят, се обърнали към св. цар Бориса-Михаила и го попитали какво ще ги посъветва да сторят за отблъскване на страшната опасност. Той назначил на целия народ тридневен пост, като при това напомнил, че по-напред трябва разкаяние за греховете и подир това да молят Бога за помощ. Българите послушали този съвет на царя-отец и спечелили победата. [20] Още четиринадесет години преживял светият цар-инок в монастира \"Свети Панталеимон\", несмущаван от никакви размирици в страната. Изпълнен с благодат, украсен с добродетели, одухотворен от непрекъснато молитвено богообщение и копнеещ за по-тясно общение с Бога във вечността, този светоносен благодетел на българския народ, подобно на догорял в жертвен подвиг светилник, най-сетне на 2 май 907 г. тихо склопил очи. Слънцето на България залязло зад хълмовете на определените му от Бога земни дни, за да изгрее като всебългарско светило на небето, отдето да свети невидимо над нашия покръстен и вече богопросветен народ и да моли непрестанно Царя на царете да го закриля в напасти и беди и да ръководи съдбините му през океана на годините към тихия залив на блажената вечност. Смъртта на свети цар Бориса последвала в събота вечер, по свидетелството на братанеца му Теодор Доксов, който също се подвизавал в монастира \"Свети Панталеймон\". Заедно с вечерните съботни песнопения, които ни възвестяват великата победа на Възкръсналия Христос над смъртта и които вдъхновено се разнасяли от монастирската църква към небесния престол на Бога, полетяла към висините и праведната душа на царя-инок, победил с благодатния си подвиг и с Христовата помощ духовната смърт на своя народ, когото той извел от мрака на езическия гроб в светлината на Христовото Възкресение и от тъмната нощ на вечната гибел в радостния незалязващ ден на светлата вечност.  казва, че Бог прославил св. цар Бориса с чудотворна сила, която се проявявала чрез светите му мощи, загубени през вековете \"поради нашите грехове и поради многото превратности в съдбата на многострадалния български народ\" [21]. Светата Българска църква е причислила покръстителя към лика на своите светци. За светец го е признала и Цариградската църква, както се вижда от посланието на Цариградския патриарх Николай Мистик до цар Симеон, дето той пише: \"Сега Борис се намира със светците и предстои пред Бога, удостоен с велика похвала за делото, което той пред Бога е направил за българите, именно за туй, че е турил основата на вярата им, за което справедливо се почита\" [22] По молитвите на св. цар Бориса Всемилостивият Небесен Цар да пази народа ни от всяко зло и да дарува на скъпата ни Родина мир и духовен напредък, за да се прослави чрез това дивният в Своите светии Бог и да се величае името Му в сърцата на вярващите българи во веки. Амин.    ", "date": "2019.05.02", "title": "Св. равноапостолен цар Борис-Михаил, покръстител на българския народ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395116-%D1%81-%D0%BA%D1%8A%D1%89%D0%B8%D1%82%D0%B5-%D0%B7%D0%B0-%D1%82%D1%8A%D1%89%D0%B8-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D1%8A%D1%82-%D0%BF%D0%BE%D0%B1%D0%B5%D0%B4%D0%B8-%E2%80%93-%D0%BA%D0%B0%D0%BA-%D0%B5-%D0%B8%D0%B7%D0%BC%D0%B8%D1%81%D0%BB%D0%B5%D0%BD%D0%BE-%D0%BD%D1%8F%D0%BA%D0%BE%D0%B9-%D0%B4%D0%B0-%D1%81%D0%B5-%D0%BD%D0%B0%D0%BB%D0%B0%D0%BF%D0%B0", "text": "    Тези дни медиите ни тормозят с много сладка тема – къщи за тъщи. Като оставим настрани поезията, темата е прелюбопитна от гледна точка на здравия разум. Или на неговата липса. Колкото повече слушамe и четeм, толкова по-смешно и тъжно става. Програма за селските райони е тънка далавера. Тя така е замислена още в Брюксел – да се уредят едни тарикатчета, за да следват каквото им кажем. Иначе казано купуване на местната българска бюрокрация с парите на други хора. Такъв е замисълът и на стадионите за бабички по села и паланки. Даже развинтения соц не можа да стигне подобни висоти. Не е за вярване ли? Започваме от къща за гости в Сандански, построена с безвъзмездна финансова помощ по Програмата за развитие на селските райони. Прочетете това изречение три пъти. Ами то е тотална безсмислица. Сандански не е селски район. Да, не е Сиатъл и Силициевата долина, но в туризма Сандански е център на масов туризъм – СПА, климатични процедури, лечебен въздух. И то от римско време.   Какъв селски район, какви пет лева?!     По тази програма Сандански щеше да е селски район, ако бяха направили машинно-тракторна станция за наемане и обслужване на трактори и редосеялки. Ако някой направи къща или хотел, то той развива бизнес в район за масов туризъм. Гърците го имат за хубаво място, студентките изкарват по някой лев от мераклиите. Изобщо проспериращ туристически район, който няма нужда от европейските субсидии за развитие на селото. Ето какво пише за програмата: – „Мярка 6.4 по Програмата за развитие на селските райони 2014-2020 ще позволи финансиране на проекти, както за изграждане на нови обекти, така и за обновяването на съществуващи такива. Изискването е те да са с до 20 помещения за настаняване. Задължително условие е проектът да се реализира на територията на селски район. Няма да бъдат подпомагани проекти за туристически обекти в населени места и курортни селища с развит масов туризъм.“ Край на цитата, (виж  ). В същия сайт evroprogrami.com, в друга публикация, обаче се казва друго: – „Според едно от последните интервюта на министъра на земеделието по темата, проект за къща за гости, ще бъде допустим за финансиране, само ако мястото, където се реализира, попада в район, селище или община, които по статистиката и икономическото развитие са с основен поминък алтернативен туризъм . Министърът допълва, че тези райони предстои да бъдат избрани след обществено обсъждане.  Макар, както става ясно, към момента да няма официален списък на местата, в които ще се финансират проекти за къщи за гости, възможни такива, предвид туристическия им потенциал, са:  – планински и исторически центрове като Априлци, Батак, Берковица, Дряново, Елена, Жеравна, Копривщица, Перущица, Разлог, Тетевен, Троян, Трявна; – балнеоложките центрове Велинград, Вършец, Девин, Долна баня, Костенец, Минерални бани, Павел Баня, Сандански, Сапарева баня, Стрелча, Хисаря.“ Край на цитата, (виж  ) . Разбрахте ли сега?     Всички балнеоложки курорти,     в които мацките ходят на СПА са подходящи за къщи за …тъщи. Що да няма и в Сандански? И във Велинград, нищо, че е СПА столица на не знам какво си. Така де, нашите хора с къщите няма да се врат по Горно Нанадолнище, Палилула, Згалево, Одърне, Сухаче или по видинските села. Редно е да си направят къщите на хубави места. Иначе кой министър, банкер или девойка ще им дойде на гости в с. Малък Поровец, например. Малко отклонение. През 60-те и 70-те години на миналия век баба ми Роза от Бяла, русенско всяка година ходеше поне веднъж, а често и по два пъти на СПА курорт. Тогава СПА-то го наричаха „отивам на минерални бани“. Смените бяха по 20 дена, а баба ми Роза беше оператор на мотика в ТКЗС-то. Оттогава знам всичките СПА курорти изброени по-горе поименно, щото баба ми ги редуваше… Сега да поговорим за пари. Ето какво пише за размера на субсидиите: „Минималната стойност на допустимите разходи, с която може да се кандидатства е от 10 000 €, а максималната стойност е до 300 000 €, като максималната субсидия, която ще получите безвъзмездно е до 75%, но не повече от 200 000 €. Това означава, че ако искате да получите максималния размер от 200 000 €, и Вашето съфинансиране да бъде минимално, то проектът Ви трябва да е на стойност 266 667 €, като остатъка от 66 667 € трябва да бъде финансиран от Вас.“ Край на цитата, (виж  ). И да смятаме.       Вие искате максималната субсидия от 200 000 евро? Значи вече имате 66 667 евро и сте много богат човек в село Палилула, например, или в Згалево, Одърне, Сухаче или в някое друго село. Това може да са спестяванията ви от работата в ТКЗС-то. Сега – преди да вземете тия европейски безплатни 200 000 евро (400 000 лева) от фонд „Земеделие“, обаче, вие трябва да си ги набавите от друго място и да ги вложите в къщата за гости. Да ги вземете назаем от балдъзата, от баджанака, от банката с лихва (ако ви ги даде). И чак после, ако някой одобри това, което сте направили, може евентуално да ви ги платят/възстановят и вие да се разплатите с балдъзата, баджанака и банката. За да сте сигурен в далаверата трябва да имате безценни контакти, които ви гарантират одобряване и възстановяване на разходите. Или вие лично да ги оценявате и одобрявате. Или балдъзата ви, тъстът ви, свекърът ви… Абе, трябват си железни доверени хора с власт, които си държат езика зад зъбите. Например шеф на агенция по нещо си, ресорният министър, че и по-нагоре. Странно ли ви се вижда, че срокът за действие на къщата за гости е   Не е странно. Така е измислено нарочно. Докато някой се сети да провери, 5 (пет) години са минали и после… После хей живот здравей, здравей, шапка на тояга! Продавай, купувай, сваляй от сайтовете за настаняване и пей сърце – частно имение за половин милион лева с басейн, сауна, караоке, лодка за разходка и др. екстри. Пет години са само 60 месеца. Ако си представим, че за това време безплатните 400 000 лева са били възстановени от предоставяне на услуги, то излиза, че всеки месец къщата за гости е генерирала 6667 лева чиста печалба. Това би оправдало подобен разход. Безвъзмездното подпомагане би била липсата на лихва върху тези пари, ако бяха взети от банка. Иначе има подарени или откраднати пари. Или и двете. Сега да видим колко би струвала една нощувка, за да се генерират тези 6667 лева. Според правилата една къща за гости може да има максимум 20 стаи. Значи всяка стая, всеки месец в годината трябва да носи минимум 333 лева печалба. Това прави по 11 лева (печалба) всеки божи ден от една стая – за да се възстанови вложеното за срока на действие от 5 години. Ами ако стаите са само 5? Всяка стая всеки ден трябва да носи 44 лева чиста печалба. За тия пари на закуска трябва да има баница от колумбийско „бело“ брашно от Шабла. Или други специфични услуги от домакинята или нает персонал. Плава ли корабче в окото? Излиза, че след 5 годинки с вашите 132 000 лева самоучастие, вие сте станал собственик на имение за половин милион – без заеми, без кредити, без лихви. Подарили са ви недвижима собственост за 400 000 левчета. Честито! И, забележете, в тези сметки няма разходи. Няма назначен персонал (а трябва да има). Няма разходи за данъци, ток, вода, пране на чаршафите, реклама и др. Значи комунизмът е построен. Има само приходи, а няма разходи. Има грандиозна кражба на пари. Какво може да последва. Ами нищо. Държавата ще бъде осъдена да плати санкции, щото е некадърна да озапти разбойниците си по министерства и агенции. Парите ще бъдат преведени от бюджета. Ако се забавим ще бъде орязано или направо спряно финансирането на някой проект докато не платим. С възпитателна цел. И така трябва да бъде, разбира се. Регресивни искове, възстановяване на сумите към бюджета, конфискации и други мечтани техники? Забравете. Ще се намерят трети и пети добросъвестни купувачи, адвокати-магьосници и гъвкави съдии. Пийте по една студена вода. Вашият комунизъм, уважаеми читатели, тепърва ще дойде… в място светло, в място злачно, в място прохладно, където няма никаква болка, скръб и въздишка, където няма ни жажда, ни глад.            ", "date": "2019.05.02", "title": "С къщите за тъщи комунизмът победи – как е измислено някой да се налапа"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/395117-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%B7%D0%B0%D0%BA%D0%BE%D0%BD%D0%B0-%D1%81%D1%80%D0%B5%D1%89%D1%83-%D0%BF%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D0%B8-%D0%BE%D0%B1%D0%BB%D0%B5%D0%BA%D1%87%D0%B0%D0%B2%D0%B0%D1%82-%D0%B0%D0%B4%D0%B2%D0%BE%D0%BA%D0%B0%D1%82%D0%B8%D1%82%D0%B5", "text": "Според промените в Закона за мерките срещу изпиране на пари няма да се налага адвокатите да докладват за престъпления на своите клиенти. Това каза адвокат Николай Кискинов в ефира на  . „Адвокатите не могат да преценяват обективно дали клиентът им извършва нарушение, тъй като са призвани да го защитават“, посочи Кискинов.     Според него измененията облекчават реда, тъй като държавните органи откриха, че мерките срещу изпиране на пари създават изисквания към задължените лица, които практически не може да се приложат. \"Промените в Закона за мерките срещу изпиране на пари все още се дискутират в Народното събрание. Законопроектът е внесен и приет на първо четене на 25-и април\", коментира още адвокатът. По неговите думи се очаква тези промени да бъдат приети, защото те са насочени към облекчаване на изискванията. „Очаква се да се приеме отпадането на задължението за деклариране на действителния собственик на лица, за които има информация в Търговския регистър. В момента това се подава за всички компании“, споделя още Кискинов. Ако акционерите или съдружниците в дружеството са български, няма да се налага обявяването на действителния собственик, тъй като това може да се проследи в Търговския регистър, отбелязва адвокатът.    ", "date": "2019.05.02", "title": "Промените в Закона срещу прането на пари облекчават адвокатите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395118-%D1%80%D0%BE%D0%B1%D0%B8-%D0%B8%D0%BB%D0%B8-%D1%85%D1%8A%D1%88%D0%BE%D0%B2%D0%B5-%D0%B8%D0%BB%D0%B8-%D0%B7%D0%B0%D1%89%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B3%D0%BB%D0%B0%D1%81%D1%83%D0%B2%D0%B0", "text": "Понеже, родените през 1990 г., вече са на по 29 години и не знаят кой кой е, ще се обърнем за малко към историята, за да визуализираме несъстоялите се времена на т.нар. Преход: На 09.11.1989 г., Берлинската стена падна. Същата година в Народна република България, и в съседна Румъния, бяха свалени двама диктатори – другарите Тодор Живков /10.11.1989 г./ и Николае Чаушеску /25.12.1989 г./. В северната ни съседка обаче последният беше свален от румънския народ. Тогава там избухна гражданска война. Армията  застана на страната на народа и началото на промените в Румъния бяха наложени, а житейският път на Чаушеску, заедно с този на съпругата му Елена, след импровизиран военнополеви съд, приключи до една училищна стена.     У нас, другарят Тодор Живков не беше свален от българския народ, а от други висши партийни функционери – един вид се извърши дворцов преврат начело с Петър Младенов, Александър Лилов и Андрей Луканов. Тогава, заради трансграничното замърсяване с хлор на гр. Русе, избухнаха протести начело с „Екогласност“, създаде се и „Съюза на демократичните сили“ /СДС/, нароиха се много големи и малки партии – настана визуален политически плурализъм. Настъпиха множество привидни промени в обществено-политически живот на Народна Република България – реално обаче всичко си остана същото, но под друга форма. Преходът де юре приключи в началото на 90-те години на миналия век, на т.нар. „кръгла маса“. От една страна бяха „Екогластност“, СДС и пр., а от друга страна Българската комунистическа партия, държаща всички лостове и механизми на тоталитарната държава. От тогава до сега се наблюдава само преразпределение на блага, които са съградени за десетилетия от цял един народ. Днешните управници говорят за българския народ трето лице – „те“! Същите не считат грабителството, на което са подложили цялата държава и народа за нещо престъпно, понеже мислят, че съграденото от баба или дядо, респ. мама или тате, е тяхно и те не го крадат, а просто си го взимат обратно, защото имат нужда. Това е начинът им на мислене! Кои кой е в т.нар. български преход: Димитър Попов – министър-председател, станал известен с репликата „За Бога, братя, не купувайте!“ – съдия от Върховния съд на НРБ; Ренета Инджова – служебен министър-председател – по последни данни във все още съществуващата Агенция за приватизация; Иван Костов – министър-председател, човекът извършил приватизацията в Република България – по-известен с продажбата на безценица на активи за милиарди. Не беше ли точно той онзи, който е чел лекции по икономика на социализма в днешния Университет за национално и световно стопанство /тогава „Карл Маркс“/; Ректорът на УНСС проф. Стати Статев – един от многообещаващите млади учени на НРБ, не се ли обърна преди 10-тина години към студентите по отношение на техните протести с думите „Като не им харесва, да имигрират!“?!? Симеон Сакскобургготски – човекът, който обеща на целокупния български народ, че ще оправи нещата за 800 дни… по непотвърдени данни, през втората половина на 60-те години на 20 век, когато другарят Тодор Живков е на посещение в Париж и е посрещнат лично Де Гол, и подписва споразумението за сглобяване на автомобили „Рено“ в НРБ, Първият получава за подарък от френския президент автомобил от същата марка. Довереният шофьор на другаря Живков обаче не тръгва с него към София, а към Мадрид… личен подарък за г-н Сакскобургготски за това, че е съдействал за затоплянето на отношенията между България и Иран. Анастасия Мозер – начело на Български земеделски народен съюз – Пладне /БЗНС/ – дъщеря на Георги Димитров – Гемето… Генерал Бойко Борисов – той нямаше ли научна дейност през 80-те години в милиционерската – по днешно му полицейската – школа в кв. Симеоново, гр. София?! Иначе произхождал от репресирано от комунистите семейство. Васил Божков – „Черепа“ – един от най-перспективните млади математици на НРБ… и т.н., и т.н., и т.н…. За Сергей Станишев, Румен Овчаров, Георги Първанов, Ахмед Доган, Лютви Местен /кандидат под №22 на СДС под името Велизар Димитров/ – няма смисъл да се говори. То е ясно – партията майка – БКП или понастоящем БСП и нейните производни. Та, то май де другарка, де другар… е целият Преход, който продължава вече 30 години, време, достатъчно, за да бъде създадена Римската империя. Реална промяна в Република България няма. Системата остана същата! Впечатление прави и една много важна тема от години – реформата на съдебната власт. Всеки тръгва да я реформира, но де факто тя бива капсулована все повече и повече. Това също не е случайно. Съдебната власт в Република България е цитаделата на системата – крепостта в крепостта, способна да издържи продължително време на обсада, т.е.: съдът дава правна рамка на всяко едно грабителство, а прокуратурата е еквивалентът на преторианците в древен Рим – най-верните на императора. В тази насока примерите са безчет, но своеобразен връх са: – съдия Ченалова и опитът да се открадне дружество, създадено с френски капитали, което стана повод на тръгване от Република България френският посланик да каже: „След три години престой в България разбрах защо по света се казва, че мафията си има държава, а само тук, че държавата си има мафия.“ – Фалшивите записи на заповед заради които беше наказан най-малко виновният – частен съдебен изпълнител Иван Чолаков; – Опитът от края на 2018 г. да се открадне либийски танкер с фалшива морска ипотека, като се ползва името на нотариус от Република Гърция, със съдействието на Морска администрация и поредния жертван частен съдебен изпълнител; – семейство Арабаджиеви, държащи над 42 милиона лева в брой; – Николай и Евгения Баневи, погрижили се за преуспяването на „Полимери Девня“ и кой знае колко още комбинати и фабрики, построени по времето на комунизма, чрез дружеството си „АКБ Форес“; – „Кремиковци“ – обявено във фалит през 2008 г., когато цените на стоманата в световен мащаб бележеха близо 30-годишен връх – единственото стоманодобивно предприятие фалирало тогава на планетата Земя! …и колко ли още знайни и незнайни активи, създавани с десетилетия са изчезнали, продадени или просто нарязани на скраб… Така в годините, партийният електорат на Българската комунистическа партия, премина от нея не само в БСП, но и се разпръсна на висши места в Съюза на демократичните сили, БЗНС, ВМРО, после в Национално движение Симеон Втори, след това в ГЕРБ, а сега… идва ред на  Политическа партия „Възраждане“ с лидер  . Да, онези възрожденци, които щяха да се откажат от полагащата им се субсидия, която после, взеха понеже не можели да оставят парите да бъдат откраднати от кликата. Уж ги даряват, но   и редица други как пътуват из България и чужбина, е вече ясно – отчетите на ПП „Възраждане“ за   и  , свалени от страницата на Сметната палата. Системата остава същата. Тя има нужда само от нови лица и стара опозиция – кукловоди. Всичко е само прах в очите на народа. Е, тогава остава въпросът за кого да се гласува, предвид, че идват и поредните избори за европейски парламент. Това всеки може сам да реши: Който е доволен от заплатата си – да гласува за тези, които са управлявали до момента. Който си харесва пенсията – пак да гласува за тях. На който му харесва да живее нейде из чужбина, прогонен от бащиното си огнище – пак да гласува за тях! На който му харесва половинката в семейството, децата, внуците, приятелите да живеят низвергнати от собствената си родина нейде по света – пак да гласува за тях! Алтернатива в БСП, БЗНС, НДСВ, ГЕРБ, Възраждане, ДПС, ДОСТ, Атака, ВМРО – няма. Навсякъде е едно и също. Има обаче решение – да се гласува с невалидна бюлетина. Тогава нито един глас няма да бъде преразпределен на пропорционалния принцип, а ще бъда в графа Невалиден. Невалидната бюлетина е вот, който вот е  наказателен . Така че, който е доволен, си знае за кого ще гласува. Тези, които искаме промяна, тя – промяната – започва с нашата невалидна бюлетина. С нашия наказателен вот! Да си остане човек вкъщи, е равносилно на съучастие и робско безсилие пред т.нар. червени фашисти. Защото… …дава отговор на въпроса защо в чужбина е даденост това, за което в България трябва да се борим. Нека не се забравя и една историческа истина: Това, което не е платено от родителите ни, го плащаме днес ние, а неплатеното от нас днес, ще бъде плащано от деца ни! Всеки сам решава дали да остави сметката за тези след него или да гласува. Народът не съди! Суверенът изпълнява присъди!  ", "date": "2019.05.02", "title": "Роби или Хъшове | Или Защо трябва да се гласува"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395119-%D1%82%D1%83%D1%80%D1%81%D0%BA%D0%B8%D1%82%D0%B5-%D0%BA%D0%BB%D0%B0%D0%BD%D0%B5%D1%82%D0%B0-%D0%BD%D0%B0%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%E2%80%9C%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9D-%D0%BD%D0%B5-%D0%B5-%D0%BD%D0%BE%D0%B2%D0%BE-%D1%8F%D0%B2%D0%BB%D0%B5%D0%BD%D0%B8%D0%B5-%D0%B7%D0%B0-%D1%81%D0%B2%D0%B5%D1%82%D0%B0", "text": "• В 1344 — 1421 г. турците поробват българските земи като извършват кланета и опустошения в невиждан мащаб довели до пълно обезлюдяване на цели райони. Исая Серски пише за това, че «Тогава живите облажаваха умрелите по-рано».  • В 1352 г. турски нашественици извършват масови кланета в Айтос, Ямбол и Пловдив  • В 1359-1364 турски нашественици извършват масови кланета в Стара Загора, Пловдив и Сливен. Тогава е избито и отвлечено в робство цялото население на градовете Венец и Сотирград и те престават да съществуват.  • В 1372 турците избиват и отвличат в робство цялото население на Бактун и града престава да съществува.  • На 17 юли 1393 г. Баязид превзема Велико Търново и извършва масово клане на населението. След няколко дена в една от църквите са събрани и изклани още 110 оцелели търновски първенци.  • В 1598 г. турците извършват клане във Велико Търново при подавянето на Първото търновско въстание, за да спасят живота си най-малко 16 000 българи забягват във Влашко.  • В 1600 г. Мехмед паша изколва българите в Чепинската долина отказали да се потурчат и останали в селата си, а потурчилите се «за кашмер» са накарани да разрушат 218 църкви и 33 манастира в района.             • На 18 октомври 1688г. турската войска на софийският бейлербей извършва клане над българите от град Чипровци и селата Копиловци, Железна и Клисура, изклани са над 1000 мъже и стари жени [4], а селищата са изгорени и сринати до основи. Не са изклани само към 2000 млади момчета, жени и момичета които са отвлечени в робство. Оцелелите след подавяне на Чипровското въстание едва 3000 българи от района,  за да се спасят забягват в през Влашко в Банат. — През юни 1679 година от татарите на Герай хан са извършени масови погроми и потурчвания на българите от Добруджа до Тетевенско. Това принуждава многобройно българско население да избяга през Дунава във Влашко. • В края на ноември 1689г. турските войски на Халил паша, еничарите на Махмуд паша и татарският хан Герай изгарят град Крива Паланка и извършват клане на българите там и в Куманово при подавянето на въстанието на Карпош. [8]При повторното завладяване на освободените от въстанието и австрийските войски западни български земи в Поморавието, Видинско и Македония турците извършват такива кланета и палежи, които принуждават многохилядно българско население да избяга в Банат.               В тази епоха българите обитават изключително такъв тип населени места и случилото се взема размерите на изтребление. Малко български земи, най-вече много големите градове и бедни планински места са по-слабо засегнати. Сериозно пострадват Гюмюрджннско, Димотишко, Чирменско. Горна и Одринска Тракия и Подунавието са почти обезлюдени.  Много от оцелелите бятат в Бесарабия и във Влашко.  • В 1797 г. отредите на Осман Пазвантооглу извършнат кланета при завземането на Врачанско, Ловчанска, Плевенско, Севлиевско и Търновско. Особено голямо е кръвопролитието в Никопол и околноста. Тук е събрана е голяма група жени и деца българи от раята, натъпкани са в една кошара и са запалени живи да изгорят.  • В 1804 г. Осман Пазвантооглу извършва кланета в опита му за пoдавяне бунтовете на българите в Ниш, Пирот, Белоградчикско и Видинско.  • В 1806 г. Осман Пазвантооглу извършва клане над българите във Видин. Пред олтара на църквата св. Петка са изклани няколкостотин миряни и свещеници от града и околността во главе с владиката Калиник, събрани и затворени там по негова заповед.       • През октомври 1829г. турците извършват кланета над българите в Странджа и Сакар. Само в едно доносение до щаба на руската армия от 14.Х.1829г. са посочени избити 400 български първенци в района на границите на Одрински и Старозагорски пашалъци.  Над 140 000 българи от Тракия са прогонени и бягат в Бесарабия.  • През април 1841 г. на Великден в църквата в село Каменица Нишко от турците са изклани мъже от селото, а много жени са изнасилени, това става повод за Нишкото въстание при потушаването на което от албански башибозук командван от Сабри Мустафа Паша са избити хиляди българи, изгорени и разграбени 225 български села и 16 манастира и църкви в Нишко, Пиротско и Лeсковeцко, 10 000 души спасяват живота си като забягват в Сърбия.  • На 10 юни 1850 г. турците от Видинският гарнизон изколват всички българи в Белоградчик и няколко хиляди души във Видинско след подавяне на Видинското зъстание.  • На 26 април 1876 г. турски башибозук воден от Тосун бей извършва клане и опожарява Клисура при подавяне на Априлското въстание.  • На 30 април 1876 г. редовна турска войска и башибозук командвани от Хафъз паша извършва клане и опожарява Панагюрище при потушаване на Априлското въстание.       • На 1 май 1876 г. редовна турска войска, башибозук и черкези командвани от Хасан паша извършва клане на българите събрани в лагера Еледжик при подавяне на Априлското въстание. Над 1000 мъже, жени, деца и старци са избити, единици успяват да се спасят в Балкана.  • На 2 май 1876 г. турците извършват клане в Перущица при подавяне на Априлското въстание от войските командвани от Решид паша. В църквата и извън нея са изклани към 1850 мъже, жени и деца. Оцелява само 7,5% от населението на града.  • На 3 май 1876 г. башибозука предвождан от Ахмед ага Барутанлията извършва клане в Батак при подавяне на Априлското въстание. В църквата са изклани към 1900 мъже, жени и деца, още няколко хиляди българи са изклани, разстреляни или живи изгорени извън храма. Общо жертвите са към 5000 души предимно жени, деца и старци или към 3/4 от населението на града [21]. Църквата канонизира жертвите на Баташкото клане като християнски мъченици.  • На 6 май 1876 г. турците извършват клане и опожаряват село Батошево и близкия Батошевски манастир. При подавяне на Априлското въстание. Малка част от населението се спасява като избягва в Балкана.  • На 9 май 1876 г. башибозук и черкезка конница извършват клане над село Кръвеник. Голяма част от населението е избито, малцина се спасяват като бягат в планината.  • На 9 май 1876 г. башибозука извършва клане и запалва Ново село. Първоначално голяма част от населението успява да се спаси като бяга в планината. Бежанците се добират до м. Табите, една част от тях тръгват към Калофер, но са нападнати от башибозук при Пенчов чучур и Русалийските гробища. Само малка част успяват да се спасят в Калофер. Друга част се спуска по течението на р. Тъжа. Тях башибозука ги пресреща в Пожар дере и в м. Смесите. Тук всички мъже и момчетата са изклани, а жените поругани. Църквата канонизира жертвите на клането като християнски мъченици.       • На 17 май 1876 г. село Бояджик е ограбено, подложено на клане и изгорено по заповед на Шефкет паша от командваната от него редовна турска войска с артилерия без да е участвало в Априлското въстание. Избити са повечето селяни — 200 българи, младежите са накарани да играят «кърваво хоро» преди да ги убият, девойките и жените, които не са избити са озлочестени и отвлечени. Дядото на създателя на компютъра Джон Атанасов по чудо избягва смъртта.  • От края на април до средата на май 1876 г. при подавяне на Априлското въстание частите на турската териториална отбрана известни като «башибозук», редовната войска — низам, свиканите запасни части — редиф и черкезки отряди извършнат кланета в които загиват над 30 000 българи, опожаряват 80 и разграбват 200 селища с над 75 000 българско население[22][23]. Това кара Уйлям Гладстон да издаде в 1876г. брошурата “Българските ужаси и Източният въпрос“. Преиздадена през 1877 г. под заглавие “Уроци по клане или изложение на конфликта между Портата и България през май 1876 г.“  • На 14 юли 1877 г. е изклано село Любенова махала до гр. Раднево новозагорско от турската редовна войска с артилерия, башибозук и черкези водена от Реуф паша, командващ турският гарнизон в Нова Загора. Само в църквата са заклани 1013 българи, още толкова са убити изън нея. Общо жертвите са над 2000. Погребани са в двора на църквата. Селото е известно като втори Батак.       • На 15 юли 1877 г. е извършено клане и е разграбен Ловеч от турска редовна армия под командването на Рифат паша. Избити са над 1500 мирни българи.  • На 15 юли 1877 г. (3-ти стар стил) от турците e извършено голямо клане и е опожарена до основи Нова Загора.  • На 16 юли 1877 г. е изклано и опожарено село Дълбоки старозагорско от черкези от турската армия на Сюлейман паша.  • Старозагорско клане. ОТ 19 до 21 юли 1877 г. e изклана и опожарена Стара Загора от турската редовна армия на Сюлейман паша (Соломон Леви Явиш) с участието на албански башибозук, черкези командвани от Дай Ахмед и чирпански цигани при логистичната подкрепа на старозагорски евреи. Актовете на садизъм са ужасяващи.       Бременните жени са разпаряни и от коремите им са вадени неродени деца. Хора са нанизвани на шиш и печени като човешко чеверме. Българи са одрирани живи, а кожите им са напълвани със слама и са окачвани по дърветата. Много са изгорени живи, някои първом поляти с газ. Други са горени на жертвеници, имало разпънати на кръст приковани, пален е огън на гърдите на трети и е варено кафе. Млади жени са карани голи да играят кърваво хоро където са озлочестявани и после изклани. В църквата „Св. Троица» са изклани 2500 души, много тела на избитите остават прави, защото няма къде да падат труповете.  Изклани са и укрилите се в храмовете „Св. Богородица» и „Св. Николай», които са обстрелвани с артилерия и запалени. Избити са между 14 000 и 15 000 българи, още към 1200 умират глад и преживяните ужаси. В Турция са отвлечени към 10 000 млади момчета, момичета и жени, малко от които се връщат. Околните села имат същата съдба. Това е може би най-голямото документирано клане в българската история. Градът е напълно изпепелен и след Освобождението е изцяло изграден наново.  • На 21 юли 1877 г. (9-ти стар стил) започва клане и е подпалена Каварна от 3000 башибозук с артилерия и черкези. Едновременно са нападнати, клани и палени околните Шабла, Крапец, Горичане, Българево, Божурец, Смин, Ваклино и др. Докато по настояване на чужди консули населението е евакуирано с параходи към Варна загиват убити, умрели жени и девойки след изнасилвания и удавени общо към 1000 души. Един старец е клан с трион, а едно момче е горено живо. Еранос Ераносян арменският телеграфист в Балчик уведомил консулите е убит от башибозука на 22.(10) юли 1877г. при пристигането си в Каварна.  • На 4 август 1877 в Казанлък турците изколват 200 българи пред храма св. Пророк Илия.       • През август 1877 в Карлово от редовни турски войски и башибозук командван от Исмаил, палача на Батак, брат на Ахмед ага Тъмръшлията, са избити не по-малко от 600 българи (според доклад на френския вицеконсул в Пловдив от 6 август 1877 г.), но турците най-вероятно успяват да прикрият много от убийствата и в действителност жертвите са значително повече.  • В 1877 от турците е изгорено и обезлюдено карловското село Пролом. Пет години са необходими селището да се засели отново.  • В 1877 г. турците извършват клане, изгарят и разрушават Калофер. Избити са поголовно всички мъже и младежи. Десетилетия града е наричан град на вдовиците.  • В 1877-1878г. през Руско-турската освободителна война турците извършват погроми и кланета и в Златарица, Елена, Котел, в Новозагорско, Стремската (Карловската) долина, Панагюрище(погромът е дело на редовна турска войска), Самоков, Белово, Брезник (тогава Караагач), Чепеларе, Златоград, Симеоновград (тогава Търново Сиймен), Свиленград (тогава Мустафа паша), Любимец, Харманли и по-навътре в Одринска Тракия, в Македония и на много други места. В Пловдив само в края на август са екзекутирани 116 българи. Стотици българи са убити и в Сопот, в селата в Пирдопско, Казанлък, София (тук руснаците заварват 16 бесилки, на които са извършвани екзекуции до последния момент),Айтос, Карнобат, Одрин, Пазарджик, Асеновград (тогава Станимака), Чирпан, Варна, Фере, Димотика, в други тракийски градове и т.н. В Сливен и околностите му за няколко месеца дo началото на 1878 г. турските власти убили, изпратили на заточение и интернирали около 1000 души българи. Турската власт извършва жестокости и големи насилия в селата Красново, Аджари Розовец (тогава Рахманли) и Меричлери. Разоренията са огромни. Избити и безследно изчезнало мирно население е общо около 180 000 българи.  • В 1903г. турците жестоко потушават илинденско-преображенското въстание като избиват 994 въстаници и 4 694 избити, изклани и живи изгорени мъже, жени и деца от мирното население. 3 122 жени и моми са изнасилени, а 176 пленени. 70 835 души са обездомени, 30 000 са прогонени в България, 201 опожарени са села, 12 440 опепелени къщи .[9]  • От 21 февруари до 1 август 1905 година турска редовна войска избива във Воденско 61 мирни селяни.  • На 9 май 1907 г. турци извършват клане до Виница при Кочани в една къшла са заклани 7 българи овчари. Това е клането във Винишката къшла. Международна анкета от австрийският консул в Македония Алфред Рапопорт, военния адютант на Австроунгария полковник Гойгингер и руският консул Орлов стига до извода, че това е дело на турски войници от редифския батальон и местни турци от Калиманци.  • На 21 ноември 1911 година турски полицаи и жандарми в едно с местни турци, босненски изселници (мухаджири), цигани и евреи извършват клане и погром над българите в Щип, граждани и селяни дошли на пазар в града. Убити са 20 българи и 282 ранени.  Клането ускорява избухването на Балканската война.       • На 11 януари 1912 г. е извършено клане и погром над българи в Гюрешкия манастир “Св. Богородица“, край Скопие.  • На 1 август (19 юли стар стил) 1912 година турците извършват клане в Кочани Македония. Mестни турци убиват най-малко 34 българи, много са ранени. Това е известно в историята като Кочанско клане. Клането е един от поводите за избухването на Балканската война.  • В началото на юли 1913г. турците избиват и проганват българското население на Ордринска Тракия. На 7 юли 1913г. и следващите дни са изкклани над 1100 българи мъже и жени в голямото село Булгаркьой, селото е опожарено, а останалото население към 1050 души, които не успяват да избягат са отвлечени в Мала Азия. Същото време турците унищожават още над 60 български села, като 24 са напърно изгорени, общо в областта към 55 000 българи са избити и още толкова са отвлечени в Мала Азия или прогонени от родните им села и градове към България.  • В 1913 г. редовната турска войска извършва клането на Илиева нива при с. Глумово Ивайловградско. Турците избиват до едно над 200 пеленачета скрити на южния бряг на река Арда, деца на българи, бягащи от Одринска Тракия. На мястото е издигнат мемориал.  • На 9 март 1985г. в 21:32 часа на гара Буново от протурски терористи е взривен вагона за майки с деца на бързия влак Бургас-София. Планирано е бомбата да убие възможно най-много хора като избухне в тунела Гълъбец (3200 метра), но закъснението на влака с 2 минути ги спасява и взривът става на гарата. При Атентата на са са тежко ранени 9 души (включително 2 деца) и загиват 7 души (2 деца, 2 жени, 1 мъж и 2ма старци).  ", "date": "2019.05.02", "title": "Турските кланета над българите: “Ислямска държава” не е ново явление за света!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395120-%D0%BF%D0%BE%D0%BA%D1%8A%D1%80%D1%82%D0%B8%D1%82%D0%B5%D0%BB%D0%B5%D0%BD-%D1%80%D0%B0%D0%B7%D0%BA%D0%B0%D0%B7-%D0%BA%D1%83%D0%BF%D0%B8%D1%85-%D0%B8%D0%BC-%D0%BA%D0%B5%D0%B1%D0%B0%D0%BF%D1%87%D0%B5%D1%82%D0%B0,-%D0%B0-%D1%82%D0%B5-%D1%81%D0%B5-%D1%80%D0%B0%D0%B7%D0%BF%D0%BB%D0%B0%D0%BA%D0%B0%D1%85%D0%B0-%D0%BE%D1%82-%D1%83%D0%BD%D0%B8%D0%B6%D0%B5%D0%BD%D0%B8%D0%B5", "text": " Всички бяха гласували за БСП, макар и не всички да членуваха. Халът им сега е такъв, че ако някой не ги почерпи, ще си тръгнат гладни. И то на празника, който принадлежи тъкмо на тях. Накупих им кебапчета и бира, но това ги разплака.  Автентичният социалист е в немалка степен обречен. Той печели хората с думи и идеи, а влезлият заради интересите си в партията и във властта, действа с пари, постове, поръчки. ЩЕ СЧУПИМ ОКОВИТЕ? Лицата им се опитваха да бъдат весели, но по-скоро изглеждаха смутени и дори притеснени. Те, няколко женици от Кюстендил, бяха дошли с червения рейс до Борисовата градина, за да уважат за кой ли път Първи май. Докато слушахме речите и песните, докато скандирахме и ръкопляскахме, сякаш всички бяхме равни. После някои си затръгвахме със служебните коли, други – с частните джипове, трети се изкушихме от скарата, чийто аромат усещахме вече не толкова с носовете, колкото със стомасите си. А те седяха малко встрани от празничната гълчава и чакаха унило часа за връщане. Накупих им кебапчета и бира, но това ги разплака. Сълзите не бяха от радост, разбира се. Плачеха от унижение. Цял живот си бяха вадили очите като шивачки или бяха дишали лепило в обувното производство. Всички бяха гласували за БСП, макар и не всички да членуваха. Но ето, халът им сега е такъв, че ако някой не ги почерпи, ще си тръгнат гладни. И то на празника, който принадлежи тъкмо на тях. Ще не ще, човек започва да се пита дали си заслужаваме много-много избирателите. Времето е сложно и трудно, всички го знаем. Въпреки това, при нашето участие в управлението бяха постигнати реални неща, включително и за пенсионерите, за които предишни правителства не бяха и помислили. Но подобни случки релефно и не толкова празнично ни връщат към въпроса за мястото ни в политическата координатна система. На чия страна сме в отношенията между труда и капитала, особено когато се стигне до конфликт? По принцип като че ли е ясно, но конкретно? Когато сблъсъкът е персонализиран, в колко случаи сме подкрепили този, който отстоява същността на партията? Май не са много. Автентичният социалист е в немалка степен обречен. Той печели хората с думи и идеи, а влезлият заради интересите си в партията и във властта, действа с пари, постове, поръчки. В един момент второто се оказва по-силно. На социалиста по поведение вече му се отрежда подкрепяща роля. В доста случаи той отстъпва сам -и победен, и огорчен. Което се приема за нормално, защото на него му стига толкова. А и защото времето на романтиците отмина, сега на мода са прагматиците. Ето как границите между лявото и дясното залиняват. В началото на прехода имаше кръстосване на електората, когато леви по социалното си положение гласуваха надясно и обратно. Сега е налице дифузия и дори осмоза. Взаимното просмукване на възгледи, избиратели и управленски прийоми е толкова напреднало, че голяма част от партиите вече не са организации за отстояване на идеи и интереси. Те са по-скоро екипи за постигане на определени цели. А изборите все повече заприличват на търгове за обествени поръчки, при които се конкурират сходни оферти, въпреки различията в политическия цвят. Така все по-голям терен завземат политици без кауза. Те могат да бъдат едва ли не във всяка партия. И навсякъде ще действат по един и същи начин. Преди години кандидат-кмет на левицата написа в статия, че е правилно да се обложат с данък доходите от лихви по депозитите в банки, но не е достатъчно. Трябвало да има данък и върху пенсиите, както и върху стипендиите на студентите. В тази идея няма нищо ляво, а афиширането й в предизборен контекст е безумие. Но такива мераклии за властта се множат. Ако се докопат до постове, отсега е ясно с какво око ще гледат на автентичния социалист. И как БСП постепенно ще променя облика си, но не в точната посока. В тази ситуация настъпват и скритите политически номади, които и да не напускат партията си, пак не са в нея. Защото местят не себе си, а своите възгледи. Отлагат социалната си чувствителност за по-подходящи времена, а цифрите им изглеждат по-важни от конкретните съдби. „Да счупим оковите!“ – зове Иля Велчев в „Работнически химн“, който по музика на Найден Андреев от няколко години е официален на КНСБ. А ще ги счупим ли? Как и с кого? Сигурно с политици с кауза. Зад които жениците от Кюстендил без съмнение ще застанат. Но те ще подкрепят и всеки друг, стига да е предложен от БСП. Па макар и на следващия Първи май отново да си поплачат. И това е по-трудно за пречупване от самите окови. Иво Атанасов ", "date": "2019.05.02", "title": "Покъртителен разказ: Купих им кебапчета, а те се разплакаха от унижение"}
{"url": "http://www.classa.bg/%D1%81%D0%B2%D1%8F%D1%82/item/395112-%D0%B2-%D0%BC%D0%BE%D1%81%D0%BA%D0%B2%D0%B0-%D0%BD%D0%B5-%D0%B2%D1%8A%D0%B7%D0%BF%D1%80%D0%B8%D0%B5%D1%85%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0%D1%82%D0%B0-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B7%D0%B0-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%80%D0%B0%D0%B7%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5", "text": "Поради различните позиции по важния въпрос за ядреното разоръжаване, в отношенията между Русия и Съединените щати продължава да \"цари дипломатически раздор\". Затова не е изненадващо, че Москва скептично се отнесе към последната инициатива на ръководителя на Белия дом, Доналд Тръмп, и като цяло „не я възприе сериозно“, предава ZDF.     Става дума за поръчение на американския президент за екипа му да изготви ново мащабно съглашение за контрол над въоръжаването с Руската федерация и Китайската народна република, което ще включва и ядреното оръжие, уточнява немският телевизионен канал. В Москва, очевидно, просто не вярват, че Доналд Тръмп може сериозно да даде такова поръчение, отбелязва авторът на статията. „ , заяви прессекретарят на руския президент Дмитрий Песков на форума „Един пояс - един път” в Пекин. Коментира последната инициатива на ръководителя на Белия дом и бившия президент на Съветския съюз Михаил Горбачов. Според него, Доналд Тръмп  . „Би било чудесно, ако се превърне в истинска политика. Това е важно за цялото човечество. Няма друга цел”, заяви бившият съветски лидер.     В действителност, парира журналистът на немския телевизионен канал ZDF, не може изобщо да се говори за промяна на реториката на Вашингтон, защото наскоро се  . Съединените щати обявиха оттеглянето си от Договора за елиминиране на ракети от среден и по-малък обсег и обвиниха Русия в нарушаване на условията на съглашението, обяснява авторът.   Превод: М.Желязкова ", "date": "2019.05.02", "title": "В Москва не възприеха сериозно инициативата на Вашингтон за ядреното разоръжаване"}
{"url": "http://www.classa.bg/%D1%81%D0%B2%D1%8F%D1%82/item/395113-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D1%80%D0%B5%D1%81%D1%82%D0%B0%D0%B2%D0%B0-%D0%B4%D0%B0-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0-%D1%81-%D0%BC%D1%8A%D0%BB%D1%87%D0%B0%D0%BB%D0%B8%D0%B2%D0%BE%D1%82%D0%BE-%D1%81%D1%8A%D0%B3%D0%BB%D0%B0%D1%81%D0%B8%D0%B5-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0", "text": "На първо място, трябва да се отбележи, че в Украйна е много неясна политическата ситуация. Преди всичко трябва да се отбележи, че политическата ситуация в Украйна е много нееднозначна. Въпросът е в това, че инаугурацията на Зеленски изкуствено се бави. В конкретния момент това се прави чрез Централната Избирателна Комисия, чийто състав именно Порошенко в своето време внимателно подбира. На изборите обаче, това не му помогна особено и ситуацията се промени.     «Сега се случват странни неща: има победа, а пълномощия няма», каза еленски в неговото видео обръщение. ЦИК бави официалното обявяване на резултатите, така че Върховната Рада да успее да забави датата на инаугурацията, за да бъде инаугурацията след 27 май. В този случай обаче възниква логичен въпрос: защо и на кого е необходимо това? В крайна сметка Зеленски вече спечели и оспорването на този факт е безсмислено, още повече за Порошенко. И зад това стои съвсем не Порошенко, и целите на организаторите са къде по-мащабни. Още в началото на изборите се появи информация, че в САЩ са завели наказателни дела срещу Петро Порошенко откри наказателни дела, а Доналд Тръмп говори все по-често говори за намесата на украински чиновници в американските избори през 2016 година в полза на Хилари Клинтън. На пръв поглед може да изглежда като опит да се отклони общественото внимание от RussiaGate, но разследването на Мюлер се провали така или иначе. Защо беше необходимо да се акцентира вниманието на неща от преди три години, при това, стягайки невидима примка около врата на представители на украинските власти, сега става ясно. Не става въпрос за лично отмъщение, или за това, че Порошенко е креатура на администрацията на Барак Обама. Въпросът е, че по-нататъшното съществуване на Украйна, не без помощта на западните партньори се оказа под въпрос. Всичко започна миналата есен, когато Петро Порошенко едностранно реши да прекрати Договора за дружба и сътрудничество с Русия. Трябва да се отбележи, че тази стъпка беше много необмислена, тъй като подписаното през 1997 година споразумение урежда въпроса за неприкосновеността на съществуващите граници между двете страни към момента на подписването му. Това означава, че Киев не само лично се лишава от лоста на правен натиск върху Кримския въпрос, но също така това може да породи опасни тенденции. Самата стъпка може да се разглежда от гледна точка на украинското законодателство като посегателство върху териториалната цялост. И досега оставаше открит само един въпрос: кой е посъветвал Петро Порошенко да направи това? Сега картинката става по-ясна. Президентът на Русия Владимир Путин направя две политически стъпки едновременно. Той разпореди издаването на руско гражданство на жителите от Източна Украйна, а след това дори заяви, че възнамерява да опрости издаването на паспорти на всички украинци, които желаят. В интерес на истината трябва да се отбележи, че не той е основател на идеята по отношение на Украйна. Така Полша от много години насам издава на украинците карти на поляци, а Румъния и Унгария им дават паспорти. С последната миналата година имаше дори скандал, когато се оказа, че гражданите на украинското Закарпатие в консулството на Унгария масово кандидатстват за гражданство. Но друго нещо е интересно: някой да е забелязал от Запада съизмерима реакция на действията на Москва към страната, която и Вашингтон, и Брюксел наричат партньор от години? Дори и в Киев нямаше отговор, въпреки че, както е известно, преди 5 години, властите започнаха антитерористична операция на изток само заради сепаратистки настроения сред населението. Какво виждаме сега? Киев едва чуто поиска от Запада да увеличи санкционния натиск върху Русия, но на Запад въобще предпочетоха да минат с формални заявления. Ситуацията в Украйна е следната. Вашингтон хвърли много пари, в подкрепа на отбранителната способност на Източна Европа, Западът подкрепи реформите, но всичко беше напразно. Не се наблюдаваха резултати и Киев трудно можеше да отчете изхарчените пари. Сега американската администрация има нови планове за Украйна, които се свеждат до принципа „разделяй и владей”. Защо да инвестирате в държавата, ако част от нея може да бъде дадена на същата Унгария? Будапеща отдавна претендира за Закарпатието. Полша от своя страна гледа на Лвов. И това, трябва да се разбира, са страните от НАТО, което означава, че за своя сметка ще се използват новите земи в интересите на алианса. Вярно е, че по ирония на съдбата, факторът, който ги ограничава през цялото това време, беше Русия, защото ако Западна Украйна беше разделена между съседни страни, тогава претенциите за Крим щяха да изчезнат към Москва. Сега положението се е променило и Владимир Путин изрази много своевременно идеите си за паспортирането на страната. И на време, защото сега Украйна всъщност е обезглавена. Администрацията на Тръмп, която заплашва Петро Порошенко с преследване за корупционни престъпления, които са много, го накара да сключи сделка. Тя се състои в максимално задържане на бившата власт в страната, лишавайки Зеленски от необходимостта да взема сериозни решения, които може да не са най-добрият начин да се повлияе на неговия рейтинг. Трябва да се разбира че Владимир Зеленски е много ценен кадър. Нищо чудно, че Западът приятелски ликува, наричайки изборите в Украйна най-демократични. Но демократично избраният президент едва ли е готов да реагира незабавно на действията на Кремъл. Въпросът е дали той наистина трябва да им отговори. Съдейки по неговата пасивност, той не бърза да влезе в длъжност и смирено чака да му бъде позволено да отиде на «сцената». Междувременно Петро Порошенко все още отговаря за страната, но дори и той, макар че винаги се е наричал «противник на Путин», не предприема решителни мерки. Очевидно това също е част от неговата сделка — да не се съпротивлява и да поемаме удара заради действителното разделение на страната, замислено в Съединените щати, след като се договорят с Русия. Путин не просто така гръмко обяви паспортизацията.     Защото можеше да последва примера на Румъния и Унгария, които тайно и тихомълком правят това. Факт е, че на Москва трябваше да се даде ролята на инициатор на процеса в замяна на Крим и Югоизточна Украйна, където, по всяка вероятност, същата паспортизация ще се разгърне. След това съседните държави от НАТО ще се присъединят към процеса, като вземат западната част от Украйна. В резултат на това от най-голямата страна в Европа ще останат само нейните централни региони, които Зеленски ще трябва да управлява. Разбира се, справедливо е да се отбележи, че развалът на страната няма да се отрази по най-добрия начин на толкова любимия сега президент. Но не и ако той е представен като жертва на интригите на неговите предшественици. Забавяйки встъпването в длъжност, Зеленски е лишен от възможността да разпусне стария парламент по-рано и сега законодателите разполагат с всички ресурси за намаляване на правомощията на президента. Тогава никой няма да може да обвинява Зеленски в бездействие по време на президентския му мандат, който по собствените му думи ще бъде единствен, и ще го прекара раздавайки земите на Украйна на съседните страни в рамките на политическия процес. След 5 години това, което остане от страната лишена от спорните си региони, е съвсем възможно да стане пълноправен член на НАТО.   Kate Matberg/ Кейт Матберг", "date": "2019.05.02", "title": "Украйна престава да съществува с мълчаливото съгласие на Запада"}
{"url": "http://www.classa.bg/%D1%81%D0%B2%D1%8F%D1%82/item/395111-%D0%BD%D0%BE%D0%B2-%D0%BA%D0%B8%D1%82%D0%B0%D0%B9-%D1%81%D0%BC%D0%B5%D0%BD%D1%8F-%D1%82%D0%B0%D0%BA%D1%82%D0%B8%D0%BA%D0%B0%D1%82%D0%B0", "text": "Опасен ли е новият Китай? Не, сега той не е опасен. Той става по-мъдър и се променя. Преди няколко години имаше основателни опасения, че нарастващата сила на Поднебесната империя ще я докара до прекалено самоуверено поведение и ще обърне съседите си срещу Китай, ще създаде инструменти за сдържане на Пекин за американците. Както каза един известен китайски журналист на автора на тези редове преди няколко години, „Китай нараства, но дебелее”. Сега е очевидно, че това не се случва. Най-малкото шансовете за такъв неблагоприятен сценарий за Русия са намалени. Въпреки че не изчезват напълно. Партньорите на Русия и Китай зад океана ще положат всички усилия, за да гарантират, че Азия и Евразия няма да се превърнат в регион на мир и сътрудничество. Само защото това подкопава инструментите, с които САЩ източват ресурси от света за собственото си развитие. Китай, от своя страна, изучава новите правила на играта пред очите ни, преодолявайки старите комплекси и лошите навици, създавайки формати за сътрудничество за бъдещето. Време е да помислим как Русия трябва да отговори на новото поведение на Китай. В крайна сметка, тя очевидно не може да бъде негов младши партньор. Но тя също не трябва да се преструва, че формира пълноправен триъгълник с Китай и Съединените щати и едва ли е възможно. Би било опасно и затова неразумно да се намесваме в борбата между тях.     Миналата седмица в Пекин се проведе вторият форум на инициативата „Един пояс, един път”. Видяха се много нови неща. Първо, за разлика от последния форум през май 2017 г., броят на участниците се е разширил. Европа присъстваше и на ниво политици, и на ниво сериозни експерти. Бизнес меморандуми с китайски партньори са подписани от компании от Италия, Швейцария и Унгария. Разбира се, старите основни партньори на Пекин в Шанхайската организация за сътрудничество все още са сред основата на участниците. Но за наблюдателя е още по-забележимо, че инициативата „Един пояс, един път” се движи към широка международна коалиция, чиято цел е съвместно развитие. Какво, всъщност, казват китайските представители. Единствено индийците напълно игнорираха форума. Индия не беше представена на събитието нито на ниво политически фигури, нито на ниво известни експерти. Причината - Делхи не може да разбере всичко с отношението си към китайските планове и амбиции, тя „търси себе си” в новия многополюсен свят, който се изгражда пред очите ни. И, разбира се, позицията на Съединените щати беше специална, техните представители не криеха, че са дошли да „понаблюдават” китайската външна политика. Всички тези постижения могат да доведат до основателни страхове, че скоро ще се появи нова сила пред света, претендирайки за хегемония, както направиха Съединените щати. Не случайно самата инициатива „Един пояс, един път” често се сравнява с плана Маршал, който позволи на САЩ да установят контрол над Западна Европа след опустошителната Втора световна война. Русия е уплашена от установяването на китайски контрол над държавите от Централна Азия, сякаш те са руска собственост. Най-важната промяна в китайското поведение е способността и най-важното - неприкритото желание за развитие на многостранни формати на сътрудничество. Подобен подход нарушава цялата китайска философия на външната политика, която се е развила в продължение на няколко хиляди години. Само преди няколко години беше невъзможно да си представим китайски представители, които да убеждават партньорите си, че многостранните, а не двустранните формати са най-обещаващите в световната политика. Напротив, партньорите на Китай, включително Русия, трябваше да обясняват на представителите на Поднебесната империя ползата от многостранните формати. Разбира се, Китай все още извършва бизнес проекти, както всички останали, в двустранен формат. Но ако говорим за политика, тогава ситуацията се променя пред очите ни. Удивителната промяна в поведението на Китай се забелязваше още през септември 2018 г., когато президентът Си Цзинпин взе участие в пленарната сесия на Източния икономически форум във Владивосток. Там той седна на пленарно заседание и отговори на въпросите на водещия не само с Владимир Путин, който със сигурност е равен на него, но и с президента на Монголия, премиерите на Южна Корея и Япония. В същото време физически се чувстваше, че за г-н Си това е важна и отговорна стъпка. Без съмнение Китай преди това е работил в многостранни формати, например ШОС или БРИКС. Но в момента той превръща тези формати в приоритет на политиката си.     Каква е причината? Очевидно в Пекин най-накрая осъзнаха, че в съвременния свят да спечелиш и дори да не отпаднеш в конкурентната борба е възможно единствено в състава на колектив. И само чрез създаване за членовете за този екип на такива условия ползите са по-важни от неизбежните разходи в полза на лидера. Сега, когато САЩ все повече се стремят към една изключително егоистична политика, като сами пъдят съюзниците от себе си, Пекин приема на въоръжение рецепти, които са позволили на Америка да стане лидер на много международни режими и да получи безспорни ползи от нея. Не е изненадващо, че форумът „Един пояс, един път” предизвика почти истерична реакция в много западни медии. Липсата на алтернатива на собствения модел на развитие беше след края на Студената война, основен източник на увереност на Запада, предимно на Съединените щати, в собствената им сила и успех. Сега тази липса на алтернатива се разпада пред очите ни и това води до мистичен ужас сред политиците и коментаторите във Вашингтон. Това не означава, че успехът на Китай е гарантиран. Поднебесната империя съвсем лесно може да премине към предишните практики, помнете, че това е исторически държава, която възприема имперския модел на поведение. В този случай за нея е напълно гарантирано поражение в неизбежната студена война със САЩ и враждебна среда на собствената й периферия. Какви проблеми, освен очевидната „търговска война“ със САЩ, могат да попречат на китайците да изпълнят амбициозните си планове? На първо място - запазването на относителна икономическа близост и протекционизъм. Говорейки устно в подкрепа на глобализацията и отвореността на пазара, Китай поддържа доста убедително ниво на нетарифни защитни бариери. Страната е сериозно ограничена от работата на медийните комуникационни ресурси, без които е невъзможно да си представим отдалечена комуникация в най-развитите страни на света. Всичко това беше възможно и не беше проблем, докато Китай не пое ролята на един от двата глобални хегемона. Но новата му мисия, а именно такава цел очевидно си поставя Си Цзинпин, ще изисква принципно ново качество на отвореност към външния свят. Някога СССР загуби пред САЩ състезанието за сърцата и душите на гражданите на планетата, включително и защото им предложи погрешен модел на глобализация. Китай ще може да се конкурира на равна нога с Америка, само ако възможностите и рецептите, които предлага, не са по-лоши, а по-добри от американските. Това ще изисква много усилия, включително работа върху себе си. Както показа форумът в Пекин, такава работа се извършва доста активно. Ако Китай успее, тогава на света ще има два приблизително сравними по сила и способности лагери. И двата ще работят в рамките на пазарна икономика и ще дадат на малките и средните участници достатъчно възможности да се движат помежду им. Къде е мястото на Русия в тази възможна палитра на световния ред? Русия, разбира се, не може да стане младши партньор на никой от лидерите на XXI-ви век. Няма възможност за това. Но Русия може, като се разчита на съюзниците и собствените си сили, да балансира между двата гиганта на XXI-ви век, които ще се борят помежду си в схватка, която ще продължи години, ако не и десетилетия.   Тимофей Бордачев    Превод: В.Сергеев ", "date": "2019.05.02", "title": "Нов Китай сменя тактиката"}
{"url": "http://www.classa.bg/%D1%81%D0%B2%D1%8F%D1%82/item/395103-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B8-%D0%BA%D1%83%D0%B1%D0%B0-%D1%81-%D0%BF%D1%8A%D0%BB%D0%BD%D0%BE-%D0%B5%D0%BC%D0%B1%D0%B0%D1%80%D0%B3%D0%BE-%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%BC%D0%B0%D0%B4%D1%83%D1%80%D0%BE", "text": "Американският президент Доналд Тръмп предупреди във вторник, че Вашингтон ще наложи \"пълно ембарго и санкции \" срещу Куба, ако Хавана продължи с военната си подкрепа за правителството на венецуелския президент Николас Мадуро. \"Ако кубинските войски и милиции не прекратят незабавно военните и други операции с цел причиняване на смърт и унищожаването на Конституцията на Венецуела, на остров Куба ще бъде наложено пълно ембарго, както и санкции. на най-високо ниво\", заплаши Тръмп чрез неговия профил в Twitter. \"Надяваме се, че всички кубински войници ще се върнат на острова си бързо и мирно\", добави президентът. Няколко часа по-рано американският съветник по националната сигурност Джон Болтън обвини Куба, че според него \"контролира\" правителството на Мадуро по време на пълното напрежение във Венецуела, и призова за \"смяна на режима\" в страната, след опита за преврат, воден от депутата от опозицията, Хуан Гуайдо. Кубинският президент отговори директно на Тръмп, също чрез Туитър: „Куба енергично отхвърля заплахите за пълно ембарго. На територията на Венецуела няма кубински войски\".", "date": "2019.05.02", "title": "Тръмп заплаши Куба с \"пълно ембарго и санкции \" за военната подкрепа на Мадуро"}
{"url": "http://www.classa.bg/%D1%81%D0%B2%D1%8F%D1%82/item/395105-%D1%80%D1%83%D1%81%D0%B8%D1%8F-%D0%B0%D0%BA%D0%BE-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BD%D0%B5-%D1%81%D0%BF%D1%80%D0%B5-%D0%B4%D0%B0-%D1%81%D0%B5-%D0%BD%D0%B0%D0%BC%D0%B5%D1%81%D0%B2%D0%B0-%D0%B2-%D0%B4%D0%B5%D0%BB%D0%B0%D1%82%D0%B0-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0,-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D1%89%D0%B5-%D1%81%D0%B5-%D1%81%D1%80%D0%B8%D0%BD%D0%B5", "text": "Говорителката на Министерството на външните работи на Русия Мария Захарова заяви \"Ако Вашингтон не спре да се намесва в суверенните дела на Венецуела, това ще доведе до срив на ситуацията\". \"Във Вашингтон някои политици не виждат разрушителността на този път, което е странно, защото вече всеки го вижда\", добави говорителят. Почти едновременно американският съветник по националната сигурност Джон Болтън призова за \"смяна на режима\" във Венецуела, след опита за преврат, оглавен от самопровъзгласилия се за президент Хуан Гуайдо. Гуайдо заедно с група войници извадиха от домашен арест Леополдо Лопес, който бе осъден на 13 години затвор за престъпно сдружаване, подстрекателство за извършване на престъпление, публично сплашване, пожар в обществена сграда, повреда на обществена собственост, тежки наранявания, убийства и тероризъм. Депутатът от опозицията се появи с Лопес и група войници във видео и призова хората и армията да се присъединят към държавен преврат срещу президента на Венецуела Николас Мадуро. Той потвърди, че действията му винаги са били \"в рамките на Конституцията и ненасилствената борба\". Той призова главните военни части и хората да окупират улиците, за да консолидират \"края на узурпацията\", което според неговите думи е \"необратимо\" и каза на членовете на Боливарските национални въоръжени сили (FANB), които го подкрепят, че \"те са взели правилното решение\". След призивите на Гуайдо в различни райони на Каракас имаше инциденти между опозиционните групи и чавистите. Министърът на отбраната Владимир Падрино Лопес, потвърди по-късно, че бунтовническите военни се оттеглили на площад Алтамира, бастион на венецуелската опозиция. От своя страна президентът Мадуро чрез своя профил в Twitter поиска да се запазят „стоманени нерви\" и съобщи, че всички командири на оперативното стратегическо командване FANB, както и на „Интегралните отбранителни зони\" \" проявяват своята лоялност към народа, към Конституцията и към отечеството\".", "date": "2019.05.02", "title": "Русия \"Ако Вашингтон не спре да се намесва в делата на Венецуела, ситуацията ще се срине\""}
{"url": "http://www.classa.bg/%D1%81%D0%B2%D1%8F%D1%82/item/395106-%D0%BC%D0%B5%D1%82%D0%B0%D0%BC%D0%BE%D1%80%D1%84%D0%BE%D0%B7%D0%B8%D1%82%D0%B5-%D0%BD%D0%B0-1-%D0%BC%D0%B0%D0%B9", "text": "Денят на труда, който ежегодно се отбелязва на 1 май, има дълга и бурна история. Началото се поставя през 1886 година в САЩ, а в десетилетията след това празникът многократно променя лицето си.  Кратък поглед назад: Протести в сърцето на капитализма Всичко започва в САЩ: на 1 май 1886 година се провежда мащабна национална стачка с искане за въвеждане на 8-часов вместо 14-часов работен ден. След протести, продължили и в дните след това, полицията в Чикаго разпръсва демонстрантите, има убити и ранени. Четири години по-късно на 1 май милиони хора по цял свят излизат на протести.         Празникът на Хитлер От края на 19 век международното работническо движение празнува 1 май като Ден на труда. В Германия също излизат на протести, макар по това време 1 май още да не е официален празник. Това се променя през 1933 година: Хитлер обявява 1 май за \"Празник на националния труд\", който обаче използва за внушителни паради на своята Националсоциалистическа германска работническа партия.         Краят на профсъюзите Само ден по-късно лъсва истинският план на Хитлер: на 2 май 1933 неговите щурмоваци нахлуват в помещенията, използвани от синдикатите, и арестуват редица профсъюзни лидери, които впоследствие са изпратени зад решетките или дори в концлагер. Следващият 1 май вече не е Ден на труда, а \"Национален празник на германския народ\". Така е елиминиран още един потенциален противник на нацистите.         Две Германии, два празника След края на войната двете Германии поемат по различни пътища. В Западна Германия Контролният съвет на съюзниците обявява 1 май 1946 за празничен ден, но масовите демонстрации не са позволени. За разлика от ГДР и други социалистически страни, където комунистическите партии организират внушителни първомайски манифестации, с които прославят традициите на международното работническо движение.         Да маршируваш по задължение В целия социалистически лагер участието в първомайските манифестации е всичко друго, но не и доброволно: да маршируваш под строгите погледи на партийните функционери е задължение. Колкото и да ти се иска да прекараш почивния си ден на спокойствие...         Бунтът на младите Във Франция \"Fête du Travail\" е официален празник още от 1920 година. Но в края на 1960-те години Денят на труда е \"припознат\" и от студентското протестно движение. Младите хора използват масовите демонстрации на 1 май, за да издигнат глас срещу войната във Виетнам.         Голият протест През 2017 проявите за 1 май прерастват в протест срещу тогавашната кандидатка за президент Марин льо Пен и нейния Национален фронт. Активистки от \"Фемен\" демонстрират голи до кръста с нацистки пароли и жестове, като така правят директно сравнение между партията на Льо Пен и националсоциалистите. В първомайската демонстрация участват 30 000 души - три пъти повече, отколкото година по-рано.         Двете лица на руския 1 май Разпадането на Съветския съюз слага край и на масовите първомайски манифестации. Но след 2000 година те отново се завръщат - най-вече като прояви във възхвала на Путин и компания. Но има и първомайски демонстрации, на които протестиращите издигат своя глас срещу управляващите. Автор: Щефани Хьопнер", "date": "2019.05.02", "title": "Метаморфозите на 1 май"}
{"url": "http://www.classa.bg/%D1%81%D0%B2%D1%8F%D1%82/item/395107-%D0%B7%D0%B0%D1%89%D0%BE-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BC%D0%B5-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8-%D1%80%D1%83%D1%81%D0%BA%D0%B0-%D0%B5%D0%BA%D1%81%D0%BF%D0%B5%D1%80%D1%82%D0%BA%D0%B0-%D0%BE%D1%82%D0%B3%D0%BE%D0%B2%D0%B0%D1%80%D1%8F", "text": "Фалшивите новини се появяват най-вече когато хората изпитват силно недоверие в управляващите. За да стане фалшивата новина популярна, те трябва да смятат че е важно да я споделят,  казва за ДВ руска експертка.       Александра Архипова: Всички смятат, че фалшивите новини са съвременна болест. Но това явление не е ново. Още в Древния Рим хората си разправяли, че в канализацията живеят някакви осмокраки чудовища, които нападат хора. В Ню Йорк пък говорели за гигантски крокодили -човекоядци, които живеят в подземията на метрото. Всичко това са градски легенди. Но когато попаднат в социалните мрежи или в медиите, те стават фалшиви новини. Фалшивите новини са толкова древни, колкото и човешкото общество. Всичките истории, че фалшивите новини се създават и разпространяват от някакви политически технолози, са неверни. Вярно, че може да бъде създадена програма, която да създава и публикува фалшиви новини на някой сайт. Но те няма да се разпространяват. За да стане фалшивата новина популярна, хората трябва да смятат, че е важно да я споделят. Разпространението на фалшивите новини зависи от три фактора. Съществува изследване за разпространението на новините в Туитър. Резултатите показват, че фалшивите новини се разпространяват със 70 на сто по-бързо от истинските новини. Учените смятат, че това е следствие от еволюцията на важността на новата информация. Тя може да предпази хората от опасности. Например в племето пристига човек и казва, че зад хълма е видял гладен лъв. Ако информацията е вярна, той спасява цялото племе.      Ако е фалшива, загубата не е чак толкова голяма. Най-много да го набият за лъжа. Но дори хората да не вярват изцяло на съобщението, те го разпространяват. Второ: В хода на експериментите е доказано, че фалшиви новини разпространяват не всички, а само хората с претенции за уникалност. Това са хората, които искат да се отличават и да привлекат внимание, но не могат. Те нямат нито хубава работа, нито карат скъпи автомобили. Образованието и възрастта тук не са толкова важни. И накрая, фалшивите новини трябва да предизвикват емоции. В Стандфорт проведоха експеримент с разпространената легенда за плъхове в консервните кутии. Колкото повече отвратителни подробности съдържала новината (за мириса на плъховете, за остатъците от опашките им), толкова по-охотно я разпространявали пробантите. И това е още един еволюционен механизъм - ние искаме да споделяме страхотии. Най-популярна е темата: \"властта ни убива\". Тя излиза на повърхността, винаги когато стават катастрофи. Още през 1831 година, по времето на холерната епидемия в руската империя, се носели слухове, че или поляците, или лекарите отравяли населението с арсен. Носели се слухове, че властите отравяли излишните хора, защото те били много. Тези параноични слухове довели до серия от бунтове с погроми в болниците и убийства на лекари. Такива истории има и по съветско време. Те се появяват при всяка ситуация на социално напрежение и силно недоверие към структурите на властта. Това е четвъртата причина за силното разпространение на фалшивите новини. Те трябва да съответстват на очакванията за заплахи и опасности в обществото. Всичко започна с това, че едно момиче падна от покрива и нейните родители не вярваха, че това е самоубийство. Те се опитаха да открият истинската причина. Първо започнаха да търсят реален убиец, а после решиха, че момичето е убито от интернет. Обединиха се с други родители, приживели, подобни трагедии, и тръгнаха по разни инстанции с идеята за \"групите на смъртта\". След това се натъкнаха на Галина Мурсалиева, която пише за интернет през последните десет години. Заедно с нея родителите създадоха текст, изпълнен с митологиии, измислиха и образ на администратора, който убива деца по план. Избухна паника, защото опасността от интернет е реална заплаха за много групи от хора. Родителите вече не разбират така добре децата си. Учителите се страхуват от интернет, защото той не им позволява да контролират децата. Консервативните политици се боят от интернет, защото той им пречи да контролират населението на Русия. Това се оказва свързващото звено за разпространението на паника. Ние доказахме, че в действителност няма никакви администратори, които убиват по план. Докато ние провеждахме изследването, много ученици узнаха от статията на Мурсалиева за \"Синия кит\". Те писаха на внедрения в групата изседовател като администратори и му предлагаха да играят. После се изясни, че това са все ученици. Видно беше по профилите им. Освен това се появиха и мошеници, които изнудваха децата за пари, със заплахата, че ще ги доведат до самоубийство. Администраторът на групата \"Море от китове\" беше арестуван, а журналистката го обвини в довеждане до самоубийство на 130 ученици. При ареста му го обвиниха за 14 случая, а го осъдиха на основание на кореспонденцията му с две живи момичета по показанията на техните родители. Процесът се води при закрити врата, но ние знаем, че прокуратурата не е доказала 130 убийства.    ", "date": "2019.05.02", "title": "Защо разпространяваме фалшиви новини? Руска експертка отговаря"}
{"url": "http://www.classa.bg/%D1%81%D0%B2%D1%8F%D1%82/item/395108-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D1%81%D0%B8-%D0%BD%D0%B0%D1%83%D1%87%D0%B8%D1%85%D0%B0-%D1%83%D1%80%D0%BE%D0%BA%D0%B0", "text": "Страните от Източна Европа изживяха 15 трудни години след присъединяването си към ЕС. Междувременно те прогледнаха в механизмите на Съюза, защитават своите интереси и се развиват динамично, коментира Борис Калноки.       На 1 май 2004 година разделената от Желязната завеса Европа отново се обедини. Източният блок се превърна в Западен блок. Балтийските републики Естония, Латвия и Литва, Словения и днешните страни от Вишеградската група Полша, Унгария, Словакия  и Чехия, както южните островни държави Кипър и Малта станаха пълноправни членове на ЕС. По този начин ЕС нарастна от 15 на 25 държави и населението му се увеличи с 20 процента. Настроението беше еуфорично и всичко изглеждаше пределно ясно. Източноевропейците просто трябваше да правят всичко като западноевропейците и тогава животът им щеше да стане толкова добър, колкото този на западноевропейците. Няколко години всичко вървеше добре. Стъпка по стъпка Изтокът се присъедини към Запада. Застой вместо икономическо чудо През 2009 година обаче дойде икономическата криза и ножицата на благосъстоянието между Изтока и Запада се разтвори още повече. Хората в Източна Европа усетиха не икономическото чудо, а стагнацията. Вместо благосъстояние, западната интеграция създаде един малък слой от безсрамно богати печеливши и екзистенциална несигурност. Цените се покачваха, доходите обаче оставаха ниски. Хората не знаеха колко дълго още работните им места ще бъдат сигурни, почти никой не можеше да си позволи отпуска, две пълни заплати не стигаха за изхранването на четиричленно семейство. Мизерният, но сигурен живот по времето на комунизма се превърна в борба за оцеляване. Еуфорията беше последвана от голямо отрезвяване. Последицата от това развитие беше един вид учебен процес. Оказа се, че идеята да се прави всичко както на Запад, не беше най-добрата, защото икономиката и обществото не са така стабилни и зрели, както там. Избирателите гласуваха за правителства, които се противопоставяха на западноевропейците. Държавата се намеси по-силно в икономиката. Западните концерни, които дотогава бяха ухажвани, бяха наказани с извънредни данъци. Страните от Вишеградската четворка се обединиха в един вид съюз за самоотбрана, за да могат да защитават по-добре своите интереси в рамките на ЕС. Новите идеи от Запада се проверяваха скептично и нерядко биваха отхвърляни. Културата на гостоприемството спрямо мигрантите, отслабването на националната държава и отдаването на все повече власт на европейските институции нямат смисъл за нас, казваха източноевропейците. От друга страна, те одобряваха създаването на обща европейска армия и отговорна икономическа политика с по-малки държавни дългове. Източноевропейските страни се договориха взаимно да подсилят своите икономики, вместо постоянно да се ориентират по Запада. И от 2012 година социалният продукт в региона расте два пъти по-бързо, отколкото в останалата част на ЕС. Най-сетне се повишиха и доходите, отчасти значително. В крайна сметка новите страни-членки си научиха урока: как да действат умело в рамките на Съюза и да коват коалиции, за да защитават най-добре собствените си интереси.     Никъде подкрепата за ЕС не е по-голяма Това е една история на успеха, която обаче старите страни от Съюза често не разбират от чист морализъм. При този морализъм става дума преди всичко за отчасти оправданите обвинения за неспазване на върховенството на закона и за това колко авторитарни или недомократични и преди всичко неблагодарни и евроскептични били източноевропейците. Истината обаче е друга: никъде другаде подкрепата за ЕС не е толкова голяма. Никъде другаде гражданите, които да искат страните им да напуснат ЕС, не са толкова малко, колкото в Източна Европа. Кризата на доверието в ЕС е криза на Запада и Юга, а не на Изтока. Това потвърждават и всички социологически проучвания.     На базата на горчивия исторически опит източноевропейцине са реалисти. Те разбраха как функционира реално съществуващият ЕС. Разбраха и с какви усилия трябва да се доказват, за да не загубят идентичността си. Те формират със самочувствие общоевропейския дискурс, защото това е и тяхната Европа. Те също имат глас в тази Европа и го надигат. По този начин ЕС стана многообразен. С други думи: има повече спорове. Но спорът е изпитано средство за намиране на решения.  ", "date": "2019.05.02", "title": "Източноевропейците си научиха урока"}
{"url": "http://www.classa.bg/%D1%81%D0%B2%D1%8F%D1%82/item/395109-%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D0%B2-%D0%B8%D1%80%D0%B0%D0%BA", "text": "Когато избирате следващата си дестинация за почивка, надали Ирак ще оглави списъка ви. Близкоизточната държава отдавна е синоним на конфликти или вълнения и едва ли идеята да бродите из Багдад и да правите снимки ви изглежда много привлекателно. Норвежкият фотограф Кристиан Линдгрен обаче прави точно това — той заминава за Ирак за необичайна почивка, обикаля историческите забележителности на страната, среща се е с местните хора и изпробва отлична храна. Линдгрен фотографира изживяването си и споделя снимките в социалните мрежи и на уебсайта си. Неговата надежда е хората да видят снимките и да преосмислят представите си за държавата. По думите му тя върви напред, а това, което се вижда в медиите, е само \"лошата страна на Ирак\". Сложен процес Естествено, не е толкова лесно – не можете просто да скочите на самолета до Багдад и да се надявате на късмета си. Посетителите от много държави трябва да кандидатстват за виза, а процесът на получаването ѝ е сложен. Но Линдгрен е свикнал с ориентирането в този вид бюрокрация. Ирак не е първото нетрадиционно място, което той е посещавал.     Той работи във фармацевтичната промишленост, но прекарва всичкото си свободно време на път. Обикновено пътува до \"най-не-туристическите дестинации в света\". Причината е, че от многобройните му посещения на прочути места вече му е омръзнало от тълпите, от разочарованията, от чакането на опашки и от \"всички боклуци, които хората оставят след себе си\". Линдгрен е прекарал известно време в Сирия и се е ориентирал в Северна Корея. Записал и показал е всичко онлайн. Неговият уеб сайт Unusual Traveler предлага съвети и трикове как да посетите малко \"по-неутъпкани\" локации.     Ирак е бил сред задължителните за него места от известно време, но фотографът споделя, че пътуването до нетрадиционни локации означава да бъдеш подготвен да промениш плановете си в последния момент. Линдгрен вече е посещавал всички околни на Ирак държави, но доскоро ситуацията не е била \"достатъчно добра\", за да успее да изпълни и тази своя цел. Що се отнася до процеса на получаване на туристичска виза, той включва няколко етапа. По думите на норвежеца това е една от най-трудните за получаване визи в света в момента. Фотографът обяснява, че е трябвало да намери местен познат с добри връзки, който да подаде молбата му за виза пред министерството на външните работи в Багдад. Последвала е проверка на биографията и миналото му, както и дали има сериозни причини да иска да отиде в Ирак. Одобрението е отнело около три-четири месеца. Линдгрен е успял, защото е приятел с няколко иракски бежанци в Норвегия, които са го насочили към правилните хора. В Ирак Чрез уебсайтове за каучсърфинг се е свързвал и с местни жители, но въпреки това след като вече се е оказал в Ирак, той не е могъл да отседне на нечий диван. Обяснява, че когато отидеш в страната, се изисква с теб да има лицензиран от властите гид през цялото време. Можеш да се разхождаш и сам из градовете, но трябва да имаш водач, за да се движиш от едно населено място в друго. Освен това трябва да отсядаш в официални хотели. Как тази логистика се е отразила на способността на Линдгрен да прави снимки? Изненадващо, никак. Той всъщност не е имал никакви ограничения да снима в Ирак – дори когато става дума за снимки на военни или исторически забележителности. Местните, казва той, са били приветливи и повече от склонни да позират за снимки. Дори войниците са имали желание да бъдат снимани. Линдгрен има снимка на войник в Самара, който наистина е позирал. Снимка, която фотографът не е очаквал, че ще може да направи, защото това е едно от местата с много високо ниво на сигурност в страната. Въпреки че хората, с които се е срещнал Линдгрен, са били приветливи, той споделя, че те са били и доста изненадани да разберат, че е турист. Включително и жената от имиграционните служби на летището. Това бил едва петият или шести път, в който е виждала туристическа виза. Що се отнася до очакванията на Линдгрен за това как би изглеждал ежедневният живот в Ирак, те са били далеч от реалността. Кой е бил най-големият шок? Колко \"либерално\" и \"спокойно\" е било всичко там. Въпреки военната охрана на всеки ъгъл животът продължавал, а всички ресторанти и кафенета са били пълни и много оживени. Дори късно вечер, по улиците на Багдад, хората са били много дружелюбни, канели го на кафе и чай, дори вечеря. \"Просто не очаквах да бъде толкова свободно, в смисъл, можеш да отидеш в магазина и да си купиш алкохол – в публично достъпни магазини в Багдад\", разказва фотографът. Неговите снимки представят Багдад като оживен и културен град. Линдгрен е снимал виенско колело в багдадския увеселителен парк Al Zawra'a, правил е снимки и във възстановения багдадски зоопарк. Улавял е атмосферата в традиционни чайни, където местните хора се събират да разпуснат и да разговарят, както и тази на шумните багдадски пазари. Навсякъде е имало бронирани автомобили, но това не е притеснявало Линдгрен – по думите му е свикнал на това, тъй като има опит с посещенията на места с висока сигурност. \"Ходил съм на места, където местните ти казват: 'Не ходи там, не е безопасно, стой настрана', и в Ирак това също се случи. Но като цяло — по време на цялото пътешествие до Ирак, не съм имал никакви притеснения за безопасността си\", споделя той. Фотографът също така е посетил древната столица Ктезифон, последната персийска столица в Ирак. Качил се е на влак от Басра, в южен Ирак, до Багдад — железопътна линия, открита през 2014 г. Норвежецът признава, че като мъж за него е по-лесно да пътува, защото \"не ти създават толкова много проблеми.\" Но на пътешествието му до Ирак той е бил придружаван от две свои приятелки, за които пътуването също е било безпроблемно. \" Ирак вече не е само война \" Много държави настоятелно препоръчват на гражданите си да не посещават Ирак. След инвазията начело със САЩ през 2003-а, свалила Саддам Хюсеин, в страната цареше насилие, което през 2014-2017 г. ескалира в гражданска война срещу терористичната група ИДИЛ. Американският държавен департамент например предупреждава за риск от \"тероризъм, отвличания и въоръжен конфликт\". Съвет номер едно на Unusual Traveler за туристите, надяващи се да последват неговия пример, е да направят старателно проучване на локациите. Това включва доста четене за ситуацията и въпроса със сигурността, както и провеждане на разговори с много местни хора, преди човек да тръгне на път, защото дори \"медиите да казват, че е твърде опасно, единствено местните наистина са наясно със ситуацията\". Линдгрен се радва, че неговите снимки набират популярност онлайн — включително и в Ирак. По думите му много иракски медии ги използват, за да покажат, че туристи вече идват в страната. Норвежецът също така се надява снимките му в Instagram или в блога му да дадат на жителите на Запада представа за страна, която те свързват единствено с война. По думите иракчаните \"просто се опитват да живеят напълно нормално\" и да продължат с живота си. Надеждата на фотографа е хората на Запад да видят, че \"Ирак вече не е единствено и само война\".    ", "date": "2019.05.02", "title": "На почивка в Ирак?"}
{"url": "http://www.classa.bg/%D1%81%D0%B2%D1%8F%D1%82/item/395110-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%83%D0%B2%D0%BE%D0%BB%D0%BD%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%B0-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%BA%D0%B0%D0%BD%D0%B4%D0%B0%D0%BB-%D1%81-huawei", "text": "Британският премиер Тереза Мей освободи от поста министърът на отбраната Гавин Уилямсън заради скандал с китайския технологичен гигант Huawei. Причината е разследване около изтичането на информация, че Мей е дала зелена светлина на компанията за изграждането на 5G мрежа на територията на Великобритания. На мястото на Уилямсън е назначен министърът на регионалното развитие - Пени Мордонт. Говорител на \"Даунинг Стрийт\" каза, че Мей е помолила Уилямсън да напусне, тъй като е загубила доверие в неговата способност да изпълнява задълженията си.   Оттам допълват, че разследването е осигурило достатъчно доказателства, че военният министър носи отговорност за нерегламентираното разкриване на информация. Нестабилното правителство на Великобритания беше разтърсено от скандал кой е виновен за изтичането на информация, че премиерът е позволил на Huawei да развива британската 5G мрежа. Обсъжданията в Съвета по сигурността се посещават само от министри и от съветниците по сигурността. Те подписват Закон за държавна тайна, който ги задължава да не разкриват никаква информация. В противен случай рискуват съдебно преследване. Според \"Дейли Телеграф\" Мей е предоставила на Huawei изграждането на \"несъществени елементи\" от 5G мрежата във Великобритания. САЩ категорично отказа китайската компания да вземе участие в изграждането на мобилна мрежа от ново поколение с довода, че тя шпионира в полза на китайското правителство.      ", "date": "2019.05.02", "title": "Тереза Мей уволни министъра на отбраната заради скандал с Huawei"}
{"url": "http://www.classa.bg/%D1%81%D0%B2%D1%8F%D1%82/item/395101-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%B5%D1%80%D0%B8%D0%B3%D0%B0-%D0%B4%D0%BE%D0%BD-%D0%BA%D0%B8%D1%85%D0%BE%D1%82-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F-%D0%BD%D0%B0-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8%D1%82%D0%B5-%D0%B8-%D0%B3%D0%BE%D1%82%D0%B2%D0%B8-%D0%B0%D0%B7%D0%B8%D0%B0%D1%82%D1%81%D0%BA%D0%B0-%D0%B5%D0%BA%D1%81%D0%BF%D0%B0%D0%BD%D0%B7%D0%B8%D1%8F", "text": "С име, което не е много близко до местната култура, японската търговска верига за продажби на дребно Дон Кихот е феномен в тази страна. Чрез продажбата с отстъпка на всякакви стоки - от овлажнители и екзотични риби до примамливи ризи, аксесоари за iPhone и секс играчки - магазините в тази мрежа са магнит за домакинствата от така нареченото „поколение на рецесията\", характеризиращо се с ограничен доход. Може би точно поради тази причина, Дон Кихот сега е голям бизнес и е на път да превърне компанията си-майка, Пан Пасифик, в петия най-голям търговец на дребно в Япония, с очаквана печалба от 1,5 трилиона йени (12,5 милиарда долара) за тази фискална година, която ще приключи на 30 юни. \"Това е забележителен подвиг за верига, която не продава почти нищо в интернет и почти не прилага конвенционален маркетинг\", казва Блумбърг. Сега бизнесът й, с над 300 магазина в Япония, се разширява в Азия и търси места в Хонг Конг, Индонезия, Малайзия и Филипините, след като стартира експерименти в Сингапур и Тайланд преди две години. Нейният президент Коджи Охара и основателят Такао Ясуда се надяват да изнесат японската формула за успех, която оспорва тенденцията на електронните продажби и генерира една трета от печалбите си в чужбина. \"Не съм виждал нищо подобно на Дон Кихот, те са хаотични и дезорганизирани магазини, които контрастират с това, което е около тях: силно дисциплинирана и изключително строга философия на управление\", обяснява Майкъл Кастън, анализатор на японския пазар на дребно. По своята същност стратегията е проста: персоналът на магазина трябва да има почти пълна автономия, за да реши какво да продава. По този начин, служителите управляват микромрежата, договарят цените директно с доставчиците и решават как да коригират местоположението на продуктите и рекламата, за да накарат клиентите да идват отново. Почти половината от стоките, които Дон Кихот предлага, са излишък от продукти, които производителите не са успели да продадат, и които компанията придобива с големи отстъпки. Анализаторите изчисляват, че половината от брутните им приходи идват от тези позиции. Инвеститорите изглежда вярват в стратегията на веригата: акциите на Пан Пасифик са нараснали с 34% през миналата година, с което компанията е достигнала стойност от 1,2 трилиона йени (10.78 милиарда долара).", "date": "2019.05.02", "title": "Търговска верига Дон Кихот се противопоставя на стандартите и готви азиатска експанзия"}
{"url": "http://www.classa.bg/%D1%81%D0%B2%D1%8F%D1%82/item/395102-%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81-%D1%82%D1%80%D1%8A%D0%BC%D0%BF-%D0%BE%D1%82%D0%BD%D0%BE%D0%B2%D0%BE-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8-%D0%B2-%D0%BE%D1%84%D0%B0%D0%BD%D0%B7%D0%B8%D0%B2%D0%B0%D1%82%D0%B0-%D1%81%D0%B8-%D0%B7%D0%B0-%D0%BF%D1%80%D0%B5%D0%B2%D1%80%D0%B0%D1%82", "text": "Президентът на Боливия, Ево Моралес, заяви чрез своя профил в Twitter, че президентът на САЩ Доналд Тръмп \"отново се провали в офанзивата си за преврат\" във връзка с неуспешния опит за преврат във Венецуела, воден от депутата от опозицията. Хуан Гуайдо. Моралес, който преди това отхвърли \"опита за преврат от страна на венецуелската десница, подчинена на чуждестранни интереси\", увери \"Боливия винаги ще залага на суверенитет и мир и ще подкрепи всяка инициатива за диалог, която може да възникне\". От своя страна президентът на Куба, Мигел Диас Канел, също отхвърли опита за преврат на венецуелската опозиция, която той обвини в разпространение на насилието в южноамериканската нация. Няколко други страни, като Мексико, Русия и Испания, призоваха за мирно разрешаване на конфликта чрез диалог, за предотвратяване на кръвопролитията.", "date": "2019.05.02", "title": "Ево Моралес: \"Тръмп отново се провали в офанзивата си за преврат\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395097-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%BC%D0%B0%D0%B9", "text": "ОВЕН ( 21 март - 20 април ) Приходи ще ви носят старите дела, така че бъдете готови да събирате бонуси и премии. Отличен ден за онези, които са решили да сключат брак. Може да си позволите всякакви разходи, защото покупките ще бъдат приятни и полезни. На пътя, трябва да бъдете по-внимателни, както и при работа с електричество. ТЕЛЕЦ ( 21 април - 21 май )  Очаква ви труден ден, така че не трябва да се поддавате на отрицателни емоции. Дори една малка кавга, може бързо да прерасне в скандал. Има възможност да научите нещо ново за работата и да увеличите капитала си. Основното е, да не казвате на никого за бъдещите си планове. Бдителност в ежедневието, няма да бъде излишна. БЛИЗНАЦИ ( 22 май - 21 Юни ) Може да се сблъскате, с измама от близък приятел. Толкова много сте му вярвали, че сега е ужасно да си представите как да общувате в бъдеще. Най-добре е да се успокойте и погледнете на всичко философски. Един добър начин да изхвърлите отрицателното е, да се занимавате с творчество. Може да спечелите, ако успешно рекламирате своите шедьоври.   РАК ( 22 юни - 23 юли ) Препоръчително е да бъдете по-реалистични и да не се поддавате на илюзии. Вие сте прекалено мнителни и раними, което днес може да доведе до нервен срив. Ако отдавна сте набелязали да купите някаква вещ, днес без съмнение може да си го позволите. И не се притеснявайте за парите, имате достатъчно. Вечерта ви очаква, незабравима среща. ЛЪВ ( 24 юли - 23 август ) Очаква ви труден ден, когато са възможни всякакви негативни тенденции – конфликти, загуба на пари и дори измами. Но ако имате надежден приятел до вас, ситуацията ще се промени към по-добро. Днес няма да сте в състояние самостоятелно да решавате или да предприемате действия. Подкрепата, ще ви е нужна като въздух. ДЕВА ( 24-ти август - 23 септември ) Възможни са интриги във вашето обкръжение, които да ви изкарат извън нерви. Опитайте се, да си изясните събитията и да намерите морална подкрепа за разрешаване на финансовите проблеми. Някой от бившите ви приятели, упорито ще се стреми към вашето благоразположение. Може да чуете по свой адрес много приятни думи, които да ви вдъхновят за благородни дела. ВЕЗНИ( 24 септември - 23 октомври) Ще искате да си възвърнете предишния авторитет, но това няма да е лесна задача. Ще трябва много да се постараете и да бъдете изключително учтиви, така че отново да повярват във вас. Изразяване на искрени чувства, ще е необходимо на тези, които наскоро са започнали роман. Само не насилвайте събитията, това ще навреди на връзката. Бъдете по-скромни в желанията. СКОРПИОН ( 24 октомври - 22 Ноември ) Препоръчително е да прекарате този ден в самота и да обобщите резултатите от работата си. Ако трябва да подобрите уменията си или да научите нещо ново, направете го. Не е изключена спешна или дългосрочна командировка. Основното е, да не се противопоставяте на тези, които са ви помагали много в работата. От авантюри в любота, по-добре се откажете, за да избегнете проблеми.   СТРЕЛЕЦ ( 23 Ноември - 21 Декември ) Дома ви, ще се окаже най-надеждното място и защита от всякакви ситуации. Близките хора са готови за вас на подвизи, оценете го. В работата ви, ще се отворят нови перспективи. Само не се претоварвайте, в противен случай ще подкопаете физическото си здраве. От финансови загуби, може да се отървете по един начин - не купувайте нищо. КОЗИРОГ (22 Декември - 20 януари ) Препоръчително е, активно да се заемете с решаването на имуществени и жилищни проблеми, ако имате такива. Избягвайте днес премествания, инвестиране на пари и спорове с партньори. Всичко това ще доведе само до неприятности. В личния живот, трябва да станете по-инициативни, особено ако е необходимо да се организира празник или парти.  ВОДОЛЕЙ ( 21 януари -  19  февруари ) Ще берете плодовете от работа, която неотдавна сте реализирали. За нови проекти, сега не е времето, така че ги отложете. Благоприятно ще се развиват, преговори и срещи със западни партньори. За здравето, ще са полезни общоукрепващи процедури. Вечерта, по-добре се въздържайте от алкохолни напитки.   РИБИ ( 20 февруари - 20 март ) Днес не взимайте кардинални решения, по професионални въпроси. Мероприятия, свързани с празник или тържество, трябва да преминат под вашето твърдо ръководство. От рискови операции с пари и инвестиции, се откажете, дори ако ви подтикват близки хора. Вечерта ви чака скъп и желан подарък.", "date": "2019.05.02", "title": "Дневен хороскоп 2 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395099-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%B2%D0%B4%D0%B8%D0%B3%D0%BD%D0%B5%D0%BC-%D0%BF%D0%BE%D1%85%D0%BB%D1%83%D0%BF%D0%B0%D0%BA%D0%B0-%D0%BD%D0%B0-%D1%82%D1%83%D1%80%D1%81%D0%BA%D0%BE%D1%82%D0%BE-%D1%80%D0%BE%D0%B1%D1%81%D1%82%D0%B2%D0%BE", "text": "Провинциалната самооценка на българското общество е следствие от провинциализирания прочит на нашата история и култура. Трябва да повдигнем похлупака на \"турското робство\",  казва Харалан Александров в интервю за ДВ.            Честно казано, бях изненадан от силния отзвук на този разговор, в който казваме неща, които поне за мен са банални и самоочевидни. Стана ми интересно и използвах случая, за да се срещна с част от хората, които се бяха развълнували до степен да ми се обадят и да поискат да говорят с мен. Първото, което установих, е, че са развълнувани не толкова от самото интервю, колкото от развихрилия се след него дебат. Изглежда, че такъв дебат отдавна е трябвало да се състои, но дълго е бил отлаган - навярно поради несъзнаван страх от буйните страсти, които ще отключи. Радвам се, че макар и неволно дадох повод за неговото начало и се надявам той да продължи, макар и не с такава ожесточеност. Второто, и по-важно откритие, е, че в съчетание с \"турско\" думата \"робство\" добива особен смисъл за огромна част от съвременните българи, който отива далеч отвъд метафората. Макар да знаят, че нашите предци са били свободни поданици на султана, те настояват, че турското робство е реалност в един по-широк смисъл, който включва грабежите и беззаконията по време на войни, отвличанията на жени и деца, жестокостите при потушавне на бунтове и въстания, кърджалийските зулуми и пр. Накратко, \"турско робство\" е нещо като универсално понятие за страданията на българите през този период, и не само. Това семантично отместване е видимо в производната дума \"поробител\", която означава завоевател, а не робовладелец. Установих също така, че привързаността към турското робство не предполага лошо отношение към турците като общност, и слава Богу! Значи турците са си турци, робите са си роби, но турското робство е нещо трето, подобно на молекулите, които имат напълно различни свойства от съставящите ги атоми. Това е успокояващо откритие, което обаче повдига въпроса за особените свойства на тази смислова молекула, наречена \"турско робство\".       За да ги изучим, е необходимо по-задълбочено изследване, но мога да предложа няколко работни хипотези. Първата хипотеза е, че турското робство е нещо повече от метафора, то представлява архаична мисловна парадигма, която затваря и провинциализира дискурса върху този период от нашата история. Конструктът \"турско робство\" има свойството да генерализира и опростява историческия опит и да го организира в кохерентен разказ. Това е голямо удобство, защото улеснява мисленето за тази епоха, като я слага под общ знаменател. Недостатъкът е, че блокира възможността за критична рефлексия върху случилото се през тези пет столетия от нашата история. Пленителният разказ за робството спестява на колективното въображение необходимостта да разграничава отделните периоди и исторически актьори в рамките на тази епоха. Проверете и ще видите, че не се прави особена разлика между завоевателя Лала Шахин от 14 век, отцепника Осман Пазвантоглу от 18 век и реформатора Мидхат паша от втората половина на 19 век - всички попадат в графата \"поробители\" въпреки различния контекст и противоположните им политически цели. Наличието на прецизни изследваня не променя ситуацията. Просто задълбоченото историческо познание остава затворено в академичната общност и слабо влияе върху масовото съзнание. Изглежда умовете не са подготвени да приемат и осмислят онези факти, които противоречат на големия национален разказ, осветен от традицията и подпечатан от авторитета на държавата.      На това, че е втъкана в родовата и семейна памет, която я прави близка по особен начин. Това е всъщност втората хипотеза. Историческите митове се поддържат и възпроизвеждат тъкмо чрез избирателно припомняне на епизоди от родовата история. Доста от хората, с които говорих, изтъкват като аргумент в подкрепа на турското робство разкази на техни предци за турските насилия. Тези разкази се отличават с общи сюжетни мотиви и рядко са закрепени към конкретни исторически събития, което е характерно за фолклорното мислене. Не казвам, че тези спомени не се базират на реални събития, а че заемат особено, привилегировано място в родовата памет. Тази памет е строго избирателна: онези събития и случки, които пасват добре в общата картина, биват акцентирани и валидизирани чрез различни наративни стратегии, а други се изтласкват и забравят. Има и такива, които са табу. Давам пример: в предишното интервю споменах между другото историята за българина, който си купува чернокожа робиня и се жени за нея. Оказа се, че тази история е подразнила някои от читателите не по-малко от проблематизирането на идеологемите за турското робство и за безкористната любов на Русия, нашата дежурна освободителка. Причината е, че този сюжет никак не се вписва в разказа за бедните поробени българи, които стенат под османски гнет. Нещо повече - нарушва архаичното табу върху междурасовата връзка, която в примитивното племенно съзнание се отъждествява с кръвосмешение. И тук проблемът не е, че нашата култура е неосъзнато расистка, а че подобен сюжет няма място в утвърдения разказ за епохата. Всъщност това е една красива история за любов и освобождение, която завършва с хепиенд. Нека припомня, че подобен хепиенд е немислим по същото време в юга на САЩ, където, за разлика от османската империя, робството е масова практика.      Това е третата хипотеза - за капсулираната травма. Изглежда в писхологически план представата за турското робство функционира като символично вместилище на травматичния опит на много поколения. Явно общността не успява да преработи този опит и да се освободи от него, и затова го капсулира в културната си памет и го пренася в суров, архаичен вид от поколение на поколение. Травматичната капсула затваря в концетриран вид само част от историческия опит и затова нейното съдържание се различава съществено от обективната истина за епохата. Колективният травматичен опит резонира особено силно в индивидуалния психичен свят на някои хора поради собствените им нелекувани травми. Те преживяват болезнено разчупването на капсулата - ефекът е като при отлепването на марля от незараснала рана. Когато бъдат конфронтирани с историческата истина, те се чувстват разстроени, наранени и гневни, сякаш върху тях е упражнено насилие. Това са симптоми, типични за дълбоко травмирани хора. Ако такива хора преобладават в една общност, декапсулирането на колективната травма може да има опустошителен ефект върху индивидуалната и групова психика. Това откритие повдига методологически и етични въпроси: как в травматична култура историческата истина да бъде въведена по щадящ начин, който няма да предизвика страдание, яростно отхвърляне и вторично затваряне. В това отношение може да е от полза опитът на други общности - например на Германия, където процесът на преработване на травмите от нацизма, а в източните провинции и от комунизма, продължава няколоко поколения и поглъща огромен интелектуален и морален ресурс.        Зависи кога ще започнем. Добре е да започнем веднага, ако искаме да се избавим от тягостното внушение, че сме вечно прецакани, недооценени и употребени, което ни обезсилва като общност и спъва развитието ни. Провинциалната ни самооценка е следствие от провинциализирания прочит на нашата история и култура, невъзможността тя да бъде видяна като част от разгръщането на голямата европейска цивилизация. Да вземем Чипровското въстание от 1688, което историческият канон разказва като изолиран епизод от героичната борба на българския народ срещу османския поробител. Този прочит не е неверен, но е непълен. Защото мобилизацията на българската католическа общност е резултат от политиката на Римската Конгрегация за пропаганда на вярата в контекста на Контрареформацията. Католическото въстание е смазано от полковете на размирния граф Имре Тьокьоли, лидер на унгарската протестантска опозиция срещу Хабсбургите и тактически съюзник на техните заклети врагове - османските султани и френските Бурбони. В този смисъл трагичните събития в България от 1688 могат да се разглеждат като епизод от голямата драма на европейския 17 век - религиозните и династични конфликти между католици и протестанти, които разкъсват и прекрояват християнския свят. Но ако искаме да видим собствената си история и култура в глобална перспектива, се налага да повдигнем похлупака на турското робство и да надникнем изпод него към широкия свят. Той не е чак толкова страшен.  ", "date": "2019.05.02", "title": "Трябва да повдигнем похлупака на \"турското робство\""}
{"url": "http://www.classa.bg/%D1%81%D0%B2%D1%8F%D1%82/item/395098-%D1%80%D0%BE%D0%BD%D0%B0%D0%BB%D0%B4%D0%BE-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B5-%D0%BA%D1%83%D0%BF%D0%B8%D0%BB-%D0%BD%D0%B0%D0%B9-%D1%81%D0%BA%D1%8A%D0%BF%D0%B0%D1%82%D0%B0-%D0%BA%D0%BE%D0%BB%D0%B0-%D0%B2-%D1%81%D0%B2%D0%B5%D1%82%D0%B0", "text": "Кристиано Роналдо вероятно е купил най-скъпата кола в света – Бугати, La Voiture Noire, на стойност 11 милиона евро (над 12 милиона долара), съобщава испанският вестник Marca. Автомобилът, с 16-цилиндров двигател, 8 литра работен обем и 1500 конски сили, беше представен през март на Международното автомобилно изложение в Женева 2019. Произведена е само една бройка засега. От компанията за луксозни автомобили съобщиха, че автомобилът е бил продаден на \"почитател на Бугати\", но не разкриват самоличността му. Преди това Bloomberg заяви, че някои спекулации предполагат, че бившият президент на Volkswagen Group, Фердинад Пиех, може да би е този, който го е придобил. Що се отнася до нападателя на Ювентус, той е добре познат фен на спортните автомобили и ако наистина е купил този модел, той няма да е единствената Бугати в колекцията му, тъй той като вече притежава Veyron Super Sport и Chiron. Въпреки това, в случай, че играчът наистина е този, който е купил La Voitture Noire, за да го използва той ще трябва да изчака до 2021, тъй като в колата все още трябва някои подробности да бъдат финализирани.", "date": "2019.05.02", "title": "Роналдо вероятно е купил най-скъпата кола в света"}
{"url": "http://www.classa.bg/%D1%81%D0%B2%D1%8F%D1%82/item/395100-%D1%86%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%BF%D0%BE%D0%BA%D0%B0%D0%B7%D0%B0-%D0%BD%D0%BE%D0%B2%D0%B8%D1%8F-facebook-%D0%B8%D0%BD%D1%82%D0%B5%D1%80%D1%84%D0%B5%D0%B9%D1%81", "text": "Основателят на Facebook, Марк Цукърбърг, показа новият интерфейс на социалната мрежа на конференция, която се проведе в Сан Диего (Калифорния, САЩ). Речта му пред аудиторията бе публикувана на видео.   Видеото показва Цукърбърг пред гигантски екран, на който се вижда \"новият вид\" на Facebook, характеризиращ се с преобладаващ бял цвят. На снимките можете да се види стартовият панел разположен отляво, а колоната с контакти е разположена отдясно. Също така, бутоните за преминаване към профила на потребителя, уведомленията и Messenger са преместени в горната част на екрана, точно над публикациите.   След това той показа как ще изглежда новият профил на потребителите, където очевидно се променя само мястото на основната снимка, която вместо вляво, ще бъде поставена в центъра, точно над корицата.   Цукърбърг увери, че новият дизайн е направен с цел да бъде \"по-бърз и по-чист\", а в него \"ще има стотици детайли\". В допълнение, основателят на Facebook гарантира, че с новата версия на тази социална мрежа на потребителите ще бъде много по-лесно \"да намират и се свързват с групи\".", "date": "2019.05.02", "title": "Цукърбърг показа новия Facebook интерфейс"}
{"url": "http://www.classa.bg/%D1%81%D0%B2%D1%8F%D1%82/item/395104-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B8%D1%82%D0%B5-%D1%82%D0%B0%D0%B9%D0%BD%D0%B8-%D0%BD%D0%B0-%D0%BA%D0%B3%D0%B1-%D0%B8-%D0%B3%D1%80%D1%83", "text": "Какви тайни крие този берлински район? Какво са крили от погледа каменните зидове на масивните сгради, където някога са се помещавали подразделения на КГБ и ГРУ?  За това разказват сътрудници на музея Карлсхорст в Берлин.       В края на април в германско-руския музей Карлсхорст се събра необикновена публика. По принцип тук се провеждат конференции на историци и ветерани на германско-съветската (руската) дружба. Тази вечер обаче в залата, където е подписана безусловната капитулация на хитлерова Германия, са пристигнали и много жители от близките къщи. Хора, които отдавна живеят в Карлсхорст и други, заселили се неотдавна. Довело ги е любопитството. Какви тайни крие този градски район в източната част на Берлин? Какво се е случвало някога в масивните сгради? Какви тайни са крили каменните зидове от погледите на минувачите? За това разказват сътрудниците на музея в първата информационна вечер от проекта \"Секретният Карлсхорст\". Закрита зона \"Ние далеч не знаем всичко. Трябва да започнем да търсим. Въпросите са повече от отговорите\", споделя директорът на музея Йорг Море. Много неща могат да бъдат изяснени от документите, които се съхраняват в руските военни архиви. \"Но те не са достъпни за германските изследователи\", допълва той.      Въпреки това германските експерти са успели да възстановят някои глави от съветската (руската) история на Карлсхорст, която продължава почти половин век - от 1945 до 1994 година. Настъплението на Червената армия към Берлин се подготвя от 16 април 1945 година, разказва историкът Кристоф Майснер. Частите на 5-а ударна армия на генерал Берзарин навлизат в града от изток още на 22 април и достигат до Карлсхорст. Тук почти не са се водили ожесточени боеве и няма големи разрушения. Германия капитулира през нощта на 8 срещу 9 май, но по това време войната в Карлсхорст вече е приключила. Още на 4 май по улиците на квартала преминава автомобил с високоговорители. На жителите на Карлсхост е заповядано да напуснат домовете си в срок от 24 часа. На 5 май практически целият квартал Карлсхорст става закрита зона и в сградата на бившата военно-инженерна академия на Вермахта се настанява щабът на генерал Берзарин. В съседство са разквартирувани части от неговата армия. През лятото на 1945 година тук се настанява съветската военна администрация в Германия, която под ръководството на маршал Жуков служи на правителството на съветската окупационна зона до създаването на ГДР през 1949 година.     Животът в \"Карловка\" И след като властовите пълномощия са предадени на правитеството на ГДР, Карлсхост си остава \"съветски\", макар че закритата зона постепенно става по-малка и в някои квартали се завръщат предишните обитатели. До 1994 година, когато приключва изтеглянето на руската западна група войски от обединена Германия, Карлсхост си остава един вид държава в държавата. Военослужещите от разкватируваната тук танкова бригада последни напускат Федерална Република Германия. Цели четири години след обединението на страната. В жилищата са живеели офицери със семействата си. Децата им са посещавали руското военно училище, което просъществува до 1994 година. Съпругите на офицерите пазаруват в руските военни магазини и се лекуват във военната болница. Вечерно време се организират кинопрожекции и танцови вечеринки в Офицерския клуб, където сега се помещава музикалната школа на името на Шостакович. Трудното за произнасяне на руски име Карлсхорст руснаците променят на \"Карловка\".     \"За разлика от редовите войници, офицерите водят доста по-свободен живот. Те посещават бирариите и ресторантите, а през уикендите заедно със семействата си ходят и в близката зоологическа градина\", казва историкът Кристоф Майснер. С времето населението на Карлсхорст става смесено. В освободилите се жилища, започват да пускат и германски, но проверени жители. Те също започват да посещават Офицерския клуб, руските магазини. Завързват се и приятелства. Само един квартал от Карлсхорст остава закрита зона. Това е територията на бившата военно-инженерна академия около Цвизелер щрасе. В зоната съществува строг пропускателен режим. През 1963 година, в разгара на Студената война тук се нанасят филиалите на КГБ и ГРУ. Очите и ушите на КГБ и ГРУ Според Йорг Море, в Карлсхорст възниква нещо като \"гравитационен център\", който привлича към себе си различни служби, в това чесло и разузнаването. Именно тук различните съветски тайни служби обединяват своите усилия в сферата на външното разузнаване. За събирането на информации е образувана цяла верига. Главни източници на информация стават агентите на създадената от инструктори на КГБ - ЩАЗИ. Йорг Море споделя, че за източногерманския агент е било много по-лесно да действа някъде в Западен Берлин, отколкото за руския. По простата причина, че руските шпиони не говорят добре немски. Тоест информацията идва от ЩАЗИ в КГБ в Карлсхорст, а оттам постъпва в намиращото се в съседство ГРУ. \"ЩАЗИ - това са очите и ушите на КГБ и ГРУ\", казва Море. По негови изчисления, на разположение на тайните служби в Карлсхорст са били около 200 квартири и други \"обекти\" с различно предназначение. В някои от квартирите агентите просто си почивали след завръщане от определени мисии. В други пишели своите доклади, а в трети разпитвали арестуваните или отвлечените от Западен Берлин. Йорг Море казва, че КГБ и ГРУ остават в Карлсхорст до 1992 година и продължават да се занимават най-вече с промишлен и военен шпионаж и след обединението на Германия. Постепенно дейността им обаче намалява. През януари 1990 година участниците в мирната революция щурмуват главната квартира на ЩАЗИ и в Карлсхорс най-сетне разбират, че процесът е необратим. \"Така че КГБ е разполагал с достатъчно време, за да подготви своята евакуация и да заличи всички следи в сградата на бившата военно-инженерна академия\", заключава Йорг Море.  ", "date": "2019.05.02", "title": "Берлинските тайни на КГБ и ГРУ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395093-%D0%B4%D0%B6%D0%B5%D0%BD%D0%B4%D1%8A%D1%80-%D1%80%D0%B0%D0%B7%D0%B3%D0%BD%D0%B5%D0%B2%D0%B8-%D0%B0%D1%82%D0%BB%D0%B5%D1%82%D0%B8", "text": "Транссексуалната състезателка по вдигане на тежести Мери Грегъри разгневи олимпийски,с лед като записа четири световни рекорда при участия в девет турнира под егидата на Raw Powerlifting Federatio в САЩ, побеждавайки във всеки от тях. Мери Грегъри сподели своята радост в социалните мрежи и благодари на федерацията, че е счита за обикновена жена, а това ядоса редица атлети, участвали на олимпийски игри.     „Тази транссексуална жена с мъжко тяло победи в турнири за момичета в Америка. Обикновена биологична жена не може да се състезава с нея. Това е безсмислица“, - написа бившата британска плувкиня Шарън Дейвис. Лекоатлетката Кели Холмс пък определи победите на Грегъри като „адска шега“ и призова всички биологични жени да бойкотират турнири с участието на трансджендъри.    ", "date": "2019.05.02", "title": "Джендър разгневи атлети"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395094-%D0%BA%D0%B0%D0%BA%D0%B2%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%B5-%D1%81%D1%82%D0%B0%D0%BD%D0%B0%D0%BB%D0%B0", "text": "По Великден звездите са усмихнати и щедри откъм споделяне на лично щастие. Именно това изразява публично и Мартина Вачкова, която с удоволствие споделя щастието си в моментите, когато е заедно с дъщеря си Рада.   Актрисата, която в момента гледаме в хитовия медицински сериал „Откраднат живот”, буквално сияе от снимката, на която е в компанията на най-скъпото си същество. Двете са се снимали навръх Великден, а от кадъра ясно си личи колко се е разхубавила младата наследничка.     Но за разлика от връстничките си, които със сигурност отделят добро количество часове на седмица в полагане на грижи за външния вид, Рада бяга от суетата.   Преди три години, когато имаше абитуриентски бал дори, Рада изобщо не бе в настроение да се кипри за важния ден. Тогава дори Мартина Вачкова призна, че едва е успяла да убеди детето си да облече рокля. Рада отказала да сложи и каквито и да е било бижута и грим, за прическа да не говорим.     Днес обаче, както е видно, Рада става все по-голяма красавица – при това напълно естествена. И за радост на известната си майка – с огромно желание да се образова добре в чужбина.  ", "date": "2019.05.02", "title": "Каква красавица е станала..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395095-5-%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0-%D0%BD%D0%B0-%D1%81%D0%BA%D1%8A%D0%BF%D0%B0%D1%82%D0%B0-%D0%B6%D0%B5%D0%BD%D0%B0", "text": "Всяка жена иска да изглежда не просто красива и стилна, но и добре поддържана, ефектна и елегантна. И докато за някои дами това си остава само мечта, други успяват с лекота да го превърнат в реалност.    Жена, която изглежда представително, успешно и отделя достатъчно грижи за себе си, винаги предизвиква доверие. С почтеният си образ тя бързо установява нови контакти и предразполага противоположния пол. За да изглеждате така, изобщо не е нужно да сте дъщеря на петролен магнат. Просто трябва да сте наясно с тайните, с които винаги ще изглеждате стилно и скъпо.   Питате се как? Тайната е в подхода! В подхода, който тези дами имат към себе си и външния си вид. И нещо също много важно - правят го с последователност.   Днес ще ви разкрием трикчетата на скъпите момичета, които ще ви помогнат да се превърнете в едно от тях. И помнете:   стилът не е само в дрехите, които носите на гърба си!   Бяла риза     В случая не е важна толкова  , колкото цветът. Открай време бялото се свързва с чистотата, почтеността и високия статус. Едно време само царе и придворни са можели да си позволят идеално чисти бели дантели и ризи. Тази логическа верига се е вгнездила дълбоко в съзнанието ни.   Обличайки бяла риза, казвате на целия свят: \"Да, мога да си позволя химическо всеки ден!\". Нищо, че става въпрос за добър препарат и пране на ръка всеки ден.    Обувки на висок ток      говорят много за човека. А обувките на висок ток ще създадат впечатление, че или се придвижвате с личен автомобил, или ползвате таксита. Иначе как бихте издържали на тях цял ден.    Не забравяйте обаче в най-долното чекмедже на бюрото си винаги да имате подръка чифт балеринки или удобни гуменки, които могат да се съчетаят с почти всичко!   Носете   си все едно е Birkin     Обръщали ли сте внимание как Виктория Бекъм държи   си? Носи я на лакътя и винаги я поставя до себе си.   Добре е най-накрая да се отучите да оставяте чантата си на земята. Дори и да сте я купили от някоя разпродажба, тя ще изглежда много по-късно, ако, когато сядате на кафе, я слагате до себе си!    Прическа     Дори и най-изтънченият образ може да бъде разрушен много лесно с помощта на кофти прическа.    Стилните момичета са наясно с това, затова са наясно с 1001 трика как да се сдобият с проста, но изключително елегантна прическа. И винаги имат чадър подръка, за да не отидат усилията им на вятъра.    Малка чантичка     Накарайте всички около вас да мислят, че всичко, от което се нуждаете, е червило и кредитна карта. В края на краищата, само те могат да се поберат в такава малка чантичка. А място за телефона? Всъщност кога изобщо го изпускате от ръце?  ", "date": "2019.05.02", "title": "5-те правила на скъпата жена"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395096-%D0%B1%D1%83%D1%80%D0%BA%D0%B8%D0%BD%D0%B8-%E2%80%93-%D0%BD%D0%B0-%D0%BA%D0%BE%D1%80%D0%B8%D1%86%D0%B0%D1%82%D0%B0-%D0%BD%D0%B0-%D0%BC%D1%8A%D0%B6%D0%BA%D0%BE-%D1%81%D0%BF%D0%B8%D1%81%D0%B0%D0%BD%D0%B8%D0%B5", "text": "Първата мюсюлманка по бански украси корицата на престижно спортно издание. Сомалийският супер модел Халима Адем застана гордо на обложката на Sports Illustratrated. Фотосесията е част от социално ангажирана кампания, която цели да приобщи жените от ислямския свят и да превърне така наречените буркини (бански костюм, който покрива цялото тяло) в нещо нормално и красиво. \"Младите момичета, които носят хиджаб, трябва да имат модел за подръжание в лицето на жените и то във всяка една индустрия\", разказва пред BBC супермоделът.      Халима е от сомалийски прозиход и израства в бежански лагер в Кения. Мести се в САЩ на 7-годишна възраст, а малко след това слага хиджаб. \"Виждаме все повече жени на високи и обществено значими позиции, които носят хиджаб - политици, бизнесдами, телевизионни водещи и репортери... И точно това е посланието, което трябва да отправим. Отзивите са страхотни и за мен е истинска чест, че Sports Illustrated направи крачката да покаже красотата и на скромно облечените жени\", коментира още Халима.      Самото списание е с предимно мъжка аудитория. я. На кориците му са заставали знаменитости като Тайра Банкс и Бионсе. В социалните мрежи и медиите има смесени реакции след кампанията. \"Страшно противоречиво е да носиш хиджаб заради религията си или от чувство за скромност и същевременно да позираш секси за списание, известно с това, че оценява жените по красота и гледа на тях като на обекти\", написа потребител в Twitter. Други коментираха, че подобна фотосесия би била нормална за модно списание с цел продажба, а не за издание, специално направенио за мъже.    ", "date": "2019.05.02", "title": "Буркини – на корицата на мъжко списание"}
