{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403689-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%B0%D0%B7-%D0%BD%D0%B5-%D1%81%D1%8A%D0%BC-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D0%BA-%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B0-%D0%BF%D0%BE%D1%81%D1%82%D1%8A%D1%82-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%89%D0%B5-%D0%B5-%D0%BD%D0%B5%D1%80%D0%B0%D0%B1%D0%BE%D1%82%D0%B5%D1%89", "text": "Той заяви, че хората, които се хранят от грантове, никога няма да са доволни, освен ако не могат да махнат този, когото не харесват или чрез възможност за унищожаване на прокуратурата чрез изваждането ѝ от съдебната власт или децентрализиране на държавнот Аз не съм наясно какъв е предметът на този дебат, към момента. Ако е за място на прокуратурата, тази тема се повдига от дълги години. Тя е решена с едно конституционно решение. Това заяви пред БНТ новият главен прокурор Иван Гешев по повод обсъждането на промени в Конституцията, което инициира президентът Радев.. „Този проблем може да бъде решен само с Велико Народно събрание. Моето лично мнение, а съм сигурен и за цялата прокуратура, че ще бъде против това прокуратурата да бъде извън съдебната власт. И ще обясня защо. Защото тогава ще отиде към изпълнителната власт и приключваме с въпроса за независимостта на всеки един прокурор. И няма да ме питате - как ще устоите на политически натиск. Този политически натиск ще бъде ежедневие“, каза Гешев. „Този път няма да кажа \"десни екстремисти\", а определен политически сегмент. Пътят към ада е постлан с добри намерения. Този кръг цели механизъм за отстраняване на конкретен главен прокурор, който не харесваш, както и унищожаване на прокуратурата“, посочи Иван Гешев. „Никой не може да управлява еднолично, дори и главният прокурор. Най-трудната и най-важната задача, която е пред мен сега е да сглобя екип, с който да работя“, заяви още той. „Най-много ми се иска ситуацията с битовата престъпност да изглежда по друг начин след тези 7 години. Не ми се иска да гледаме по телевизията как се убиват възрастни хора. Да спре да се говори за корупция. Работодател на всеки държавен чиновник, в това число и главния прокурор, са всички българи“, изтъкна главният прокурор. Той разкри и какво си е говорил с европейския прокурор Лаура Кьовеши. „Тя каза, че не може с въдица да се лови слон, но аз й обясних, че колкото и да е странно, в България правим точно това“, каза той. Относно създаването на поста независим прокурор, който трябва да контролира главния прокурор, Гешев коментира, че го счита за потенциално неработещ, защото не смята да извършва престъпление. Той заяви, че хората, които се хранят от грантове, никога няма да са доволни, освен ако не могат да махнат този, когото не харесват или чрез възможност за унищожаване на прокуратурата чрез изваждането ѝ от съдебната власт или децентрализиране на държавното обвинение. На въпрос как ще работи с председателя на Върховния касационен съд Лозан Панов, Гешев отговори: \"Сигурен съм, че съм различен типаж. Не ме интересува дали съм харесван или не. Не се влияя от емоции и предубеждения. Мога да работя с всеки. Аз съм избран на този пост да работя\".    ", "date": "2019.12.19", "title": "Иван Гешев: Аз не съм престъпник и няма да бъда! Постът \"независим прокурор\" ще е неработещ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403690-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8-%D0%B8-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0-%D0%B4%D0%B0%D0%BD%D1%8A%D0%BA%D0%B0-%D0%BD%D0%B0-%D1%85%D0%BE%D1%80%D0%B0-%D1%81-%D0%BD%D0%B8%D1%81%D0%BA%D0%B8-%D0%B4%D0%BE%D1%85%D0%BE%D0%B4%D0%B8-%D0%B2-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Синдикати и работодатели са поискали от правителството да се възстановява данъка в края на годината на работниците с ниски доходи. Това каза президентът на КНСБ Пламен Димитров след като връчи заедно със социалния министър Деница Сачева на тържествена церемония в КНСБ награди на 12 ветерани на синдикалното движение. С церемонията бяха отбелязани 140 г. от зараждането на синдикалната дейност в България. Възстановяването на данъка е част от споразумението, по което са работили лидерите на националнопредставителните синдикални и работодателски организации. Споразумението е връчено вчера на срещата при премиера Бойко Борисов. Проектоспоразумението е от лятото, в края на юли и началото на август то беше завършено между нас и работодателите, уточни Пламен Димитров. Синдикати и бизнес очакват властта да припознае това проектоспоразумение, което трябва да е тристранно.\"Някой ще каже, че от ГЕРБ са казали, че данъците няма да се променят, но ние сме се разбрали с бизнеса, че това е едно от общите предложения. Не е въвеждане на необлагаемия минимум, както искахме, но по това предложение имаме съгласие с бизнеса, каза Димитров. Тази мярка е обвързана и с начина на изплащане на болничните. В споразумението се предлага те да се поемат изцяло от НОИ. Националното тристранно споразумение е в четири области, като в много от точките вече имаме почти на 100% съгласие с бизнеса, каза Димитров. Изплащането на болничните е обвързано с останалите 40 точки, свързани с бизнес средата, с 10 мерки в енергийния сектор, демографски мерки, мерки за връщане на българите от Украйна и Молдова, за дигитална програма за обучение с общ размер около 1 милиард евро. Има и конкретни мерки с ДОО, цялостна реформа на системата за социално подпомагане, посочи Пламен Димитров. \"Ние говорихме и за българската позиция по Зелената сделка, през тези 12 месеца, които идват, България може да бъде загробена окончателно и това не е благодарение на мен или на Борисов, това е ситуацията, в която ни поставя тази Зелена сделка, и не само България, а цяла Източна Европа\", заяви Пламен Димитров. Пламен Димитров и социалният министър Деница Сачева съобщиха, че следващата среща по темата е на 6 януари при вицепремиера Томислав Дончев и съответните министри. Ще се иска от правителството да реализира споразумението до края на мандата. По думите на Димитров правителството ще поиска до края на януари цялото споразумение да е финализирано. По отношение на изплащането на болничните, Деница Сачева каза, че трябва да се изчакат изводите от анализа, възложен на НЗОК и на НОИ със Закона за бюджета на Държавното обществено осигуряване, за да се вземат решения въз основа на информация. Срокът е един месец от обнародването на закона. От една страна трябва да се борим със злоупотребите, но трябва да видим има ли и причини, поради които толкова честото ползване на болнични е рационален избор - дали поради икономически затруднения в предприятията, или поради пробойни в законодателството, дали не е свързано с това, че някои от работниците не могат да ползват своите почивни дни и работят много извънредно, каза Сачева. Тя заяви, че за нея верният отговор е комплексни мерки, свързани както с борба със злоупотребите, така и с промяна в законодателството.", "date": "2019.12.19", "title": "Синдикати и работодатели искат да се възстановява данъка на хора с ниски доходи в края на годината"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403691-%D0%B5%D0%BD%D0%B5%D1%80%D0%B3%D0%BE-%D0%BF%D1%80%D0%BE-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8-%D1%83%D1%81%D0%BB%D1%83%D0%B3%D0%B8-%D0%B8%D0%B7%D0%B2%D0%B5%D1%81%D1%82%D1%8F%D0%B2%D0%B0-%D1%81%D1%8A%D1%81-sms-%D0%B7%D0%B0-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%BE-%D0%BF%D1%80%D0%B5%D0%BA%D1%8A%D1%81%D0%B2%D0%B0%D0%BD%D0%B5-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D1%81%D0%BD%D0%B0%D0%B1%D0%B4%D1%8F%D0%B2%D0%B0%D0%BD%D0%B5%D1%82%D0%BE", "text": "От началото на месец декември ЕНЕРГО-ПРО Енергийни Услуги разшири обхвата на своята абонаментна услуга SMS Известие. До този момент нейните ползватели получаваха текстови съобщения при издадена фактура за електрическа енергия и при настъпил краен срок за плащане. Отсега нататък към настоящите две уведомления енергийният доставчик добавя още една допълнителна възможност за навременна информираност на клиентите си - sms известие преди предстоящо прекъсване на снабдяването. Допълнителното съобщение ще бъде получавано в случай на предстоящо преустановяване на захранването поради просрочени задължения. То ще указва планираната от мрежовия оператор дата за изпълнение и ще напомня за възникването на евентуални допълнителни разходи по прекъсване и последващо възстановяване на снабдяването с електрическа енергия. За стартиралите вече абонаменти компанията ще се погрижи да включи допълнителната опция, без за това да е необходимо клиентите изрично да подават заявления или да заплащат допълнително. С въвеждането на третия тип sms в обхвата на услугата SMS Известие ЕНЕРГО-ПРО Енергийни Услуги поднася на клиентите си цялостен уведомителен пакет, който ще бъде незаменим помощник в ефективното управление на разходите за електрическа енергия и нейното удобно потребление.  Всички клиенти на ЕНЕРГО-ПРО Енергийни Услуги, които желаят да активират услугата SMS Известие, могат да направят това като подадат заявление чрез своя персонален мениджър продажби или в някой от клиентските центрове на компанията. SMS Известие е абонамент с продължителност 12 месеца, валиден за клиентски номер. Цената на услугата остава непроменена и е посочена в ценоразписа на допълнителни услуги, публикуван на интернет страниците:  и ", "date": "2019.12.19", "title": "ЕНЕРГО-ПРО Енергийни Услуги известява със SMS за предстоящо прекъсване на електроснабдяването"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403692-%D1%83%D0%B4%D0%B0%D1%80-%D1%81%D1%80%D0%B5%D1%89%D1%83-%D0%BD%D0%B4%D1%80%D0%B0%D0%BD%D0%B3%D0%B5%D1%82%D0%B0-%D0%B2-%D0%B8%D1%82%D0%B0%D0%BB%D0%B8%D1%8F,-%D0%B0%D1%80%D0%B5%D1%81%D1%82%D0%B8-%D0%BD%D0%B0-%D0%BC%D0%B0%D1%84%D0%B8%D0%BE%D1%82%D0%B8-%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Властите в Италия арестуваха 334 членове на калабрийската мафия Ндрангета, включително и политици, адвокати, счетоводители и служители на държавната администрация. Операцията е проведена в ранните часове на деня. Акцията е по заповед на шефа на прокуратурата „Антимафия\" в град Катандзаро Никола Гратери. Запорирани са активи за над 15 милиона евро, съобщава Corriere della sera. \r\n Задържани са хора от клановете Манкузо и Лимбади на Ндрангетa в Калабрия, България, Германия и Швейцария с взаимодействие с местните полицейски власти и в изпълнение на европейски заповеди за арест. Сред арестуваните е и бившият депутат от „Форца Италия\" Джанкарло Пители, кметът на Вибо Пицо Джанлука Калипо, шефът на общинската полиция на Вибо Валентиа Филипо Неши, представител на съда на Вибо Валентиа, собственици на местни фирми от строителството и ресторантьорския бизнес и др. \r\n 260 от обвиняемите се намират в затвора, а другите са под домашен арест. Още 82 души се разследват като цялото разследване обхваща общо 416 души. \r\n           „Това е сериозно, конкретно и аргументирано разследване, по което работя още от встъпването си в длъжност в Катандзаро\", каза в изявление за медиите прокурорът Гратери. \r\n При разследването е изплувало на бял свят преплитането на интереси между клановете и представители на политиката и бизнеса. Следователите са документирали срещи и съвещания между босове и членове на Ндрангета. \r\n В мащабната операция срещу калабрийската мафия са участвали едновременно над 2500 души от спецчастите на карабинерите, но също и на екипи парашутисти, мобилни отряди, екипи с кучета в много области на Италия, както и в чужбина - България, Германия и Швейцария. \r\n Обвиненията срещу всички тях варират от връзки с мафията до убийства, изнудвания, рекет, фиктивно притежаване на собственост, пране на пари и др. Престъпната история на обвиняемите е описана от властите върху 13 500 страници. \r\n Над 5 млн. листа хартия, принтирани по мотиви за сигурност на различни места от тези на арестите, са били транспортирани с бронирани камиони, за да бъдат връчени на обвиняемите. \r\n Все още не се уточнява каква точно е българската следа в разследването срещу Ндрангета, което е протече под наименованието \"Rinascita-Scott\". Предполага се, че тя е свързана с трафика на боклук, защото само преди дни властите в Италия съобщиха, че е задържан огромен товар от тонове боклуци за България. 815-те тона боклук е трябвало да мине през област Умбрия. Според разследването трафикът на товара е трябвало да мине през фирма за отпадъци в Умбрия, чрез която да се изнасят отпадъци, включително и опасни, към България. \r\n", "date": "2019.12.19", "title": "Удар срещу Ндрангета в Италия, арести на мафиоти и в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403693-%D0%BA%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B0-100-%D1%85%D0%B8%D0%BB-%D0%BB%D0%B5%D0%B2%D0%B0-%D0%BD%D0%B0-%D0%BC%D0%B5%D1%81%D0%B5%D1%86-%D0%B2%D0%B7%D0%B5%D0%BC%D0%B0-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D1%87%D0%B0%D1%81%D1%82%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0", "text": "Ваня Григорова от синдиката коментира още, че има и лекари, които получават по 800 лева. Директор на частна столична болница взима заплата от 100 000 лева месечно, твърдят от КТ \"Подкрепа\". Снимка: БГНЕС.     \"Това е болница, която получава средства и от НЗОК. Това е порочното според нас\", заяви в ефира на NOVA Ваня Григорова, икономически експерт в КТ \"Подкрепа\". Тя обаче отказа да каже коя точно е болницата.     Ваня Григорова коментира още, че има и лекари, които получават по 800 лева.     \"Тази тема беше дискутирана и на срещата на медицинските сестри с премиера Борисов. Те настояват частните болници да не получават пари от Касата\", допълни Григорова.     \"Аз се съмнявам в истинността на такова нещо. Ако е в частна болница, това е проблем на болницата, не на обществото\", заяви бившият шеф на \"Пирогов\" Спас Спасков. \"В по-голямата част от частните заведения има приходи извън НЗОК\", призна той.     \"Като мантра се повтаря – \"дават се пари, а няма резултат\". А какво става със средната продължителност на живот в България? За 20 години тя се е увеличила със 7 години и половина\", допълни Спасков. \"Не трябва непременно да говорим, че само лоши неща се случват около нас\".     \"Всички знаем, че най-тежките случаи, които носят най-сериозни разходи, отиват в \"Пирогов\", отиват в ИСУЛ, в големите държавни болници. Затова твърдим, че частните болници не трябва да получават пари от НЗОК\", смята Григорова. \"Изкривяванията са твърде много, източването на системата се случва по хиляди начини\".     Относно протеста на медицинските сестри, Спас Спасков коментира, че когато е бил директор на \"Пирогов\", и той е бил обект на упреци заради заплатите.     \"Съотношението в заплатите беше едно към две към три – лекари, сестри и останал персонал\", заяви Спасков. \"Когато вкараме много емоция, тя винаги изкривява нещата в общ план. Сестрите в момента подхождат изключително емоционално\".     Що се отнася до проверките на болниците, д-р Спасков обясни, че те са почти ежедневни, но те не се забелязват от персонала, а засягат най-вече администрацията.  ", "date": "2019.12.19", "title": "КТ \"Подкрепа\": 100 хил. лева на месец взема директор на частна столична болница"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403694-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%82%D0%B5-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82", "text": "Жpицитe нa любoвтa пpoвeдoxa зa 12-ти път в Cĸoпиe пoxoд c иcĸaнe зa пoвeчe пpaвa, paвнo тpeтиpaнe пpeд зaĸoнa и cъблюдaвaнe пpaвoтo им нa cвoбoдeн избop, cъoбщи MИA.     Учacтничĸитe в „Mapшa нa чepвeнитe чaдъpи\" нacтoявaт зa пpoмянa в зaĸoнoдaтeлcтвoтo, ĸoeтo тpeтиpa ceĸcyaлнитe тpyжeници ĸaтo пpecтъпници. Cлeд 12 г. cтигмaтa, диcĸpиминaциятa и нacилиeтo въpxy ceĸcyaлнитe тpyжeничĸи вce oщe cъщecтвyвaт. Инcтитyциитe и oбщecтвeнocттa пpoдължaвaт дa бъдaт „глyxи и cлeпи\" зa тexнитe иcĸaния. „Зaщo тpябвa дa paбoтим в cтpax, чe мoжe дa бъдeм мaлтpeтиpaни, и игнopиpaни oт oбщecтвoтo? Зaщo ни тъpcитe, a нe ни пpизнaвaтe? Hиe cмe избpaли тaзи пpoфecия ĸaтo нaй-дoбpa възмoжнocт дa cи изĸapвaмe пpexpaнaтa и ниĸoй нe бивa дa oтнeмa пpaвoтo ни нa cвoбoдeн живoт\", зaяви eднa oт yчacтничĸитe в пoxoдa. Cпopeд aнaлиз нa нeпpaвитeлcтвeни opгaнизaции, пpeз 2018 г. ca peгиcтpиpaни 100 cлyчaя нa нacилиe въpxy жpицитe нa любoвтa. Бpoят нa тaĸивa cлyчaи пpeз 2019 г. e пo-мaлъĸ, нo тoвa нe ce дължи нa пoлoжитeлни пpoмeни, a нa липcaтa нa cмeлocт и дoвepиe в инcтитyциитe.     B 34 oт cлyчaитe нacилиeтo e извъpшeнo в жилищaтa нa тpyжeничĸитe, ĸoeтo oзнaчaвa, чe тe нe ca зaщитeни дopи в coбcтвeнитe cи дoмoвe. Дoĸyмeнтиpaни ca cлyчaи нa нacилиe въpxy тpaнcceĸcyaлни жeни, ĸoитo ce cблъcĸвaт дoпълнитeлнo c нacилиe нa ocнoвaтa нa oмpaзa пo пoлoв пpизнaĸ.     Mapшът e opгaнизиpaн oт гpaждaнcĸa инициaтивa зa зaщитa, пoпyляpизиpaнe и нacъpчaвaнe нa пpaвaтa нa ceĸcyaлнитe тpyжeници CTAP-CTAP в paмĸитe нa ĸaмпaниятa зa oтбeлязвaнe нa 17 дeĸeмвpи – мeждyнapoдния дeн зa пpeĸpaтявaнe нa нacилиeтo cpeщy пpeдcтaвитeлитe нa нaй-дpeвнaтa пpoфecия. Πpocтитyциятa вce oщe e нeзaĸoннa в мнoгo дъpжaви. Bъпpeĸи cлaвaтa нa нaй-дpeвнa пpoфecия в cвeтa, тoвa e нaй-пpecлeдвaнaтa пpoфecия и дo днec. Bъпpeĸи, чe Aмcтepдaм e мнoгo дaлeч, cъceдитe дaдoxa пpимep и пoиcĸaxa дeĸpиминaлизиpaнe нa пpocтитyциятa.     Πpexвъpлямe ce в Maĸeдoния, ĸъдeтo 100 пpocтитyтĸи и aĸтивиcти нaпpaвиxa cвoя пpoтecтeн пoxoд в пълнa тишинa в бopбaтa зa „yвaжeниe и пo-дoбpи ycлoвия\". Жeнитe иcĸaт дa бъдaт тpeтиpaни ĸaтo ceĸc paбoтници, a нe poбини и нacтoявaт зa пo-дoбpи ycлoвия. Πo вpeмe нa пpoтecтa нямa ниĸaĸви инцидeнти. Πpocтитyциятa пpoдължaвa дa бъдe нeлeгaлнa в Maĸeдoния, ĸъдeтo xopaтa ca твъpди тpaдициoнaлиcти, нo пpaĸтиĸyвaщитe тaзи пpoфecия пoтвъpждaвaт, чe peдoвнo ca изпpaвeни пpeд нacилиeтo. Дpyг гoлям пpoблeм e, чe cъщитe нe мoгaт дa ce oбъpнaт ĸъм cлyжитeлитe нa peдa, зaщoтo вeчe ca нapyшили дpyг зaĸoн. Πpoфecиятa нa пpocтитyтĸaтa мoжe дa бъдe дocтa жecтoĸa, зaщoтo e cвъpзaнa c вceĸиднeвнo физичecĸo и пcиxичecĸo нacилиe. Жeнитe пpoтecтиpaли c чepвeн чaдъp в pъĸa. Дo ceгa пpaвитeлcтвoтo нe ce e cъглacилo нa тaĸъв зaĸoн!", "date": "2019.12.19", "title": "Македонските проститутки излязоха на протест"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403695-%D0%B3%D1%80%D1%8A%D0%BC%D0%BD%D0%B0-%D0%BE%D0%B3%D1%80%D0%BE%D0%BC%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%B1%D0%B8%D0%BB%D1%8F%D0%BD%D0%B0-%D0%BD%D0%B0-%D0%B1%D0%BE%D0%B6%D0%B8%D0%BD%D0%BE%D0%B2", "text": "Половинката на Валери Божинов - сръбкинята Биляна Дол, е обвинена в плагиатство заради собствената си модна линия. Скандалът гръмна, след като нейна сънародничка я атакува, твърдейки, че палтата, които красавицата продава като свои модели, са закупени от склада й.  Престрелките между двете започнаха в социалната мрежа \"Инстаграм\". Там Биляна постоянно публикува снимки на дрехите, които предлага за продажба. Любимата на Божинов дори създаде нов профил \"Aus Liebe\" (б.р. - в превод: от любов), в който качва продуктите. Именно там обаче Биляна е принудена да търпи критика и пред всички последователи беше обвинена в плагиатство.  Сръбкинята обаче е категорична и твърди, че не присвоява чужд труд. Биляна съветва обвиняващата я да спре с писанията срещу нея. Както вече стана ясно    за собствената й марка дрехи.", "date": "2019.12.19", "title": "Гръмна огромен скандал с Биляна на Божинов!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403696-%D0%B3%D0%BD%D1%83%D1%81%D0%BD%D0%B8%D1%8F%D1%82-%D1%86%D0%B8%D0%B3%D0%B0%D0%BD%D0%B8%D0%BD,-%D0%BA%D0%BE%D0%B9%D1%82%D0%BE-%D0%BC%D0%B0%D1%81%D1%82%D1%83%D1%80%D0%B1%D0%B8%D1%80%D0%B0-%D0%B2-%D0%B0%D0%B2%D1%82%D0%BE%D0%B1%D1%83%D1%81%D0%B0,-%D1%81%D0%B8-%D0%B3%D0%BE-%D0%BF%D0%BE%D0%BB%D1%83%D1%87%D0%B8-%D0%B2%D0%B8%D0%B4%D0%B5%D0%BE-18", "text": "Циганинът, който мастурбира в автобуса, си получи заслуженото. След подаден сигнал в полицията той е издирен и арестуван. Мъжът в градския транспорт е предизвикал истински шок с поведението си. Той се качил на спирка, седнал и започнал да си... бърка в гащите. Това се разиграло пред очите на деца. Случката е разказана и във Фейсбук от общинския съветник Карлос Контрера, който подава и сигнал до полиция и Центъра за градска мобилност.Споделям клипа, защото той е показателен за няколко неща. Първо - от видеоконтрола в общественият транспорт има смисъл. Второ - имаме сериозен проблем с реда в градския транспорт. Трето - трябва да се научим да не подминаваме подобни постъпки, защото накрая се превръщат в ежедневие. \r\n          Затова, когато прочетох жалбата, възложих на ЦГМ проверка и резултатът е налице. Днес материалите са внесени в 5-о РУ за вземане на отношение. Според мен, особено в крайградските линии, имаме нужда от засилване на контрола, а в някои имаме нужда и от периоди с постоянен контрол. И тук не говоря само за автобусния транспорт. Мисля си също, понеже сега е модерно да се говори по темата насилие над жени и сексуални престъпления, че ние като граждани не можем да оставаме бездушни към подобни гледки\", разказва той. \r\n", "date": "2019.12.19", "title": "Гнусният циганин, който мастурбира в автобуса, си го получи ВИДЕО 18+"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403697-%D0%BF%D0%B5%D1%82%D0%B4%D0%B5%D1%81%D0%B5%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%89%D0%B5-%D1%83%D0%B2%D0%B5%D0%BB%D0%B8%D1%87%D0%B0%D1%82-%D0%B8%D0%B7%D0%BD%D0%BE%D1%81%D0%B0-%D1%81%D0%B8-%D0%BF%D0%BE-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-ebay-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%BE%D0%B1%D1%83%D1%87%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B1%D0%B8%D0%B7%D0%BD%D0%B5%D1%81-%D0%BF%D1%80%D0%BE%D0%B3%D1%80%D0%B0%D0%BC%D0%B0-export-revival", "text": "                                    ,                          Made in Bulgaria  eBay                                        “ Във всички градове, където инициативата е проведена, се отбелязва икономическо оживление и засилване на износа на местно произведени продукти.             ", "date": "2019.12.19", "title": "Петдесет български компании ще увеличат износа си по целия свят eBay представя резултатите от обучителната бизнес програма Export Revival"}
{"url": "http://www.classa.bg/%D1%82%D0%B5%D1%85%D0%BD%D0%BE/item/403698-%D0%B7%D0%B0%D0%BF%D0%BB%D0%B0%D1%85%D0%B8%D1%82%D0%B5-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0,-%D0%BA%D0%BE%D0%B8%D1%82%D0%BE-5g-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D0%BF%D1%80%D0%B5%D0%B7-2020", "text": "Изчислено е, че капацитетът за данни в световен мащаб ще достигне  , когато 4G за първи път беше внедрен в световен мащаб. Стандартът 5G е известен като технология за клетъчна мрежа от пето поколение. Очаква се той да бъде до 100 пъти по-бърз от сегашните 4G системи, с до 25 пъти по-ниска латентност, или време на закъснение, и до един милион устройства, поддържани в рамките на един квадратен километър. Основата, която изгражда 5G, може да бъде обобщена в пет технологии: милиметрови вълни, малки клетъчни мрежи, mMIMO (Massive Multiple Input Multiple Output), форматиране на лъчи и байтове в пълен дуплекс. С драстичното увеличение на количеството и скоростта на предаваната информация между свързаните устройства идва естествен ръст на заплахите. Еволюцията, развитието и свързаността на многобройни системи в рамките на 5G отваря вратата за многобройни заплахи, които могат да бъдат обобщени в следните описания: Уязвимост на услугите и инфраструктурата на телекомите С развитието на иновациите в областта на 5G, ще се появят повече недостатъци и несъвършенства в 5G оборудването, особено в рамките на потребителските продукти и както и слабости в администрирането от властите. Подобни недостатъци могат да позволят на атакуващият да повреди инфраструктурата на телекома, да я деактивира, да шпионира клиентите си или да отклони трафика. Държавите трябва изградят собствен капацитет за обективна оценка и одобрение, както на доставчиците, така и на телекомите ползватели на 5G, за да откриват навреме проблеми, които изискват коригиране. Проблеми със защита на личните данни и сигурността на потребителите Що се отнася до неприкосновеността на личния живот, нещата стават по-сложни - появата на 5G с неговия малък обхват ще означава, че клетките на телекомите ще бъдат разположени по-гъсто в търговски центрове и сгради. С правилния набор от инструменти някой може да успее да събере и проследи точното местоположение на потребителите. Друг проблем е, че доставчиците на 5G услуги ще имат широк достъп до големи количества данни, изпращани от потребителски устройства, които биха могли да покажат какво точно се случва в дома им или поне да опишат домашната средата на потребителите чрез употребата на метаданните, и параметрите от вградените в устройствата сензори. Такива данни могат да разкрият поверителна информация за потребителите, а също така да бъдат манипулирани и с тях може да се злоупотреби. Доставчиците на услуги могат също да обмислят продажбата на такива данни на други компании за услуги като рекламодатели в опит да отворят нови потоци от приходи. В различни случаи уязвимостите могат да причинят истински наранявания. Вземете за пример медицинските устройства, които могат да бъдат изключени от разстояние, така че те вече да не функционират, което отваря врата за множество заплахи. Още по-големи заплахи би имало от рисковете за елементи на критичната инфраструктура свързана с доставката на вода и електроенергия.  Риск от разширяването на критичната инфраструктура 5G ще подпомогне разпространението на комуникациите в по-голям брой географски райони и ще оборудва немрежови устройства с технология за отдалечено наблюдение и контрол. Увеличаване на броя на системите с тези възможности наистина е от помощ, но също така може да превърне некритичната инфраструктура в критична и следователно разширява излагането на риск. Като цяло хората са примамвани да приемат удобство и непрекъсната комуникация, но в случаите на реални заплахи общественият ред може да бъде застрашен. План за действие 5G ще има революционно влияние върху телекомуникациите, защото в допълнение към самата технология, тя ще се превърне в основа за други технологии и изобретения - ще даде път на технологичното развитие, особено в областта на интелигентните градове, интелигентните енергийни мрежи и отбранителните съоръжения. Това е следващото поколение клетъчна мрежа, използваща съществуващата 4G LTE в допълнение към отваряне на милиметровата вълнова лента. 5G ще може да посрещне повече свързани с мрежата устройства и значително да увеличи скоростта за всички потребители. Въпреки това, както всяка значима технология, когато се развива, 5G вероятно ще привлече вниманието на престъпници, които ще търсят възможности за атака. Може например да видим мащабни DDoS атаки или предизвикателства по отношение на защитата на мрежа от свързани устройства, особено ако качеството на тяхната защита е съмнително и пробив на едно устройство може да доведе до падане на цялата мрежа. В допълнение, 5G разработва технология надграждаща предходната инфраструктура, което означава, че ще наследи уязвимости и неправилни конфигурации на наследената инфраструктура. Освен това моделът на доверени комуникации няма да бъде идентичен с този, който е бил в предишните поколения на клетъчните мрежи. Очаква се устройствата IoT и M2M да заемат по-голяма част от капацитета на мрежата. Взаимодействието на всички тези устройства в 5G мрежата вероятно би предизвикало безпрецедентни проблеми в дизайна на продукта и поведението на устройствата. По отношение на такива страхове и политическите предизвикателства насърчаването на мрежова архитектура с нулево доверие и стриктното съблюдаване на качеството на продуктите ще спомогне за изграждането на доверие между приемащите технологията и доставчиците. Правителствените и индустриалните лидери трябва да обединят усилията си за гарантиране на сигурни и безопасни 5G технологични проекти за подобряване на услугите и качеството на живот на жителите на интелигентния град. Освен това моделът на доверие в комуникацията ще бъде различен от предишните клетъчни поколения. Предвижда се устройствата IoT и M2M да заемат честотната лента на 5G мрежата. Така всички устройства в 5G мрежата ще разкрият неизвестни досега проблеми в дизайна и поведението на 5G. По отношение на такива тревоги и в допълнение към политическите спорове, възприемането на модел на мрежова архитектура с нулево доверие и строгата оценка на качеството и спазването на регулаторните изискванията би помогнало за формирането на нови взаимоотношения между приемащите технологията и доставчиците. Доставчиците на високотехнологични решения и правителствените структури трябва да обединят усилията си за предотвратяване на експлоатацията на 5G от престъпници в мрежата, но да запазят иновативните характеристики и потенциала за технически прогрес и подобряване на качеството на условията на живот.      ", "date": "2019.12.19", "title": "Заплахите за сигурността, които 5G технологията може да създаде през 2020"}
{"url": "http://www.classa.bg/%D1%81%D0%B2%D1%8F%D1%82/item/403678-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D0%BE%D1%89%D0%B5-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "Половин милион бежанци вече работят в Германия. Стотици хиляди българи и румънци също се установиха тук. Въпреки това Германия спешно се нуждае от още мигранти. И вече всички го разбират.       „Никога преди не е имало такъв консенсус“, така шефът на Съюза на работодателите Инго Крамер коментира резултатите от срещата при канцлерката Меркел. Този консенсус обхваща общото мнение на почти всички основни политически сили и на бизнеса, че  . И не само от държави в ЕС, но и от трети страни. Експертите прогнозират, че до 2030 година на Германия ще ѝ липсват 6 милиона работещи. От години Занаятчийската камара бие тревога, че в бранша има недостиг на 250 хиляди работници. От една страна това се дължи на факта, че Германия застарява. Друга причина е, че най-вече    не са достатъчно атрактивни за повечето германци, включително заради заплащането. В същото време германската икономика, особено експортът, продължава да работи на пълни обороти. На фона тъкмо на тези факти, въпросният консенсус тихомълком слага край на дългогодишните културни битки, които открай време носеха един доста абсурден отпечатък. „Наши деца пред компютрите !“  В основата на този странен дебат стои нежеланието на германските политици да признаят на висок глас фактическото положение: че Германия отдавна се е превърнала в страна на имигранти. През 1960-те години, а дори и по-рано,  в Германия започнаха масово да пристигат италианци, турци, португалци и гърци, които бяха наречени гастарбайтери. Самото име „гостуващи работници“ изразяваше всеобщото очакване, че един ден тези хора ще се върнат в родните си страни. Но това не се случи: те останаха, родиха им се деца и внуци. В същото време много от тях така и не се сродиха истински с новата си родина, понеже държавата тъй и не оповести недвусмислено желание те да останат в Германия за постоянно. Оттук се зародиха и част от проблемите с тяхната интеграция, които ни занимават и днес.  Меркел прогони призрачните страхове от миграцията Този културен сблъсък продължава и досега, само дето се премести на друга сцена: дяснопопулистката партия „Алтернатива за Германия“ (АзГ) стана говорител на ксенофобията, а всички утвърдени партии се обединиха срещу нея. Чест прави на трезво мислещата канцлерка Меркел, че прогони от своята партия ХДС призрачните страхове от „опасните“ чужденци. Вече от много време Меркел е твърдо убедена, че Германия може да запази своето благосъстояние само с помощта на нови имигранти.  С други думи, фактите са налице, сега трябват дела. Германия е водеща икономическа сила в ЕС, но въпреки това не е достатъчно привлекателна за чужденци – по този показател страната е средняк в класацията на водещите индустриални държави. Бюрокрацията е прекалено тромава, а заплащането в редица други страни е по-високо. Нерядко липсва така наречената „култура на гостоприемството“. А дясно екстремистките или антисемитски прояви на насилие плашат потенциалните имигранти. Бежанците вече работят, очакваме и британци Успоредно с вече утвърдения факт, че Германия се нуждае от трудова миграция продължава да се води и дебатът за бежанците. След като през 2015 и 2016 г. в Германия пристигнаха толкова много хора, държавата затегна процедурите за даване на убежище. В същото време бежанците вече дават своя принос за запълване на вакантните места: през последните 4 години почти половин милион от тях са успели да си намерят работа в Германия. Очаква се, че много британци, шокирани от предстоящото излизане на страната им от ЕС, също могат да се преселят в Германия. И част от тях вероятно ще останат за постоянно. Още преди 20 години консервативни германски политици използваха страха на германците от трудовата миграция като оръжие в своите предизборни кампании. Така например християндемократът Юрген Рютгерс, който по-късно стана министър-председател на германската провинция Северен Рейн-Вестфалия, беше казал в едно интервю следното: „Пред компютрите трябва да седят наши деца, а не индийци!“. Всъщност не стана нито едното, нито другото. Опитът на тогавашното германско правителство от социалдемократи и Зелени да привлече индийски компютърни специалисти се провали безславно, а пък германските деца така и не придобиха по-добра компютърна грамотност. Ето защо Германия ще продължи да се променя, ще става все по-пъстра и многообразна. Независимо от тупурдията на кресльовците в дясната периферия. Защото никой не е по-силен от фактите - и мнозинството германци вече окончателно е разбрало това.   ", "date": "2019.12.19", "title": "Германия се нуждае от още имигранти"}
{"url": "http://www.classa.bg/%D1%81%D0%B2%D1%8F%D1%82/item/403679-%D0%BA%D0%BE%D0%B9-%D0%BF%D0%B0%D0%B7%D0%B0%D1%80-%D0%B5-%D0%BF%D1%80%D0%B0%D0%B2-%D0%B2-%D0%BC%D0%BE%D0%BC%D0%B5%D0%BD%D1%82%D0%B0", "text": "Прекратяването на огъня между двете най-големи икономически сили в света помага на американския фондов пазар да приключи 2019 г. на рекордно високи стойности. Този търговски оптимизъм заглуши всичко останало. Той отбелязва сериозен обрат спрямо август, когато кривата на доходността на американските ДЦК се обърна, предизвиквайки опасения от настъпваща рецесия, пише за Financial Times Кристоф Шон, директор за приложните изследвания в аналитичната компания Qontigo.Би било нехайно да отхвърлим тази заплаха толкова лесно. Пазарът на облигации е по-добър от този на акции при прогнозирането на икономическите спадове. Инвеститорите забравят предупреждението от лятото на техен риск, предупреждава Шон. Инвеститорът ветеран Джон Темпълтън веднъж нарече фразата „този път е различно“ четирите най-скъпи думи в английския език. Шон казва, че първият път, когато е чул \"скъпата\" фраза, е бил на лекция по финанси в университета в средата на 90-те. Тогава се е надувал дотком балонът, индексите на акциите по целия свят нарастват до невиждани височини, а на пръв поглед всемогъщият Алън Грийнспан е начело на най-мощната централна банка в света - Федералният резерв на САЩ. \"Нашият професор обяви ера на непрекъснат растеж - „нова парадигма“, в която глобализацията и технологичните промени са пратили бизнес циклите и инфлацията в историята. Всички знаем как завърши това\", посочва Шон. Преди четири месеца пазарите на облигации изпратиха сигнал. Доходността по 30-годишните щатски ДЦК, \"дългият\" край на кривата, падна под овърнайт лихвения процент на Фед, в \"късия\" край. Тази инверсия е сигурен индикатор в исторически план за предстоящ икономически спад. И въпреки това американските фондови борси продължават да се покачват до рекордни нива на фона на положителните търговски новини. Не е нито безпрецедентно, нито е необичайно цените на акциите да продължат да се покачват след инверсия на кривата на доходност. Напротив, предишните епизоди показват, че това може да продължи още 12 месеца и след тях може да отнеме още шест, преди да видим, че икономическото производство започва да се свива, казва Шон. Всички прецеденти, обаче, показват, че както корекцията на борсата, така и рецесията в крайна сметка ще настъпят. Вярва ли някой наистина, че този път ще е различно? Ще бъде ли достатъчно цялостно търговското споразумение между САЩ и Китай, за да се избегне това, което досега се смяташе за неизбежно?       Необичайното, почти противоречиво поведение на пазарите на акции и облигации, което наблюдавахме през ноември, е озадачаващо. То е почти като оптична илюзия, при която това, което виждаме, се променя, ако някой възприеме различна гледна точка. Шон подчертава, че си е припомнил това, когато акциите и облигациите поскъпнаха след информацията, че „първата фаза“ на търговската сделка между САЩ и Китай може да бъде подписана още в средата на декември. Изглежда, че инвеститорите в облигации обръщат повече внимание на коментарите на президента на САЩ Доналд Тръмп, че той все още е готов да повиши значително вносните мита, ако не получи сделката, която очаква, казва той. В среда на нарастващ апетит към риск обикновено се очаква средствата да се преливат от облигации в акции, а не в двата класа активи едновременно. Предполага се, че държавният дълг е убежището, което инвеститорите намират във времена на смут и несигурност, а не когато инвеститорите са уверени в бъдещето. И така, кой от двата пазара е прав? В исторически план инвеститорите в облигации имат по-добри резултати: всички инверсии на кривата на доходността през последните шест десетилетия неизменно са били последвани от спад на фондовия пазар и рецесия. Дори, обаче, привидно безпогрешният пазар на облигации не е имунизиран срещу капризите на търговската политика и президентските туитове напоследък. След началото на август, когато песимизмът около търговския конфликт и икономиката беше най-голям, кривата на доходността отново се изправи, като слягането изглеждаше почти забравено. Периодичните разпродажби, последвали заплахите от ответни мита срещу други търговски партньори на САЩ, и неблагоприятните заглавия относно сделката с Китай подчертават нестабилността на подема, изцяло обусловен от политически новини и обещания. В своя бестселър „Черният лебед“ Насим Талеб твърди, че човешката ни потребност да проумяваме миналите събития - особено травматичните - ни принуждава да измислим разказ, който прави хода на събитията да изглежда логичен, дори неизбежен. С развитието на ситуацията обаче ние си позволяваме да не се придържаме към предвиждания краен резултат. Трудно е да се каже какъв ще бъде разказът след 12 месеца. Надявам се, че няма да бъде: „Казах ви да не отхвърляте толкова безгрижно тази инверсия на кривата на доходността“, казва Шон. Той, обаче, допълва, че не може да се отърве от това неприятно предчувствие.  ", "date": "2019.12.19", "title": "Кой пазар е прав в момента"}
{"url": "http://www.classa.bg/%D1%81%D0%B2%D1%8F%D1%82/item/403680-%D0%BD%D0%B0%D1%82%D0%BE-%D0%BC%D0%BE%D0%B6%D0%B5%D1%88%D0%B5-%D0%B4%D0%B0-%D0%BF%D0%BE%D0%BB%D1%83%D1%87%D0%B8-%D1%81%D1%8A%D1%80%D0%B1%D0%B8%D1%8F,-%D0%BD%D0%BE-%D0%B7%D0%B0%D0%BB%D0%BE%D0%B6%D0%B8-%D0%BD%D0%B0-%D0%BA%D0%BE%D1%81%D0%BE%D0%B2%D0%BE", "text": "Двадесет години по-късно бомбардировките над Югославия остават един от най-противоречивите моменти в историята на НАТО.  Страните, участващи в операцията, предпочитат да наричат решението обосновано и необходимо. Но смъртта на повече от две хиляди цивилни, включително 78 деца, едва ли може да бъде оправдана.  Този момент беше повратен момент за региона на Балканите, който се превърна в център на нестабилност в Европа.  Но всичко можеше да бъде съвсем различно. Тази година силите на НАТО в Косово, известни като KFOR, отпразнуваха своята двадесета годишнина. Присъствието на алианса се простира до далечното лято на 1999 година, когато Кумановското споразумение е подписано с властите на тогавашна Югославия. Грандиозна годишнина беше проведена с участието на Бил Клинтън и Мадлен Олбрайт, които бяха посрещнати като герои в Прищина. А един американски адмирал на САЩ Джеймс Фого, който неотдавна посети Сърбия, заяви, че КФОР са\"свършили добра работа\". И тук възникват първите противоречия. Как може да се нарече успешна мисия, продължила 20 години? Нещо повече, Косово винаги е било свързано с бурна престъпност, междуетническа конфронтация и през последните години дори с международен ислямски тероризъм. На битово ниво тук също всичко е нефункционално: безработица от тридесет процента, отлив на населението, проблеми с комуникацията, енергетиката и транспорта. Може би в САЩ имат малко по-различни критерии за успех? Подобно предположение е напълно подходящо, защото KFOR, чиято заявена цел е да осигури стабилност в Косово, на практика служи като показател за присъствието на алианса в региона. В резултат НАТО може да претендира за превъзходство на Балканите, а KFOR се превръща в инструмент от чисто геополитически характер. Всъщност това не се и крие. Матю Палмър каза в навечерието на посещението си в Прищина през ноември, че Вашингтон е готов да работи за признаването на независимостта на Косово и дори подготвя механизми за натиск върху Сърбия, по-специално резолюция за убийството на братя Битичи през 1999 година. Въпреки това, основната задача на САЩ на Балканите, Палмър нарече противодействието на Русия. Притесненията на Вашингтон относно нарастващото влияние на Кремъл в региона не са неоснователни.  Според доклада на Пентагона именно в Сърбия руският фактор е най-силно изразен.  Ситуацията се усложнява от факта, че сътрудничеството на Белград с Москва според проучвания на общественото мнение отговаря на искането на гражданите.  И това, без да се брои факта, че сръбските власти по принцип спазват военен неутралитет. От доклада на американските военни става ясно, че Сърбия е жизненоважна за Вашингтон да укрепи позициите си. Но непреодолимо препятствие на този път остават именно страшните бомбардировки. Всяка година сърбите почитат паметта на жертвите на операцията \"Съюзни сили\". Дори опозицията го прави. Толкова силни са спомените за бомбардировката и нейните последствия. Освен това в Сърбия през годините има силно разбиране, че повечето държави от ЕС, НАТО и САЩ са насочени към подкопаване на териториалната цялост на страната, тъй като те признават независимостта на Косово. Прищина редовно получава подкрепа и когато се провеждат резонансни силови операции в северната част на спорния регион, където живеят сърбите, Европа и Вашингтон предпочитат да не забелязват какво се случва. Ако не бяха всички тези грешки, Сърбия можеше да се превърне в мощен съюзник на НАТО в региона. Но алиансът избра да подкрепи Косово с всичките му противоречия. Разбира се, това предизвиква рязко негативни емоции сред сръбското население, което може да възпре властите на страната от всякакви решения, които биха могли да бъдат взети под влияние на външна страна. И дори опозицията, която редовно провежда мащабни антиправителствени протести, не рискува даже да допусне отчуждението на Косово заради сближаването с ЕС и НАТО, от страх да не получи клеймото на предател.", "date": "2019.12.19", "title": "НАТО можеше да получи Сърбия, но заложи на Косово"}
{"url": "http://www.classa.bg/%D1%81%D0%B2%D1%8F%D1%82/item/403681-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0%D0%BD%D1%86%D0%B8-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "В деня, в който се очаква Камарата на представителите на американския Конгрес да одобри двете основания за импийчмънт на президента Доналд Тръмп, няколко видни републиканци, които са негови критици и опоненти, обявяват в открито писмо във вестник „Ню Йорк таймс“ създаването на Комитет за политическо действие срещу неговото преизбиране през 2020 г. Според тях най-ефикасният начин това да стане е чрез мощна кампания за набиране на средства, с които да се привлекат гласовете на достатъчно консервативни републиканци и независими избиратели, неодобряващи сегашния президент, най-вече в т.нар. „колебаещи се“ щати, в които Тръмп победи с минимална разлика на изборите през 2016 г. Това според тях е по-ефективен начин, отколкото неуспялото движение „Никога Тръмп“ преди три години, което разчиташе на публични предупреждения какво би означавало избирането на Тръмп. Сред авторите на новата тактика са адвокатът Джордж Конуей – съпруг на една от главните съветнички на Тръмп Келиан Конуей, и бившият стратег на Републиканската партия Стив Шмид. В писмото си в „Ню Йорк таймс“ те обявяват създаването на своя „Проект Линкълн“, който ще започне да действа още през януари, като купуват телевизионно време и дигитални реклами, с които да се привличат гласовете на недоволните републиканци и те да бъдат призовавани „да гласуват през ноември срещу Тръмп и срещу подкрепящите го кандидати за Конгреса, дори и с риск да бъде загубен контролът на републиканците над Сената“. „Нашите усилия ще бъдат посветени на разгрома на Тръмп и на тръмпизма чрез избирателните урни и на избирането на такива патриоти, които да отстояват линията, – пишат Конуей и Шмид в „Ню Йорк таймс“. „Нашите главни различия с демократите остават, но споделената ни вярност към конституцията налага общи действия“, допълват те. Друг влиятелен американски всекидневник – „Вашингтон пост“ – също отделя значително място на тази инициатива на недоволните републиканци, като отбелязва нейното патетично позоваване на националните ценности, което много напомня призивите на техните съпартийци от кампанията „Никога Тръмп“ през 2016 г. Организаторите на „Проекта Линкълн“ предупреждават, че Тръмп няма онзи характер, който му позволява да служи на обществото си и че му липсва вроденото чувство за преценка на нещата, за това кое е правилно и кое погрешно – нещо, което е необходимо за ръководство на страната. Вестникът обаче припомня, че подобни предупреждения не помогнаха през 2016 г., когато Тръмп успя да разбие своите републикански критици и да победи на изборите, като ги нарече хора, откъснати от реалността и част от себичната вашингтонска върхушка – или „блато“ – която се е почувствала застрашена от неговата популистка риторика. След като дойде на власт, президентът продължи атаките си срещу тях, изхвърляйки много от най-видните си критици в Конгреса и редица влиятелни някога републиканци от своята администрация. „Вашингтон пост“ посочва, че и сега, в разгара на кампанията за импийчмънт срещу него, президентът използва провала на „Никога Тръмп“ като плашило, с което да дискредитира онези хора от неговата администрация, които се съгласиха да дадат показания на изслушванията в Конгреса по разследването срещу него. Вестникът цитира Дан Ебърхарт – един от големите донори за кампанията на Тръмп, който изразява скептицизъм доколко „Проектът Линкълн“ може да направи пробиви сред донорите на републиканците, или пък сред демократите, които биха предпочели да подкрепят директно своите кандидати. Ебърхарт предупреждава, че в момента и в двете камари на Конгреса републиканците се консолидират срещу импийчмънт и че Тръмп се ползва с извънредно висок рейтинг в партията, което личи от мощния поток от дарения от донорите. „Донорите са с Тръмп, базата е с Тръмп“, подчертава той във „Вашингтон пост“.", "date": "2019.12.19", "title": "Републиканци срещу Тръмп"}
{"url": "http://www.classa.bg/%D1%81%D0%B2%D1%8F%D1%82/item/403683-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F%D1%82-%D0%BD%D0%B0%D0%BF%D0%BE%D0%BB%D0%B5%D0%BE%D0%BD", "text": "Зеленски започва да изпълнява Наполеоновия план за въвеждане на институцията префект вместо губернатор. Всичко това е представено със соса на децентрализацията. Той внесе конституционен законопроект за „децентрализация“ - почти сто процента проследява плана за узурпация на властта от Петро Порошенко. Но Петро Алексеевич нямаше време. Ще успее ли комикът? През последната парламентарна седмица тази година се планира да се приемат два важни проекта: въвеждане на изменение в Конституцията по отношение на децентрализацията (етап на сезиране за разглеждане в Конституционния съд) и приватизацията на земя. И двете фактически взривяват основите на съществуващата икономическа и политическа система. За земята няма особена нужда да се обяснява. Това е глобално преразпределение на собствеността с всичките му последици. Но \"децентрализацията\" не е само промяна във формата на управление от парламентарно-президентски в президентски. Говорим за отказа на Зеленски да определи в основния закон специалния статус на Донецка и Луганска области. Оказва се, че всички бъдещи административно-териториални единици на Украйна получават „специален статут“. Защо бъдещи? Защото сегашните области са „атавизъм“. Съветът и кабинетът на министрите ще създадат нови „области“, в които цялата власт ще принадлежи на префекта, назначен от президента по предложение на правителството. „Самоуправлението“ ще бъде чисто декоративен атрибут. Френският модел, създаден навремето от другаря Наполеон. Номерът е, че специален статут, дори чисто формално, не може да бъде консолидиран за регионите в Донецк и Луганск, тъй като се провежда \"пълна децентрализация\". Парламентът удължи „закона за специален статут“ от времето на Порошенко за 2020 г., а от 2021 г., според плана, трябва да се извърши „префектизация“ на нацията. Не изключвам, че Съветът може да обедини Луганска и Донецка област. И ще им бъде назначен и\"префект\". Порошенко имаше приблизително такъв план, но, повтарям, той нямаше време. Ще успее ли Зеленски? Но Зеленски е в състояние да обедини срещу себе си и „ватниците“, и сепаратисти, и патриотите. Всички се борят за закона за децентрализация. Няма специален статут за Донецка и Луганска области. Хората на Порошенко са в истерия, че специалният статут е скрит в параграф 16 от първата част на член 92 - „единствено от законите на Украйна се определя правният статут на териториалните единици“. Боря Филатов нарече себе си „китайски пилот“, след като прочете проекта. Сиреч, ако това е децентрализация, значи очите му са свити. Ирина Геращенко изпадна в истерия за узурпирането на пълномощията. Накратко, изведнъж разбрах, че и аз съм “човек на Порошенко”. Това се случва, когато играете дълго време на пианото с пенис.  ", "date": "2019.12.19", "title": "Украинският Наполеон"}
{"url": "http://www.classa.bg/%D1%81%D0%B2%D1%8F%D1%82/item/403684-%D0%BC%D1%8A%D0%BB%D1%87%D0%B0%D0%BD%D0%B8%D0%B5-%D0%B8-%D0%BC%D0%BD%D0%BE%D0%B3%D0%BE-%D0%BD%D0%B5%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D0%BF%D1%80%D0%BE%D1%86%D0%B5%D1%81%D0%B0-%D0%B7%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%BD%D0%B0-%D1%82%D1%80%D1%8A%D0%BC%D0%BF", "text": "Един ден през януари догодина в американския Сенат ще настъпи тишина. Облеченият в черната си тога председател на Върховния съд със сериозно изражение ще положи клетва, преди да започне да изпълнява историческа роля: да председателства процедурата по импийчмънт на Доналд Тръмп. Няколко седмици по-късно стоте сенатори ще се произнесат дали президентът е виновен. Ако тези, които го признават за виновен, са по-малко от 67, което е най-вероятният сценарий, Тръмп ще бъде оправдан и енергично ще продължи кампанията за преизбирането си.   Ако горната камара на Конгреса следва правилата, станали официални през 1986 г., този необикновен процес ще започне така: група конгресмени демократи от Камарата на представителите, придружени от охрана, ще излязат от южното крило на Капитолия и ще отидат в северното му крило с обвинителния акт срещу президента. При пристигането им в Сената високопоставен служител в сферата на сигурността и протокола, т.нар. парламентарен пристав, ще призове за тишина: „Всички да пазят тишина, под страх от вкарване в затвора, докато Камарата на представителите представя на американския Сенат клаузите на обвинението срещу Доналд Джон Тръмп“. Конгресмените от Камарата на представителите, които ще играят ролята на обвинители, ще изчетат двете обвинения срещу милиардера републиканец: „злоупотреба с власт“ и „възпрепятстване на нормалната работа на Конгреса“. Те ще изложат аргументите си: президентът е поискал от Украйна да разследва един от потенциалните му съперници на изборите догодина, демократа Джо Байдън, и е упражнил натиск за личното си облагодетелстване, като е замразил жизненоважната военна помощ за Украйна в конфликта й с Русия. След разкриването на шантажа Тръмп е попречил на разследването в Конгреса, като е забранил на съветниците си да свидетелстват и да предоставят документи, ще кажат още обвинителите.     С ръка върху Библията председателят на Върховния съд на САЩ Джон Робъртс ще се закълне да „ръководи процеса безпристрастно“. След това клетва ще положат и стоте сенатори, които ще бъдат едновременно съдии и съдебни заседатели. В залата на Сената от галерията до 200 гости могат да наблюдават този момент. По този начин започва през 1868 г. процесът срещу президента демократ Андрю Джонсън, а на 7 януари 1999 г. – този срещу Бил Клинтън, съден, че е излъгал за връзката си със стажантката в Белия дом Моника Люински. Нищо обаче не задължава Сената да действа по този начин. По въпроса за американската конституция е доста лаконична: тя оставя на Камарата на представителите грижата как да ръководи разследването и повдигането на обвинение („импийчмънт“) срещу президента в случаите на „държавна измяна, корупция или други престъпления и нарушения на правилата по служба“. Сенатът може да го осъди с мнозинство от две трети в процес, който се ръководи от председателя на Върховния съд. По останалите въпроси Сенатът може по своя преценка да определи продължителността и начина на водене на дебатите.     През 1999 г. разполагащите с мнозинство републиканци преговаряха с демократите още по-дълго време преди започването на процеса. „Смятаме, че най-добрият начин да запазим спокойствието и достойнството си, е да си говорим“, каза тогава лидерът на сенаторите републиканци Трент Лот. Заедно двете партии определиха правилата на играта: публични изслушвания всеки ден от 13:00 до 18:00 ч., за да може сутрин Сенатът да решава другите си задачи; писмено формулирани въпроси, прочитани на глас от председателя на Върховния съд; три дни за защитата. Процедурните въпроси бяха обсъждани при закрити врата и по този начин сенаторите постигнаха съгласие за видеопоказания на Моника Люински. Ситуацията обаче е много по-напрегната отпреди 21 години и перспективата за споразумение между двата лагера изглежда илюзорна. Лидерът на републиканците в Сената Мич Макконъл директно заяви, че „по всички въпроси“ ще съгласува действията си с Белия дом, който изглежда се колебае между кратък процес без свидетели и възможността да използва процеса за атака срещу опонентите на Доналд Тръмп. Лидерът на демократите в Сената Чък Шумър се надява, че няколко републиканци ще гласуват заедно с 47-те демократи за фиксирането с обикновено мнозинство на „справедливи и честни правила“. С тяхна подкрепа той иска да призове четирима съветници на президента, които все още не са давали показания. Засега нито един републиканец не е дал признак, че е готов да гласува по различен начин от съпартийците си.", "date": "2019.12.19", "title": "Мълчание и много несигурност в процеса за импийчмънт на Тръмп"}
{"url": "http://www.classa.bg/%D1%81%D0%B2%D1%8F%D1%82/item/403685-wsj-%D1%81%D1%8A%D1%81-%D1%81%D0%B4%D0%B5%D0%BB%D0%BA%D0%B0-%D0%B8%D0%BB%D0%B8-%D0%B1%D0%B5%D0%B7-%E2%80%94-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%B6%D0%BE%D0%BD%D1%81%D1%8A%D0%BD-%D0%BE%D0%B1%D0%B5%D1%89%D0%B0%D0%B2%D0%B0-%D0%B4%D0%B0-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8-%D1%81-%D0%B5%D1%81-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-2020-%D0%B3%D0%BE%D0%B4%D0%B8%D0%BD%D0%B0", "text": "Британските власти заявяват, че не възнамеряват да удължават преходния период на отношенията с Европейския съюз, дори ако страните не успеят да сключат търговска сделка. Според прессекретаря на правителството на Борис Джонсън, Лондон е на път да напусне зоната на регулиране от ЕС до края на 2020 г. „при всякакви обстоятелства“, съобщава The Wall Street Journal. След убедителната победата на изборите правителството на британския премиер Борис Джонсън възнамерява да   с ЕС в края на следващата година, независимо дали страните ще успеят да сключат сделка или не. Тази перспектива поражда нови притеснения сред местните компании, чийто бизнес зависи от износа и вноса с европейски блок, пише The Wall Street Journal. Благодарение на изборите миналата седмица, Джонсън получи парламентарно мнозинство, за да приеме споразумение за излизането на Обединеното кралство от ЕС на 31 януари. След това и двете страни ще влязат в преходна фаза, през която практическите им отношения ще останат непроменени. Този период ще остане до края на следващата година, въпреки че може да бъде отложен поне до края на 2022 г., отбелязва изданието. По време на предизборната кампания Джонсън обеща да излезе от преходния период към края на 2020 г. Ден преди това говорител на британското правителство също потвърди, че властите на страната възнамеряват да напуснат зоната на регулиране на ЕС към този момент,  . Получава се, че ако към този момент не бъде постигнато споразумение за свободна търговия, тогава европейско-британските бизнес отношения ще бъдат изправени пред мита и други търговски затруднения, обяснява WSJ. Търговските експерти се съмняват, че в рамките на 11 месеца 27-те парламента на ЕС ще могат да се договорят и да ратифицират обширна търговска сделка, която обхваща много аспекти - от финансови услуги до риболов. Ако Обединеното кралство реши да удължи преходния период до 2022 г., то трябва да го направи до юни. Но самият Джонсън засега изключва тази възможност. Европейските чиновници предполагат, че Лондон сериозно обмисля да напусне ЕС без сделка. Според тях е възможно да се сключи някакво споразумение по време на преходния период, но няма да е лесно, дори ако говорим за  , която ще стане по-подробна през следващите години. В петък парламентът трябва да започне гласуване по Закона за Брекзит, който позволява на Великобритания да излезе от ЕС в края на януари. Според високопоставеният министър Майкъл Гоув, правителството възнамерява да реши този въпрос преди Коледа, което   да напусне европейския блок. Джонсън благодарение на обещанието си да приложи Брекзит успя да получи подкрепата на работническите райони в Северна и Централна Англия, които не са гласували за Консервативната партия от десетилетия. Да задържи тези хора на своя страна е ключова задача на сегашното британско правителство. И тогава Джонсън е изправен пред дилема. Краткото време за сложни преговори вероятно ще доведе до   и по-хладни отношения между Лондон и ЕС. Споразумението, което води до увеличаване на търговските бариери, може да навреди на английските работнически райони, които подкрепят консерваторите. По-сериозното скъсване с ЕС ще позволи на страната да се отклони от правилата и регламентите на организацията, оставяйки повече пространство за преговори за по-задълбочени споразумения с други държави, включително със САЩ. Ако Обединеното кралство не успее да договори преди края на преходния период, то ще търгува с Европейския съюз съгласно условията на Световната търговска организация, което предполага повишаване на тарифите за много стоки, обръща внимание WSJ. Някои европейски чиновници се надяват: Джонсън осъзнава, че е необходимо повече време за регулиране на съглашението, което засяга търговията и много други области на бъдещото сътрудничество. Високопоставен представител на ЕС заяви на изданието, че блокът може да предложи по-дълъг преходен период, което да улесни британския премиер от политическа гледна точка да  . Въпреки това за всяко отлагане Лондон ще трябва да продължи да попълва бюджета на блока и да спазва правилата му, което потенциално ще създаде проблеми за Джонсън, подчертава The Wall Street Journal.    ", "date": "2019.12.19", "title": "WSJ: Със сделка или без — правителството на Джонсън обещава да се раздели с ЕС до края на 2020 година"}
{"url": "http://www.classa.bg/%D1%81%D0%B2%D1%8F%D1%82/item/403686-%D0%B2%D1%8A%D0%BD%D1%88%D0%BD%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%81%D1%8A%D0%B4%D0%B8-%D1%81%D0%B0%D1%89-%D0%B7%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Сенатът на САЩ прие Закон за санкции срещу «Северен поток-2». Германското министерство на икономиката счита, че наказанията не са насочени срещу Германия, но външното министерство на страната е на различно мнение, отбелязва Bild. Външният министър Хайко Маас даде да се разбере: европейската енергийна политика се решава в Европа, а не в САЩ, а Германия категорично отхвърля външните нападки и екстериториалните санкции.         Проектът на руския концерн „Газпром» «Северен поток — 2“ е изправен пред критики в някои части на Европа. Тези, които са недоволни, се страхуват на първо място от отслабването на алтернативните газопроводи и традиционните страни по транзита, такива като Украйна. Привържениците на проекта, напротив, твърдят, че новият газопровод ще засили енергийната сигурност на Европа и също така ще допринесе за по-благоприятните цени на енергийните ресурси, включително в сравнение с по-скъпия втечнен газ от САЩ. Изграждането на новия газопровод вече е в напреднал стадий. В много области той се извършва паралелно с вече съществуващия «Северен поток». Началната точка на тръбопровода е разположена на крайбрежието на Балтийско море западно от Санкт Петербург, крайната точка трябва да бъде в Любмин близо до Грейфсвалд. Американските санкции могат да ударят на първо място базираната в Швейцария офшорна компания Allseas, която предостави своя кораб Pioneering Spirit за изграждането на «Северен поток-2», достигайки дължина в рамките на 382 м и ширина от 124 м. Както подчертава изданието, германското правителство се е подготвило за възможните американски санкции. Това стана известно от секретен документ на германското министерство на икономиката, в който ситуацията е оценена въз основа на това, че сенатът на САЩ ще приеме нов бюджет за отбрана, както и всъщност се случи точно това, отбелязва изданието. Документът на германското министерство на икономиката съдържа предупреждението: „Германското правителство не изключва възможността обявените санкции да възпрепятстват работата по прокарването на тръбите в датската външноикономическа зона“. По данни на изданието, след като Доналд Тръмп подпише закона, съдържащ клаузата за санкции, германското правителство възнамерява „точно да провери какъв ефект ще има този закон върху полагането на газопровода „Северен поток-2“. Берлин вижда шанс за евентуално завършване на изграждането на газопровода в периода от 30 дни, предвидени в закона за ограничаване на работата, за което не се налага глоба.    ", "date": "2019.12.19", "title": "Външно министерство на Германия осъди САЩ за намеса в енергийната политика на Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403687-%D0%B1%D1%81%D0%BF-%D0%BF%D1%80%D0%B8%D0%B7%D0%BE%D0%B2%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-%D0%B4%D0%B0-%D1%81%D0%BF%D1%80%D0%B0%D1%82-%D0%B4%D0%B0-%D1%80%D0%BE%D0%B2%D1%8F%D1%82-%D0%B2-%D0%BC%D0%B8%D0%BD%D0%B0%D0%BB%D0%BE%D1%82%D0%BE-%D0%B8-%D0%B4%D0%B0-%D1%82%D1%8A%D1%80%D1%81%D1%8F%D1%82-%D0%BE%D0%BF%D1%80%D0%B0%D0%B2%D0%B4%D0%B0%D0%BD%D0%B8%D0%B5,-%D1%87%D0%B5-%D1%81%D0%B0-%D0%BD%D0%B5%D0%BA%D0%B0%D0%B4%D1%8A%D1%80%D0%BD%D0%B8", "text": "За пореден път виждаме как се леят крокодилски сълзи за 20 млн. арбитражно дело загубено от България и се забравят 600 млн. евро загубени от България заради недалновидното решение на ГЕРБ да прекрати АЕЦ „Белене“, каза Ерменков БСП призова управляващите да спрат да ровят в миналото и да търсят оправдание, че са некадърни да управляват. Това каза народният представител от ПГ на „БСП за България“ Таско Ерменков в декларация от в отговор на тази на Александър Ненков от ГЕРБ за „Дунав мост“ 2, предаде репортер на Агенция „Фокус“. „Сегашното управление в лицето на ГЕРБ е евтино на брашното и скъпо на триците. За пореден път виждаме как се леят крокодилски сълзи за 20 млн. арбитражно дело загубено от България и се забравят 600 млн. евро загубени от България заради недалновидното решение на ГЕРБ да прекрати АЕЦ „Белене““, каза Ерменков.  След това в процедура по начина на водене излезе народният представител от ПГ на „БСП за България“ и член на Изпълнителното бюро на БСП Манол Генов. „Искам да припомните вие конкрето много обстоятелства по строителството на „Дунав мост“ 2. Припомнете на г-н Ненков тези обстоятелства, че това беше тотално провален проект от правителството на НДСВ“, каза Генов. Думата му бе отнета от председателя на парламента Цвета Караянчева с мотив, че излиза от рамките на процедурата по начина на водене.    ", "date": "2019.12.19", "title": "БСП призова: Управляващите да спрат да ровят в миналото и да търсят оправдание, че са некадърни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403688-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BC%D0%B5%D1%82%D0%BE%D0%B4%D0%B8-%D0%BB%D0%B0%D0%BB%D0%BE%D0%B2-%D0%BB%D1%8A%D0%B6%D0%B5,-%D1%87%D0%B5-%D1%81%D0%BE%D1%84%D0%B8%D1%8F-%D0%B5-%D0%BE%D1%81%D1%8A%D0%B4%D0%B5%D0%BD%D0%B0-%D0%BE%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D0%B4-%D0%B7%D0%B0-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0", "text": "Проблемът със замърсяването на въздуха е сериозен и не се решава с политически декларации и манипулации, а с работа, заяви кметът на София Вече се превърна в стил на вашата работа манипулациите, внушенията и спекулациите особено с тежките проблеми на града, това не е почтеният подход. Тежка манипулация е, че от Европейския съд в Люксембург е осъдена София. Това заяви столичният кмет Йорданка Фандъкова по време на заседание на СОС в отговор на обвиненията на председателя на Групата на „Демократична България“ Методи Лалов, че София е осъдена за качеството на въздуха, предаде Агенция „Фокус“.  „Такова нещо няма, но вие го казахте. Това освен, че е лъжа, е заблуждение за гражданите на София. Манипулация, и то тежка манипулация и знак за равенство между изграждането на модерна екологична инсталация за оползотворяването на RDF гориво, каквито инсталации съществуват в едни от най-чистите градове в Европа, с горенето на отпадъци в кварталите – нещо, с което аз се боря и получавам подкрепа от много от политическите сили, включително в парламента. Само от тези два примера става ясно, че в голяма част от вашата декларация има тежки манипулации“, допълни Фандъкова. Тя посочи, че проблемът със замърсяването на въздуха е сериозен и не се решава с политически декларации и манипулации, а с работа.  „Решава се със сериозна работа и обсъждания. СОС има приети вече две работещи програми, които, макар и бавно, дават резултат. Истинското решение и сериозното намаляване на дните с превишения можем да имаме тогава, когато с ваша помощ, приемем, включително непопулярни мерки, за ограничаване на движението на автомобили в части на София, когато очакваме такива дни. По мое настояване беше направена наредбата на Министерство на транспорта, за да можем ние, които вече сме определили нискоемисионната зона в града, да можем да имаме право да спираме автомобили, които замърсяват. И другият тежък проблем с битовото отопление – решението му е промяната в отоплителните инсталации. Резултат до този момент е защитени два проекта, подготовка на безплатната и безвъзмездна промяна. Не става за два и три дни и не става с декларация със сигурност“, добави още столичният кмет.    ", "date": "2019.12.19", "title": "Фандъкова: Методи Лалов лъже, че София е осъдена от Европейския съд за качеството на въздуха!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403669-%D0%BB%D0%B8%D0%BC%D1%83%D0%B7%D0%B8%D0%BD%D0%B8,-%D0%BB%D0%BE%D0%B2-%D0%B8-%D0%BF%D0%B8%D1%89%D0%BD%D0%B8-%D0%BF%D1%80%D0%B8%D0%B5%D0%BC%D0%B8-%D0%BA%D0%B0%D0%BA-%D0%BD%D1%80%D0%B1-%D0%BF%D0%BE%D1%81%D1%80%D0%B5%D1%89%D0%B0%D1%88%D0%B5-%D0%B2%D0%B5%D0%BB%D0%B8%D1%87%D0%B8%D1%8F-%D0%BE%D1%82-%D0%B3%D0%B4%D1%80-%D0%B8-%D1%81%D1%81%D1%81%D1%80", "text": "НРБ е била земен рай за другарите от Москва и Източен Берлин - лимузини, резиденции, пищни приеми. На български разноски, естествено. Германският изследовател Кристофер Неринг намери в архивите любопитни примери.       \"От България съм запомнил особено ясно разходките с лимузини из най-красивите планини и край брега на морето (понякога заедно със съпругата ми), където се отнасяха към мен като към паша. Никога не съм срещал такова гостоприемство, нито преди, нито след това. Българите ни удавяха в своето вкусно вино. Даваха огромни приеми в най-изисканите резиденции на комунистическата партия. Организираха лов на дивеч, патици и фазани в ловните резервати, запазени за Тодор Живков и партийния елит. Понякога желанието им да се харесат на по-големия славянски брат придобиваше абсурдни измерения.\" Това си спомня за България Олег Калугин, дългогодишен шеф на контраразузнаването на съветския КГБ. За един руснак по онова време, който познава лишенията и несгодите на съветския делник, България сигурно наистина е изглеждала като земен рай. И Калугин често прескача до България - не толкова по работа, колкото за удоволствие. Защото, както сам признава, „от разузнавателна гледна точка България почти не играе роля\". Малко информация за НАТО в Гърция и в Турция, няколко госпожици, които работят за тайните служби по Черноморието и тотално снижаване пред волята на Москва - това е всичко. Но виното, планините, морето, вкусната храна - всичко това истински допада на съветските другари. \"Ракиената дипломация\" на НРБ България, която е бедна на природни богатства и с не особено добре развита промишленост, през 1950-те години за пръв път открива един свой важен капитал, който днес привлича милиони туристи: гостоприемството, природата, добрата кухня. Българската Държавна сигурност също бързо схваща, че може да използва този капитал. По онова време американското ЦРУ кани колегите от западногерманския БНД на триседмични обиколки из САЩ. Тази „културна дипломация\" има за цел да убеди ръководните кадри от западногерманското външно разузнаване, че САЩ са велика и могъща страна. Българската Държавна сигурност пък практикува нещо, което можем да наречем „ракиена дипломация\". Документите на ДС и на източногерманската Щази показват, че само през 1974 година гедерейските „разведчици\" са получили от българските си колеги един тон грозде, 500 килограма круши, 1000 килограма краставици, 500 килограма овче сирене и 500 бутилки вино „Кадарка\". Братската социалистическа любов също минава през стомаха… Когато не можело да се осъществят официални служебни срещи на високо равнище между двете разузнавателни централи, българите просто канели тогавашния министър на държавната сигурност на ГДР, печално известния Ерих Милке, да изкара една лятна почивка в България. Така важните въпроси се обсъждали в лежерна атмосфера, а после протоколчикът отбелязвал: „Тази форма на контакти е много полезна, понеже позволява на ръководството на Министерството да разшири връзките си с ръководството на братските органи\". Българската ДС трайно се грижела за почивката на колегите от Щази. Всяка година в почивните станции край Черно море, в Родопите, в Стара планина и Пирин имало по 25 запазени места за колегите от Източен Берлин. През 1970 година сред отпускарите се оказва дори легендарният Маркус Волф, „човекът без лице\" - дългогодишният шеф на източногерманското разузнаване. Очевидци твърдят, че Волф прескачал до България дори след промените, вече на собствени разноски - били го видели в Априлци. За българските другари от ДС, влезли в ролята на домакини, парите не играели никаква роля. Особено когато ставало дума за така наречените „специални мероприятия\". Маркус Волф лети до София още през 1967 година, за да се срещне тъкмо в България с един от своите най-важни източници, инфилтриран в политически Бон - тогавашната столица на ФРГ. Той получава пълна подкрепа от страна на българските другари, които организират двуседмично пътешествие из страната и накрая дори поемат всички разноски. Разгул на разноски на НРБ Колко пари са били харчени за подобни „специални мероприятия\", показва друг един случай от 1974 година. Тогава Щази насрочва в България среща със свой много важен агент. Вероятно става дума за Валтер Флеминг, депутат в западногерманския Бундестаг, който от 1969 година шпионира в полза на ГДР под псевдонимите Юлиус и Валтер. След една седмица, прекарана във вила край Черно море, екипът офицери от ДС и от Щази, заедно със своята „дамска компания\", се отправя към Пампорово. Там за пет дни са похарчени 1081,18 лева за хранителни продукти, описани най-подробно: 22 килограма овче сирене, месо и риба за 208,90 лева, луканка за 37,20 лева, 75 бутилки вино, 10 бутилки коняк, 9 бутилки мастика, 4 бутилки „Троянска сливова\", 21 бутилки водка, пет каси бира, плюс минерална вода, кока-кола и плодови сокове. Разходите, които българската ДС поема за шпионската среща на колегите от Щази, възлизат общо на 6010,37 лева - по онова време в България толкова струва една нова лека кола. Българската Държавна сигурност проявява същата щедрост, когато в страната идват на почивка съветски „разведчици\" и заслужили бивши разузнавачи от ГДР. Доста от тях редовно почиват в България - например легендарният  , „къртицата\" на КГБ в западногерманския БНД Хайнц Фелфе, шпионинът на Щази в западногерманското канцлерство Гюнтер Гийом (заради когото канцлерът Вили Бранд изгуби властта), както и някогашната секретарка в НАТО Урсел Лоренцен. С две думи: шпионите-крепители на социализма винаги са можели да разчитат на заслужена отмора в България. По онова време страната е много привлекателна като отпускарска дестинация. А българската ДС умело използва гостоприемството, туристическата атрактивност и вкусната българска кухня като инструмент на шпионската дипломация.", "date": "2019.12.19", "title": "Лимузини, лов и пищни приеми: как НРБ посрещаше величия от ГДР и СССР"}
{"url": "http://www.classa.bg/%D1%81%D0%B2%D1%8F%D1%82/item/403668-%D0%BF%D0%BE%D0%BB%D1%88%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%B5%D1%81-%D0%B7%D0%B0%D1%80%D0%B0%D0%B4%D0%B8-%D1%81%D0%BF%D0%BE%D1%80%D0%B0-%D0%BF%D0%BE-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0", "text": "Полша може да бъде принудена да се раздели с ЕС, ако противоречивата съдебна реформа, подкрепена от управляващата партия Право и справедливост (PiS), се осъществи, въпреки волевото противопоставяне от Брюксел, предупреди Върховният съд на Полша във вторник.   „Противоречията между полското законодателство и правото на ЕС ... по всяка вероятност ще доведат до намеса на институциите на ЕС във връзка с нарушаване на договорите на ЕС, а в по-далечна перспектива ще доведат до необходимостта да напуснем Европейския съюз\", декларира Върховният съд, в съзвучие с дясното правителство от 2015 г., когато PiS се издигна на власт. Институциите на ЕС, а именно Европейската комисия, се вдигнаха заради съдебната реформа, която, според нейните критици, ще даде на PiS власт над съдебната система на страната. Законопроектът, който сега е в парламента, предвижда съдии да бъдат възпрепятствани да поставят под съмнение независимостта на своите колеги, назначени от контролираната от правителството комисия. Съдиите, съгласно новия закон, също могат да се сблъскат с последствия за участие в „политическа дейност\". Комисията заяви във вторник, че „продължава да следи отблизо ситуацията и все още очаква разговорите с Варшава, за да разреши проблема в момента\". От PiS настояват, че реформата ще помогне за предотвратяване на корупцията.", "date": "2019.12.19", "title": "Полша може да напусне ЕС заради спора по съдебната реформа"}
{"url": "http://www.classa.bg/%D1%81%D0%B2%D1%8F%D1%82/item/403670-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%80%D0%B0%D0%B7%D0%BA%D1%80%D0%B8%D1%85%D0%B0,-%D1%87%D0%B5-%D0%BA%D0%B0%D0%BC%D0%B5%D1%80%D0%B8%D1%82%D0%B5-%D1%81%D0%BB%D0%B5%D0%B4%D1%8F%D1%82-%D0%B3%D1%80%D0%B5%D1%82%D0%B0-%D1%82%D1%83%D0%BD%D0%B1%D0%B5%D1%80%D0%B3-%D0%BE%D1%82-%D1%81%D0%B0%D0%BC%D0%BE%D1%82%D0%BE-%D0%BD%D0%B0%D1%87%D0%B0%D0%BB%D0%BE", "text": "Тийнейджърката - екологична активистка Грета Тунберг е обект на предстоящ за излъчване документален филм - направен от екип, който я следва от първите дни на стачката в училище. Все още ли вярвате, че възходът й към славата е бил случаен? Тунберг, наскоро коронясана за Човек на годината, вече може да добави към своето разрастващо се CV и един документален филм. Премиерата на филма, наречен „Грета\", бе обявена от Deadline за 2020 г. Режисьорът Нейтън Гросман е следвал младото климатично чудо по всички краища на Земята - от училищната й стачка на тротоара пред шведския парламент, до открито море на борда на състезателната яхта Malizia II на стойност 4 милиона долара. Единственото друго постижение на Гросман към момента е шведски филм, озаглавен „Похот към месото\", който, макар и да звучи порнографски, е историята на един човек, „който гледа на живота си като месояден. \" Човек би могъл да се запита защо документален екип вече е присъствал, за да я заснеме как седи сама на тротоара? Дали метеорният възход на Тунберг от самотните й протести по тротоара до победата над владетелите на света за откраднатото й бъдеще, е наистина спонтанен, както бива представен? Дали родителите й не се опитват да я направят знаменитост от едва 12-годишна възраст, когато експлоатационната им идея за телевизионно шоу е отхвърлена от шведската телевизия SVT? Няма значение, всичко това се случва зад кадър. Родителите на Тунберг, оперната певица Малена Ерман и актьорът Сванте Тунберг, са известни сами по себе си и не е трудно да се разбере как връзките им са ускорили процеса, чрез който Тунберг се превърна в повсеместния символ на климатичните промени. Нейният възход е щателно хореографиран, училищната й стачка стана известна в първия си ден чрез Ингмар Рентжог от социалната мрежа за промяна на климата „Нямаме време.\" Рентжог, който е приятел с родителите на Тунберг, вече е обвинен в използването на образа на момичето за набиране на милиони долари за неговата компания - превръщайки я в печеливша домакинска марка. Година по-късно нейният образ, по-голям от живота й, украсява четириетажна стена в Сан Франциско, кафенета в Тел Авив (където нейният неодобрителен поглед трябва да засрами хранещите се от пластмасови съдове) и лондонския площад Трафалгар, където ледена скулптура, издълбана по нейно подобие, бе издигната през октомври. Вече има знаци, че не всичко е добре в света на Тунберг. Макар стотици хиляди хора да участваха в училищна стачка в Мадрид, за да отбележат нейната поява на неотдавнашната конференция за климата, а ЕС най-накрая обяви извънредно положение за климата миналия месец, решенията изостават далеч от обявения мащаб на проблема. Самата Тунберг се оплака, че след една година по същество не е постигнала нищо, съобразено с емисиите - че планетата не е по-далеч от предвижданата гибел, отколкото беше, преди да започне нейната забележително успешна кампания да посрами световните лидери. В действителност, колкото повече държави са принудени да декларират „извънредно климатично положение и да направят [никога не уточнено] нещо за да намалят емисиите до нула\", без конкретни решения, толкова по-малко вероятно е те да успеят да постигнат желаните съкращения на емисии. Вместо това те се връщат отново към магическото мислене - въглеродни компенсации, ограничаване на търговията, въглеродни данъци и други схеми и измами, които по същество представляват подкупване на климатичните власти да търсят друг път, докато замърсяването продължава. Паникьосването никога не дава мъдри решения, но глобалните власти приемат съвета на Грета Тънбърг, за да се държат така, сякаш къщата е подпалена. Всичко прилича на добре организирана „спонтанна\" пушилка, следвана от....нищо!", "date": "2019.12.19", "title": "Изненада! Разкриха, че камерите следят Грета Тунберг от самото начало"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403673-%D0%BE%D1%82-%D0%B5%D1%81-%D0%BB%D1%8E%D0%B1%D0%BE%D0%B2-%D0%B4%D0%B5%D1%81%D0%B5%D1%82-%D0%BF%D1%8A%D1%82%D0%B8-%D0%BF%D0%BE-%D1%81%D0%BA%D1%8A%D0%BF-%D0%B6%D0%B8%D0%B2%D0%BE%D1%82-%D0%B7%D0%B0%D1%80%D0%B0%D0%B4%D0%B8-%E2%80%9D%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%82%D0%B5-%D0%BD%D0%BE%D1%80%D0%BC%D0%B8%E2%80%9D", "text": "Всяка от тези стъпки води обаче само до един краен резултат: рязко поскъпване на живота за абсолютно всеки човек на света. Голямата цел е всеки човек на планетата да плаща заради удоволствието да е жив и то не за ежедневни разходи, а на някого, който е решил колко струва привилегията да живееш. Поне десет пъти ще поскъпне животът в идните няколко години, когато започне повсеместно прилагане на мерките, свързани с опазване на околната среда и спасяването на планетата от лошите хора, които я населяват. Трябва да гледаме далеч отвъд автомобилите, комините и домашните камини. В името на опазването на Земята, онова, от което трябва да се лишим незабавно е: хигиенни материали – бебешки памперси, дамски превръзки и производните им, лепенки за рани, повечето видове тоалетна хартия, химикали за почистване на дома, перилни препарати и всички химически течности, които водят до почистване на средата, в която живеем; Всички продукти, свързани с почистване на тялото, както и дезодоранти, парфюми и продукти за разкрасяване; Климатици и абсорбатори; всички видове отопление, което отделя вредни частици в атмосферата. В името на планетарната чистота ще се окаже необходимо изграждането на изцяло нов вид пречиствателни станции и по всяка вероятност пълна подмяна на водоснабдителните инсталации. Но само почакайте да стигнем до строителството.     Отминаващата 2019 г. е знакова с две мащабни кампании:   Голямата им цел е най-дългосрочното и скъпо начинание, което светът познава в мирно време: подмяна на всички познати предмети и инструменти на бита с изцяло нови – многократно по-скъпи, трудни за употреба и поддръжка, в името на планетата и гарантиране на никотиновата зависимост посредством нови и многократно по-скъпи устройства. Но ако използването на никотин е въпрос на личен избор, независимо от силата на кампанията, то новият курс към спасяване на планетата е неизбежен като комета-убиец. Няма план за съчувствие към бедните – този нов свят е предвиден единствено за богати хора, на които ще се наложи да обеднеят в поносими граници, в името на правото си да живеят добре. Всички останали ще бъдат „приемливи жертви“ в борбата за Майката Земя. Всеки, който се опитва да изтъкне други доводи, се превръща във враг на човечеството, на съгражданите, на съседите си, дори на себе си. Или се съгласявате, че климатичните промени водят до обозримия край на живота, какъвто го познаваме, или веднага минавате на страната на „лошите“, които са безотговорни и нехаят за децата си. Причината за всеобхватността на екологичната истерия е в леснотията да се достига до всеки човек дори без да търси информация, а само поради факта, че използва интернет. Масовите атаки никога не са били така лесни и непосредствени, защото те залагат на:   Най-умният аспект от тези кампании е в създаването на образи, които обединяват невежеството, олевяването и стадното чувство.   Защо обаче невежеството е водещо?   и хората един за друг вече са врагове, в зависимост от това, което могат да си позволят да потребяват. И тъй като някой може да попита какви са алтернативите, веднага се изтъкват гигантските преимущества на новите, модерни и свръх скъпи технологии във всяка сфера на живота.  Думите на световен форум на пишман еко активистка Грета Тунберг с неестествено изкривено лице „Вие ограбихте моето детство“ могат да спечелят наградата за най-нагло изречение на годината (в замяна тя се превърна в Личност на годината на списание TIME, след като не успя да получи Нобелова награда за мир). На фона на около 4,5 млн. деца в Африка, които ежегодно умират от жажда и глад, още близо толкова деца, които умират от болести, поради липса на ваксини; около 200 млн. жители на Индия, които живеят с под 2 долара на ден, отлично гледаната, хранена и много богато облечена Грета заяви, че детството ѝ е смазано от климатичните промени. Само за сведение, само дрехите й за плаването с яхта, която не оставя въглеродни емисии, са на цена, достатъчна да изхрани и напои африканско село за една година. Не говорим вече за световна конспирация, а за нещо напълно видимо и ясно: производителите на нови технологии би трябвало да чакат поне 100 години, преди техните свръхскъпи продукти да бъдат припознати като масови предмети от бита и производството. Затова към днешна дата, съставна компонента в цената на тока от ветрогенератори, от океански вълни, от слънчеви лъчи; електрическите автомобили; супер икономичното осветление, е маркетинговата кампания под формата на световна истерия и чрез която хора с много свободно време надуват свирки, размахват винилови плакати и крещят, че искат   незабавно спиране на климатичните промени.   Нито един човек на науката, който изважда доводи, базирани на геологични и друг вид исторически факти, свързани с процесите на затопляне и изстиване на земята през няколко столетия, както и през няколко хилядолетия, няма шанс пред машината, която рисува края на света след няколко месеца. Затова когато вали дъжд, това е заради климата. Когато не вали дъжд, това е пак заради климата. Сняг, липса на сняг; вятър и пълно безветрие; бури, природно генерирани пожари в степи, каквито са били от хиляди години; земетресения в земетръсни райони, наводнения, градушки – каквото и да се появи в живота ни като природно явление, е приписано на климатичните промени и края на света. Ако едни ледници се топят, това е заради човешката дейност. Ако обаче нарастват, както става в Чили например, това е защото човешката дейност ги замразява още повече. Миналогодишните снегове в райони на САЩ, които задържаха снежна покривка до юни, бяха плод на климатичните промени. Последвалия разлив на реки, защото все пак посред лято снегът се стопи, отново бе приписано на световния разпад на планетата заради човешка дейност. В съвсем локален, наш мащаб, традиционните зимни мъгли в софийската котловина също са обвити в климатичен ужас и гарнирани с преки обвинения към градската управа. „Докога, Боже, докога?!“ – плаче отчаяна столичанка под интернет пост във Фейсбук на снимка от вечерна мъгла в столичен парк. Колкото и абсурдно да изглеждат кампаниите срещу климатичните промени и за масова употреба на никотин без дим, те се допълват напълно, защото и двете обещават здраве, ако всеки човек се съобрази с предложените мерки, продукти и нови правила за експлоатация на живота и света. Всяка от тези стъпки води обаче само към един краен резултат: рязко поскъпване на живота за абсолютно всеки човек на света, но колкото по-уредена е една държава, толкова по-висока става цената на всеки миг от ежедневието под формата на вложение в здравето на човечеството. Голямата цел няма общо с равноправие, равенство или еднакви възможности за всички – точно обратното: голямата цел е всеки човек на планетата да плаща заради удоволствието да е жив и то не за ежедневни разходи, а на някого, който е решил колко струва привилегията да живееш. Вечна е мечтата на хората всеки човек на планетата да им даде равностойността само на една стотинка. И веднага ставаш милиардер. Е, кампанията за планетарно спасение отива много по-далеч: защо да е стотинка, като от всеки може да се вземат по 100 стотинки, или колкото намерят за добре създателите на свръх нови технологии. Инструментите за въздействие в тези кампании са така старателно планирани, че здравият разум е предвидено да бъде губещ при всички случаи.   Дай на хората причина да се страхуват и те никога няма да се откажат от тази наслада!   – това знаят психолозите; това знаят авторите на катастрофични филми, това знаят и маркетолозите. Страхът сам по себе си е също отлично оправдание защо важни неща в живота на човек не се случват никога и личният напредък е невъзможен. Правилата на киното бяха изцяло пренесени (модерната дума е транспонирани) в света на новините. Без никакви допълнителни въпроси, всички „отразяват“ събития, свързани с климатичните промени. „Добрият герой“ категорично и без никакви колебания се яви в лицето на тинейджърката Грета Тунберг – с медицински доказани психически проблеми, която не ходи на училище, но повежда света в борбата срещу климатичното зло. А зло се оказва всичко, което е достижение на цивилизацията:       Екипът около Тунберг обаче започва да допуска грешки. Последната е нейна „случайно“ направена професионална снимка как седи на пода във вагон на немските железници, защото влакът е претъпкан. Първо, това момиче явно никога не е виждало претъпкан влак. Второ, количеството чанти с които се е затрупала, силно контрастират на призивите ѝ хората да минимизират всичко – оказва се, че шведската девойка се нуждае от поне четири куфара за своите климатични воаяжи. А тези куфари са изработени само от изкуствени материи – всъщност куфари от вълна няма. Но финалът идва, когато от управата на немския жп превозвач коментират, че всъщност Грета Тунберг е била изключително добре обгрижена като пътник на първа класа.   Наглостта, алчността и безочието са присъщи на всички представители на екологичните движения,   защото голямата и единствена цел е усвояването не на милиони (както това се прави в скромни размери в България за броене на листни въшки, например), а в десетки милиарди, които дават неограничена власт в налагането на пазарните интереси на производители на нови технологии. В това няма конспирация, защото всичко е вече официално и видимо. Трябва само да се приложи. По света се нижат протести срещу климатичните промени, протестиращите са облечени според сезона и веят най-често винилови плакати. Ако всеки от тях иска да опази планетата и да я спаси от собствените си въглеродни отпечатъци, трябва да се яви гол и бос. Колкото по-трудни за проследяване са цитираните „факти“ за глобалните опасности, толкова по-лесно се издигат лозунги и толкова по-малко участниците в протестите разбират за какво става дума. Затова липсата на ефективна трудова заетост, гарнирана със скука и все пак желание за някакъв екшън в живота, изкараха в богати градове по света хора, чиято дейност може да бъде наречена „професионално протестиращ“. Самите участници обаче не разбират, че „спирането“ на всички вредни неща, означава спиране на целия живот, какъвто го познаваме. Защо в България, независимо дали крясъците са срещу магистрала или срещу ски писти, се налага затварянето на Орлов мост? Защото бройката на хората е толкова малка, че никой няма да ги забележи. А те са малко, защото икономиката на България не позволява създаване на богата безделническа прослойка, която се забавлява с инфантилно обсъждане на световни климатични проблеми. Целият пушек се вдига и утихва само във Фейсбук. През септември 2019 г. за трети път излезе глобално проучване за ефекта от индустрията с производство на облекла, представено първо през 2015 г. Тогава обаче никой не му обърна внимание. В светлината на световната мода за спасяване на света, този път сляпо и без допълнителни въпроси, почти всички световни медии го цитират. Резултатите сочат, че пълният цикъл на производство на дрехи на година, надхвърля въглеродния отпечатък на авиационния и морския сектор едновременно, като отделя годишно в атмосферата над 1,2 млрд. тона въглероден двуокис. Отчетена е и загуба в размер на 500 млрд. USD годишно заради непродадени дрехи. Сред опасностите от дрехи са посочени техните цветове и състав, които замърсяват околната среда – от въздуха и водите в районите на производство, през замърсяването заради транспортиране, включително и обстоятелството, че хората отиват с транспорт до магазините, откъдето ги купуват. Затова – съвсем логично – трябва да се търсят нови технологии за производството на всеки вид текстил, както и преработката му. Излиза, че в световен мащаб освен че трябва да спре говедовъдството, а също самолетният транспорт, явно и водният, то е време да спре и производството на дрехи. Медии от цял свят цитират едва през 2019 г. проучването на фондация “Елън Макартър”, макар единственото потвърждение за научната им дейност е информацията на тяхната страница, че работят по научни методи. На 10 декември 2019 г. обаче се появява изследване на проучването, което показва, че всички цифри са произволно цитирани, а посочения размер на въглеродни емисии, за които носи вина производството на облекла са нещо като механично сумиране на други данни плюс… още нещо, добавено към обема – за повече драматизъм.   Глобалните срещи за климата се нижат една след друга, а на тях всички пристигат със самолети, само Грета – с лодка,   която не остава въглеродни емисии. Нейният призив е всички да слязат от самолетите – онези 4,5 млрд. човека, които летят ежегодно да изберат канута, коне, магарета, а ако не могат – електрически автомобили и така да пътуват – само на кратки разстояния и по възможност да дишат по-малко. Към момента цената на обикновен електрически автомобил започва от около 70 хил. лв. Никой не бива да си мисли, че подобна сума е проблем само за българите. Всъщност е глобален финансов проблем. Американската телевизия CNBC излъчва в репортаж в края на октомври 2019 г., че над 70 процента от купувачите на електрически коли са с годишен доход над 100 хил. долара, а сред тях 17 на сто от тях са с доход от 150 хил. долара, 15 процента изкарват по 250 хил. долара, а 12 на сто – над тази сума. Едва 2 процента от купувачите на електрически коли са с приход от 40 хил. долара годишно. А от 350-милионното население на САЩ, броят на продадените електрически коли до момента е 1 милион. Населението на ЕС е над 512 млн. по данни от 2018 година. Общият брой на продадените до момента електрически автомобили в рамките на съюза са 150 хиляди, като с най-много машини е Германия – при население от 83 млн., електромобилите са 34 хиляди, а в Дания, последна от 12-те проучени държави, които все пак са постигнали потребление над 1000 бройки, са купени 1480 автомобила. Тук е излишно да коментираме потенциала на българския пазар. Досега у нас закупените коли са 800, като от Националния доверителен екофонд са отпуснати 1,3 млн. лв. за покупка на електро- и и хибридни коли за държавната администрация. Не е ясно колко от тези 800 автомобила са частно притежание. Работата не е в това кой може да си позволи подобна покупка, а как изведнъж всички модерни автомобили се оказаха толкова вредни, че цялото човечество трябва да си купи коли с батерии? По темата с колите се играе най-лесно, защото всяка градска мъгла може да бъде наречена „опасен за живота смог!“. Но колите са малката беда, на фона на голямата европейска цел:   Климатично неутрална Европа до 2050 година.   Пакетът „Макрон“ за тежкотоварните превози ще ни се види като миниатюрно забавление в сравнение с мерките, които трябва да приложим по отношение на възстановяемите енергийни източници, изграждането на мощности, за които нямаме нито ресурс, нито готовност, нито социална поносимост. В обозримите няколко години ще се окаже, че изобщо нямаме думата по темата дали да градим нова АЕЦ или не, защото ядрената енергия ще бъде квалифицирана като особено опасна. Австрия вече завърши такава централа, сложи ѝ катинар и се отказа от експлоатацията й. Все още на никого не е ясно какво означава „въглеродно неутрален континент“, но на първо четене, за подпомагане на по-бедните страни от ЕС, се планират около 100 млрд. евро. Сумата всъщност е нищо на фона на годишния БВП на съюза в размер на 17 трилиона евро. Не става дума обаче за отделен бюджет обаче, а за отпускане на заем от Европейската инвестиционна банка. На ентусиазма на Урсула фон дер Лайен се противопоставят Полша, Унгария и Чехия, които заявяват, че няма да се обвържат с никакви конкретни планове, докато не получат потвърждение за отпускането на милиарди евро като директна помощ за техните икономики. По темата България не реагира – ние сме готови на всичко в името на въглеродния неутралитет в идните няколко години. В обозримото бъдеще трябва да бъдат повишени таксите върху вноса на продукти от държави, които не желаят да спазват новите екологични норми. Това автоматично води до нарушаване на клаузи в установени отношения със Световната търговска организация и в крайна сметка поставя началото на ярко икономическо разединение на света. От една страна, въвеждането на нов вид енергийни мощности в Европа е изключително скъпо начинание (в Германия вече изпитват ефектите от иновациите), поради което Европа ще се нуждае от ръст в потреблението във всяка сфера. От друга страна обаче транспортът е съставна част от изброените врагове на климата. Най-много хора в света пътуват в рамките на Европа, както и от Стария континент към други държави. Само в рамките на ЕС през 2017 г. по въздух са пътували над 1 млрд. пътници, а по земя около 3 млрд. Не е предвидено обаче дори в далечно бъдеще, създаването на електрически самолети, но прогнозите са за повече от двоен ръст в полетите до 2030 г.    Накратко:   Поне десет пъти ще поскъпне животът в идните няколко години, когато започне повсеместно прилагане на мерките, свързани с опазване на околната среда и спасяването на планетата от лошите хора, които я населяват. Трябва да гледаме далеч отвъд автомобилите, комините и домашните камини. В името на опазването на земята, онова, от което трябва да се лишим незабавно е:     В името на планетарната чистота ще се окаже необходимо изграждането на изцяло нов вид пречиствателни станции и по всяка вероятност пълна подмяна на водоснабдителните инсталации. Но само почакайте да стигнем до строителството. За да намалее потребността от отопление, ще трябва да се градят само пасивни къщи. Пасивните къщи на този етап са експериментално строителство, което прави дома независим от външните атмосферни влияния, изграден от антиалергични естествени рециклирани материали, без отваряеми прозорци от нито една страна и самопречистваща се климатична система. Просто това е екологичният начин. Всичко друго е вече отвъд тези идеални пропорции. На този глобален фон, който се задава като невиждана финансова катастрофа на първо място за всеки човек поотделно, шоуто се води на два фронта: какво прави малката, сладка, загрижена за света Грета и как протестират онези, които напълно зомбирано крещят: „Искаме действие сега!“ Сега, утре, след пет години – срещу стотици милиарди евро и на гърба на хората, които не могат да си го позволят, новото упражнение по грижа за света, колелото на новия бизнес се завъртя с пълна сила и вече няма кой да го спре.    ", "date": "2019.12.19", "title": "От ЕС любов: Десет пъти по-скъп живот заради ”екологичните норми”!.."}
{"url": "http://www.classa.bg/%D1%81%D0%B2%D1%8F%D1%82/item/403671-%E2%80%9E%D0%B8%D0%BD%D1%82%D0%B5%D0%BD%D0%B7%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B8%D1%82%D0%B5-%D1%83%D1%87%D0%B5%D0%BD%D0%B8%D1%8F-%D0%BD%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D0%BE%D0%BA%D0%B0%D0%B7%D0%B2%D0%B0%D1%82,-%D1%87%D0%B5-%D0%BD%D0%B0%D1%82%D0%BE-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B7%D0%B0-%D0%B3%D0%BE%D0%BB%D1%8F%D0%BC-%D0%BA%D0%BE%D0%BD%D1%84%D0%BB%D0%B8%D0%BA%D1%82%E2%80%9C", "text": "Повишената интензивност и мащаб на военните учения на НАТО в Балтийско и Черно море показват, че съюзът се подготвя за голям военен конфликт, заяви генерал Валери Герасимов, началник на руския генерален щаб. Ескалирането от НАТО на мащабни военни маневри в Прибалтика, Полша и Черноморския регион показва, че Алиансът се подготвя за голяма конфронтация, заяви Герасимов, информирайки чуждестранните военни аташета в Москва. „Сценарият на ученията сочи, че НАТО целенасочено обучава войските си за участие в голям военен конфликт.\" Герасимов посочи, че в допълнение към показване на военните си мускули около руските граници, САЩ продължават да разполагат своите противоракетни ракетни системи в Европа, които Москва счита за остра заплаха за националната си сигурност. Освен това, продължава неспирната кампания за размахване на „руската военна заплаха\", насочена към унижение на Москва, каза генералът. Всяко военно развитие, направено от Русия, прозрачно и отбранително по своя характер, се превърта от западните медии и правителства като „заплаха за мира\", добави той. Русия не седи бездействаща пред военните сили на САЩ и НАТО и разработва нови авангардни оръжия, които са в състояние да заобиколят всяка съществуваща противовъздушна отбрана. Едно от тях е Кинжал, хиперзвукова ракета, изстрелвана от въздуха. Герасимов потвърди, че ракетата успешно е завършила серия от тестове, включително в Арктика. На въпроса дали вярва, че до 2050 г. може да избухне голяма война, Герасимов отговори, че „няма непосредствени предпоставки за пълноценна война\", въпреки че ситуацията е нестабилна поради политическия, икономически и информационен натиск върху независимите играчи като Русия. Той обаче отбеляза, че предвид настоящата несигурност в света, това може да се промени само за една нощ. \"При такива условия не можем да изключим, че могат да възникнат кризи, които да излязат извън контрол и да прераснат в мащабен военен конфликт.\" Имайки предвид това, от съществено значение е да се успокои засилващото се напрежение между Запада и Русия, така че враждебността да не доведе до опасни военни инциденти, заяви Герасимов, като определи това като „най-важната област в диалога между Русия, САЩ и НАТО. \"", "date": "2019.12.19", "title": "„Интензифицираните учения на прага на Русия показват, че НАТО се подготвя за голям конфликт“"}
{"url": "http://www.classa.bg/%D1%81%D0%B2%D1%8F%D1%82/item/403672-%D1%82%D1%80%D1%8A%D0%BC%D0%BF-%E2%80%9E%D0%BE%D1%82%D0%BA%D1%80%D0%B8%D1%82%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%E2%80%9C", "text": "Президентът на САЩ Доналд Тръмп написа писмо до председателя на Конгреса, Нанси Пелоси, като обяви процедурата по импийчмънт срещу него за „незаконен партизански опит за преврат срещу американската демокрация и изборите от 2016 г.\" Клаузите за импийчмънт, приети по партизанска линия от съдебната комисия на Камарата миналата седмица, „не съдържат никакви престъпления, никакви нарушения, никакви погазвания\", пише Тръмп в писмото, публикувано от Белия дом във вторник. „Пристъпвайки към невалидния си импийчмънт, вие нарушавате клетвата си, нарушавате верността си към Конституцията и обявявате открита война на американската демокрация.\" Президентът обвини Демократите от Камарата, че са посмели да се позоват на Бащите-основатели, докато действат \"с безгранично презрение към техните думи и дела, превръщайки политическото несъгласие между два клона на управление, в основание за импийчмънт\". Той нарече обвинението за възпрепятстване на Конгреса „нелепо и опасно, с потенциал да блокира всеки следващ президент\". Президентът обвинява демократите, че са прекарали последните три години в опит да преобърнат изборите от 2016 г. \"Вие гледате на демокрацията като на свой враг!\" „Вие сте тези, които се намесват в изборите в Америка. Вие сте тези, които подриват американската демокрация. Вие сте тези, които пречат на справедливостта. Вие сте тези, които носят болка и страдание на нашата република, заради собствените си егоистични лични, политически и партизански облаги.\" Тръмп се позова също на доклада от миналата седмица на генералния инспектор на Министерството на правосъдието, който обвинява ръководството на ФБР, че е \"корумпирано и некомпетентно\", и посочва така нареченото разследване Русиягейт като \"лов на вещици\" и в крайна сметка развенчава теорията на конспирацията. Като отбелязва, че Камарата не му дава шанс да се защити, Тръмп заявява, че „На обвиняемите Салемски вещици е бил предоставен по-надлежен процес\", позовавайки се на прословутата морална паника от 17 век в колонията Масачузетс.   „Импичментът не е нищо повече от незаконен партизански опит за преврат\", пише Тръмп и добавя, че всеки член на Конгреса, който гласува за него, „показва колко дълбоко унижава избирателите и колко истински нарушава конституционния ред на Америка\". В края на документа от шест страници, Тръмп казва, че „няма никакво очакване демократите всъщност да се откажат от фантазията си за импийчмент\" и че той е написал писмото „за историята и за да постави мислите си в постоянен и незаличим запис. \" Извънредният документ може дори да представлява официалната и окончателна позиция на Тръмп по въпроса, тъй като лидерът на мнозинството в Сената Мич Макконъл (R-Kentucky) вече заяви, че не възнамерява да удостои обвиненията на Камарата с обсъждане, а просто ще обяви гласуване, за да ги отхвърли.", "date": "2019.12.19", "title": "Тръмп: „Открита война срещу американската демокрация“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403674-%D0%B7%D0%B0%D1%89%D0%BE-%D0%BD%D0%B8%D0%B5,-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5,-%D0%BD%D0%B5%D0%BF%D1%80%D0%B5%D0%BA%D1%8A%D1%81%D0%BD%D0%B0%D1%82%D0%BE-%D1%81%D0%B8-%D0%B8%D0%B7%D0%B1%D0%B8%D1%80%D0%B0%D0%BC%D0%B5-%D0%B0%D0%B4%D1%81%D0%BA%D0%B8-%D0%BD%D0%B5%D0%BC%D0%BE%D1%80%D0%B0%D0%BB%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%BD%D0%B0%D0%B9-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%81%D0%BC%D0%B5-%D0%BC%D0%B0%D0%B7%D0%BE%D1%85%D0%B8%D1%81%D1%82%D0%B8-%D0%B8-%D0%BD%D0%B8-%D1%85%D0%B0%D1%80%D0%B5%D1%81%D0%B2%D0%B0-%D0%B4%D0%B0-%D0%BD%D0%B8-%D0%BB%D1%8A%D0%B6%D0%B0%D1%82", "text": "Какво е да си морален? Да си морален означава да си честен, почтен, да живееш достойно, да държиш на думата си, да си благодарен, да изпитваш уважение и да се стремиш към уважение. Ей такива неща. И защо е важно да си морален? Защото моралът е като спойка. Той събира хората. Той създава общността. Аз не съм ментор или пък някакво морално гуру, аз просто казвам тези неща от опит. Предателства, разочарования – нали на всички ви се е случвало? Всъщност, това е животът, нали? А липсата на морал е нещо гадно, нещо разрушително. Кой иска да го лъжат – хайде, замислете се. Не искате, нали? И най-големият лъжец на света не иска да бъде лъган. И най-големият подлец не иска с него да постъпват подло. Тогава, защо ние, българите, непрекъснато си избираме адски неморални политици? Най-вероятно сме мазохисти и ни харесва да си избираме хора, които ни лъжат, които не си държат на думата, които не си изпълняват обещанията, които постъпват подло.  Всеки може да има собствено мнение по въпроса, но не може да има собствени факти. Затова, ето ви малко факти: Факт номер едно: Преди няколко дни евродепутатът Ангел Джамбазки, титулуващ се като български патриот, беше хванат да шофира “патриотично” с над 1 промила алкохол. Единственият възможен морален акт от негова страна беше веднага да си подаде оставката. Но той се покри. Сигурно е махнал патриотично с ръка и си е казал: “Айде, бе, нали никой не е умрял?!” Между другото, същият този Ангел Джамбазки, в дебат преди последните кметски избори в София, заявява следното: “…Каквито и пътища да се правят, светофари и кръстовища, когато имате неправоспособен, неграмотен, необразован, ПИЯН, надрусан водач, ще имате и жертви на пътя.” Думите му са факт, но оставката му – не. Ще ви дам само един пример – естонският министър Яак Ааб и шведската министърка Аида Хаджиалич бяха хванати да шофират с под 0,30 промила алкохол и веднага подадоха оставки. Но това не е в България, това е в Естония и в Швеция – там политиците имат “извратено” чувство за морал. Факт номер две: Миналата година Валери Симеонов, един друг политик, титулуващ се като български патриот, нарече протестиращите майки “кресливи жени”, а децата им с увреждания – “уж болни деца”. След такова изказване, Валери Симеонов завинаги трябваше да напусне политиката. Една година по-късно тези негови думи са сякаш забравени, защото Валери Симеонов в момента е заместник-председател на най-висшата държавна институция у нас – българския Парламент. Всъщност, Валери Симеонов трябваше да напусне политиката още преди две години и половина. Тогава пред вестник “Сега” Валери Симеонов сподели, че през седемдесетте години е ходил в концлагера Бухенвалд. “Като се замисля, кой знае какви майтапчийски снимки сме си правили там” – майтапи се Симеонов. След 4 месеца ще се навършат 77 години от спасяването на българските евреи. Как е възможно преди 77 години всички политически партии, всички българи, патриархът, царят да се изправят заедно и да не позволят да бъдат депортирани и избити българските евреи, а сега във властта да има подобни майтапчии като Валери Симеонов?! Моралът на българските политици преди 77 години няма нищо общо с морала на сегашните политици. Това казват фактите. Факт номер 3: През 2010 г. един записан телефонен разговор показа как един министър-председател със служебното си положение пази производител на нелегален алкохол. “В неговата фабрика (на производителя) влезнАли митничари ли са, полицаи ли са, събират телефони, правят некаква акция там… (…) Хайде, прибирай ги оттам, нали поехме ангажимент да… (…) Като съм обещал, че няма да го закачам – няма да го закачам” – това казва този министър-председател в телефонния си разговор с шефа на Агенция “Митници”. След такъв скандал – ако има морал, този министър-председател никога вече не трябва да си помисля да бъде политик, камо ли министър-председател. Но, уви, той си е министър-председател и 9 години по-късно. Защото той е Бойко Борисов. Той е над морала. Това са само една хилядна от примерите за липса на морал у българските политици. Вземете “Апаратментгейт”, например – колко замесени политици в скандала напуснаха завинаги политическия живот? Колко души предприеха този морален акт? Всъщност, напускайки политиката след “Апаратаментгейт”, Цецка Цачева май се оказа единственият истински мъж. И сега си отговорете – мазохисти ли сме или не сме?      ", "date": "2019.12.19", "title": "Защо ние, българите, непрекъснато си избираме адски неморални политици ? Най-вероятно сме мазохисти и ни харесва да ни лъжат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403675-%D0%B7%D0%B0-30-%D0%B3%D0%BE%D0%B4%D0%B8%D0%BD%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%BF%D0%BE%D1%81%D1%82%D1%80%D0%BE%D0%B5%D0%BD-%D0%BD%D0%B8%D1%82%D0%BE-%D0%B5%D0%B4%D0%B8%D0%BD-%D1%8F%D0%B7%D0%BE%D0%B2%D0%B8%D1%80", "text": "За 30 години в България не е построен нито един язовир. Това каза за предаването „Това е България“ на Радио „Фокус“ икономическият експерт Владимир Каролев. Той обясни, че изследвания на ЕС и Световната банка показват необходимостта да се инвестират между 12 и 14 млрд. евро, за да обнови ВиК системата. Каролев добави, че увеличение на таксите е необходимо, за да бъдат извършени инвестиции, но е необходимо по-голямо финансиране. „Това увеличение на тарифите няма да бъде в голяма степен използвано за подобряване на ВиК инфраструктурата, защото част от парите ще бъдат пропилени. Трябва да прегледам индивидуалните бизнес планове, но съм убеден, че само с увеличение на цените няма да стане. Ще трябват инвестиции, които са по-дългосрочни и това не виждам, как ще бъде направено от общински компании“, допълни експертът. Владимир Каролев каза още, че слабият контрол върху общинските ВиК компании не е съществен проблем, защото просто липсват инвестиции.", "date": "2019.12.19", "title": "За 30 години в България не е построен нито един язовир"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403676-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B2%D1%8F%D1%80%D0%B0-%D0%B4%D0%B0-%D0%BD%D1%8F%D0%BC%D0%B0%D1%88", "text": "Как все става така, че парламентът - онази институция, в която изпращаме своите представители, за да гласуват закони и да действат като коректив за правителството при управлението на държавата, има традиционно толкова ниско доверие? Според \"Галъп интернешънъл\" точно два пъти от началото на демократичните промени досега Народното събрание се е ползвало с по-голям процент доверие, отколкото недоверие - в началото на 38-ото и на 39-ото Народно събрание. Иначе казано - точно след Виденовата зима и при първото участие на Симеон Сакскобургготски на избори, при което една значителна маса хора вярваше, че с неговото идване ще потекат реки от мед и масло. И двете надежди - Костовата и царската - обаче бяха бързо попарени и доверието се върна в низините. Защо не вярваме на народните представители, които сме избрали сами с гласовете си? Защо при всеки по-голям обществен проблем, една от първите реакции е да се обвинят депутатите? Особено показателен случай беше този с козичките на баба Дора от лятото на 2018 г., когато трогателното видео с възрастната жена обиколи социалните мрежи и разчувства мнозина. Едни от първите коментари тогава бяха, че депутатите са виновни. Защо точно те, никой не може да каже, но именно те се оказаха под мерниците на критиките. Не Агенцията по храните, не министърът на земеделието, не правителството, а депутатите, които в случая нямаха особена роля. И все пак, ако попитате някого да ви изброи 20 депутати или дори да изброи депутатите от своя избирателен район, вероятността за точен отговор е доста малка. Това е всъщност и една от причините за ниското доверие - как да се довериш на някого или на работата му, когато нямаш идея, че той съществува. Тук нещата не опират толкова до мажоритарността на системата, каквито и да са обясненията на един референдум. При мажоритарна система, най-много хората да разберат кой влиза от техния собствен избирателен район, но за останалите? В интерес на истината, освен в София, а също така Пловдив и Варна отчасти, не влизат по толкова много хора от многомандатен избирателен район, че при добро желание техните имена да не могат да бъдат научени. Големият проблем тук идва от това какво се случва след самите избори, когато усмихнатите лица на политиците слязат от плакатите и отидат в парламента. Там започва \"потъването\" в удобния сумрак на анонимността. Сумрак, който също така би се случил и ако изборите са мажоритарни. В парламента в момента най-честите изказвания в пленарна зала и по ключови теми, се правят само от определен брой депутати, докато другите гласуват по команда на важните закони и работят тихо по ресорните си комисии - толкова тихо, че често на мандат името им в медиите (не регионалните) може да се чуе едва по 3-4 пъти. И това - ако си правиш усилието да следиш нещата. Иначе видими са само основните лица в картинката - партийни лидери, зам.-председатели и малко по-изявени лица, за които това е вече пореден мандат. Или хора, които обществеността е познавала отпреди депутатското им амплоа. Това е и другият проблем - народните представители са обезличени. Тяхната роля е сведена до тази на послушна маса, която гласува така, както каже лидерът, освен в специфични случаи, които моментално се превръщат в голям скандал, а понякога водят и до напускане на партията. В политическата ситуация в момента партийните лидери са обсебили партиите си, а членовете козируват чинно на ръководството, ако искат да си запазят позиции, привилегии, постове и т.н. Изразяването на лично мнение е по-скоро рядкост или проява на някакъв висш лукс за отбрани лица. По-лошо става положението, когато в една или друга формация нещата опрат до фанатична преданост към председателя и всяка критика към него се посреща като свещена война. Каквото и да си говорим, виждаме това все по-често сред разнообразните формации у нас. Ролята на партиите е да защитават определени идеи и политики, а не да са телесна маса, изобразяваща количествено волята на един човек или кръг от хора. Именно в това се крие желанието за повече мажоритарност у нас - партиите и политиците да имат малко повече личност и индивидуалност в себе си, да могат да признаят, когато ръководството на партията сбърка, без това да води до големи схизми вътре. Това е желанието и сред избирателите - да знаят, че в парламента са пратили хора с мисъл и идеи, а не послушковци, които не могат да отстоят собствено мнение. Как ще защитиш интереса на хората, когато не можеш да защитиш собственото си право на лична позиция, която да се разминава дори с малко с тази на лидера ти? Има и трети аспект на проблема с недоверието - образът на алчния, крадлив политик, който е във властта предимно за да облажи себе си, и едва след това - да работи за интересите на страната си. И като се има предвид как протече преходът у нас, с всички примери за дивашки извършена приватизация, червени куфарчета и съмнителни сделки с политическо участие. След всичките политици по частни яхти, срещи с Братя Галеви и прякори от типа на \"Господин 10%\", някак нормално е този стереотип да се е запазил. Това обаче е въпрос на морал, а моралът не е само за политиците, той произхожда от самото общество. Депутатите не са спуснати някъде отгоре, издигаме ги като изявени по един или друг начин личности сред самото общество. И когато техният морал е нисък, това не говори добре за общия морал. Така че, ако искаме Народно събрание, на което да имаме доверие, то първо трябва партийните лидери да отпуснат малко хватката върху своите партии и да им покажат, че това не е изцяло пирамидална структура, после трябва самите членове да придобият малко повече гръбначен стълб да отстояват своите позиции и идеи, а някъде между другото и самото общество трябва да си дава сметка за ролята си. А това последното означава да бъдем критични - както към онези в парламента, така и към заобикалящата ни среда, но и към самите себе си. Тази промяна започва винаги първо самите нас.  ", "date": "2019.12.19", "title": "На депутати вяра да нямаш..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403677-%D1%80%D0%B0%D0%B4%D0%B5%D0%B2-%D0%BE%D0%B1%D1%81%D1%8A%D0%B4%D0%B8-%D1%81%D1%8A%D1%81-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8%D1%82%D0%B5-%D0%B7%D0%B5%D0%BB%D0%B5%D0%BD%D0%B0%D1%82%D0%B0-%D1%81%D0%B5%D0%B4%D0%BB%D0%BA%D0%B0-%D0%BD%D0%B0-%D0%B5%D1%81", "text": "  Преходът към зелена енергия не трябва да е за сметка на конкурентоспособността на българската икономика. Това заяви държавният глава Румен Радев след среща на \"Дондуков\" 2 с президента на Конфедерацията на независимите синдикати в България (КНСБ) Пламен Димитров и с представители на ръководството на синдикалната организация. Като държава член на ЕС България работи за постигането на обявените цели за превръщане на Европа във въглеродно неутрален континент, но трябва да бъдат също така ясни и мерките за запазване и насърчаване на нашата конкурентоспособност. Това са огромни инвестиции, особено за по-бедни държави, подчерта президентът. „Зелената сделка\" в рамките на ЕС и отражението й върху българската енергетика беше сред акцентите на срещата. По думите на държавния глава комплексът „Марица изток\" дава независимост, автономност и суверенитет на България, произвежда между 40% и 60% от електроенергията в страна, а суровините, технологията и инсталациите, са български. Резултатите от т.нар. „Зелена сделка\" в перспектива означава повишение на цената на емисиите и изискванията към енергийните централи, използващи въглища. Това изправя страната ни пред сериозен проблем, с оглед тежкото финансово състояние на „ТЕЦ Марица-изток 2\". И Румен Радев, и представителите на КНСБ подчертаха необходимостта от много по-голяма активност на българското правителство за присъединяването на страната ни към европейските програми за въглищните региони в преход и изработването на ясна стратегия за развитието на една стратегическа за България сфера като енергетиката. Представителите на КНСБ посочиха като пример позицията на други държави-членки на ЕС, вече заявили и отстояващи интересите си, включително и с осигуряване на европейско финансиране за своите въглищни региони или за трансформация на енергийните си мощности. България е в ключов момент за определяне на перспективите за развитие на своята енергетика и са необходими отговорно отношение, съгласие и единна политика за гарантиране на енергийния баланс и енергийната сигурност в страната, бяха единодушни участниците в дискусията. Според КНСБ в идващите години България е застрашена да се превърне от регионален износител на електроенергия в крупен вносител, ако няма яснота за бъдещето на използващите въглища електроцентрали, на АЕЦ „Белене\" и т.н. Проблемите, пред които е изправен т.нар. втори стълб в пенсионното осигуряване, също бяха сред темите на разговора. Обща бе позицията, че след като осигуряването във втория стълб е задължително за гражданите, са необходими и конкретни мерки за гарантиране на техните права. Представителите на КНСБ изразиха позицията си за въвеждане на пожизненост на пенсиите от втория стълб, представителство в КФН, законодателни промени и други. От КНСБ призоваха за усъвършенстване на правната рамка в България при сключването на колективни трудови договори за ефективно намаляване на социалните неравенствата, от които страната ни е най-силно засегната в ЕС. Пламен Димитров изрази и позицията на КНСБ за криминализиране на действията срещу правото на сдружаване на работниците. По време на срещата представителите на КНСБ връчиха на държавния глава и пакет от мерки и предложения, за повишаване на ефективността на борбата със сивата икономика.", "date": "2019.12.19", "title": "Радев обсъди със синдикатите \"зелената седлка\" на ЕС"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403658-%D0%B4%D1%8A%D0%B2%D0%BA%D0%B0-%D0%BE%D1%82-%D0%BA%D0%B0%D0%BC%D0%B5%D0%BD%D0%BD%D0%B0%D1%82%D0%B0-%D0%B5%D1%80%D0%B0", "text": "Лола, младо момиче, което живеело в Дания преди 5 700 години, имало сини очи, тъмна кожа и тъмна коса. Последното й хранене се състояло от лешници и патица, но без мляко, защото стомахът й не понасял млечни продукти. Всичко това е известно, защото момичето дъвчело брезова смола, която има характеристиките на дъвка. Изследванията на това парче брезова смола разкриват целия геном на момичето, както и нейната устна микробна флора. Както съобщава CNN, това откритие има далеч по-голямо значение за науката. По-конкретно, генетичният материал досега е бил в състояние да се дешифрира само от човешки кости и това е първият път, когато учените са успели да го изолират от друг материал.      Брезовата смола е материал, който хората от палеолита са използвали като лепило преди 760000 години. Те са го получили чрез загряване на брезовата кора и между другото са разбрали, че може да се дъвче - както подсказват зъбните следи, намерени върху останки от древна смола. Това парче брезова смола е намерено от археолози от музея Lolland-Hallster в археологическия обект Siltonlm в Лоланд на четвъртия по големина остров в Дания, а проучването е публикувано в списанието Nature Communications.", "date": "2019.12.19", "title": "Дъвка от каменната ера"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403659-%D0%BE%D1%82%D0%BA%D1%80%D0%B8%D1%85%D0%B0-%D0%B7%D0%B0%D0%B3%D0%B0%D0%B4%D1%8A%D1%87%D0%B5%D0%BD-%D0%B3%D1%80%D0%B0%D0%B4", "text": "Изследователи са открили неизвестен до този момент град, скрит в изолирания горски масив Сиера Невада д Санта Марта, който се простира покрай карибското крайбрежие на Колумбия.   Именно там са се родили легендите за златния град Елдорадо. Затова и е напълно възможно учените да са открили именно него.  Градът е основан приблизително през 800 година от нашата ера и е бил напуснат по време на испанското нашествие. Руините са разположени на върха на горски хребет на височина 1500 метра и са скрити сред дърветата.  Изследователят от National Geographic Албърт Лин и археологът Сантяго Гиралдо, изучаващи региона в продължение на 20 години, са открили древния град с помощта на технология, наречена LIDAR, която позволява да се вижда дори и през силно обрасли местности.     Специалното устройство било разположено в самолет, за да може от въздуха да \"обстреля\" местността с лазерни импулси с честота няколко хиляди пъти в секундата. Това позволило да бъде направена детайлна 3D-карта, която разкрива топографията на местността и каквито и да е артефакти върху нея, дело на човешка ръка. Всичко това нямало как да бъде забелязано с невъоръжено око.  Изследователите твърдят, че откритият древен град вероятно е бил построен от тайнствената циливизация Тайрон, която някога владеела териториите в Сиера Невада и част от карибското крайбрежие.  За този народ не е известно много. Но неговото съществуване е документирано в записките на испанските завоеватели, чиято жажда за злато създала и легендата за златния град Елдорадо.  Когато испанците доплували до карибското крайбрежие в началото на 16-ти век и се срещнали с хората от Тайрон, те били поразени от златните украшения, носени от туземците.  С течение на времето се появила и легендата за това, че съществува цял град, покрит със злато. Испанците, обаче, така и не успели да го открият.  Съвременните технологии хвърлят повече светлина върху историята на Тайрон в горната част на Колумбия.    \"Това е точно такъв случай, когато не очакваш да откриеш цял изгубен град. Но след това нещата се стичат така, че това става възможно\", казва единият от учените пред Newsweek. Археолози, проявяващи интерес към хората от Тайрон, изследвали местността с десетилетия, за да научат повече за цивилизацията, съществувала преди повече от 500 години.  И независимо дали това е Елдорадо или не, откритието му има огромно значение за науката и историята.", "date": "2019.12.19", "title": "Откриха загадъчен град"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403660-%D0%BF%D0%BE%D1%80%D0%BD%D0%BE-%D0%B7%D0%B2%D0%B5%D0%B7%D0%B4%D0%B0-%D1%81-%D0%BE%D1%84%D0%B5%D1%80%D1%82%D0%B0-%D0%BA%D1%8A%D0%BC", "text": "Порно звездата Киара Мия твърди, че тя е причината за силните игри от началото на сезона на тима от НФЛ Сан Франциско 49-ърс. 28-годишната американка излиза през изминалото лято със звездата на тима Джими Гарополо, а оттогава куотърбекът е тотално променен и играе много силно.   \"Не казах ли, че всяко нещо, което докосна, се превръща в злато? Той е феноменален (б.р. - Гарополо), той е талантлив, той е родена звезда. Казах ви, че ще ги разбива. Казах също, че те ще играят на \"Супербоул\". Ще видите\", заяви Мия.              ", "date": "2019.12.19", "title": "Порно звезда с оферта към..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403661-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Трябва да отворите сърцето си за нова любов. Достатъчно сте страдали и спомняли онова, което е останало в миналото. Проблемите могат да дойдат от там, от където не ги очаквате. Но ако ги третирате леко и спокойно, решението ще дойде от само себе си. В семейството, насочете енергията си към градивни неща, така че да няма кавги. Денят е благоприятен за промени, както външни, така и вътрешни. Като цяло се ангажирайте с преструктурирането на всичко, което ви заобикаля. В любовните отношения, трябва да сте изключително прозорливи, за да не позволите на избраника да ви манипулира. Между другото, имате ли нужда от това? В крайна сметка, вие толкова добре чувствате, кой може да ви предаде и с кого може да продължите. Днес не правете планове за бъдещето, защото всичко може да се промени за един час. Ако нямате опит в паричните сделки или в търговията, тогава е по-добре да не се месете в тази сфера. Задълженията в личния живот ще се превърнат в истински окови и ще се почувствате по-лошо, отколкото в плен. Сами решете, как да действате. Може би, откровен разговор ще помогне?   Днес, ще искате всички около вас да ви разберат, да ви правят комплименти и дори да ви отстъпят място в автобуса. Но какво сте направили, че да искате да бъдете третирани по този начин? Необвързаните днес, трябва да посещават многолюдни места, за да направят романтични запознанства. Има шанс да очаровате някой, ако обновите вашия гардероб и се усмихвате сладко. Възможно е да изпаднете в критично финансово положение, така че по-добре дръжте парите си при вас. На работа ще поемете твърде много, за което началникът няма да ви похвали, но ще го забележи. Днес се откажете от екстремните спортове, пътувания в чужбина и работа на високо. Този ден е опасен и има риск от травми и наранявания. Трябва да се заемете със здравето си, да укрепите имунитета и външния си имидж. Като цяло, ако посветите този ден на себе си, няма да сбъркате. В края на деня може да бъдете поканени не само на важна среща, но и такава с романтичен отенък. Така че, трябва да помислите за това, как да завладеете сърцето на човека отсреща. Въпреки че и една усмивка, ще свърши работата - не се притеснявайте. Очаква ви конкуренция и съперничество, което ще ви разстрои по време на работа. Буквално ще ви разкъсват на части, което ще ви пречи да се концентрирате върху основните аспекти на деня. В любовта, ще бъдете изпълнени с нежност и страст, което няма да остане незабелязано. Вечерта ще трябва спешно, да се приготвите за пътуване. Къде точно, ще разберете.   Трябва да се съсредоточите върху задачите, а не само да говорите с всички подред. Имайте предвид, че работата от само себе си няма да се свърши, а само ще си докарате безброй проблеми. Добре е да се заемете с благотворителност, спорт или да посетите културно събитие. Ако сте активни и действени в този ден, ще успеете.   Не се препоръчва да влизате в компания на хора, които не подкрепят вашите усилия. Мнозина ще се опитат да ви се качат на главата, но напразно. Трудно, но все пак ще решите, финансовите проблеми. От това зависи не само кариерата в бизнеса, но и личния ви живот. В края на краищата, избраникът ви вече е уморен да чака, кога ще стъпите здраво на краката си. Много сериозно може да се влошат отношенията с човек, когото искрено уважавате. Въпросът е, че вашите мнения по една важна тема, ще са коренно различни. Горещ спор, може да се разрази на обществено място, сред много хора. Също трябва да се погрижите за здравословното си състояние, по-точно за стомаха. Не започвайте самолечение. Днес слушайте шестото си чувство, за да разберете кой ви е истински приятел и кой е само делови партньор. Ще бъдете изпълнени с енергия и дори ще имате в излишък, затова я прилагайте по предназначение. Ако редувате релакса с физически упражнения, то за дълго време ще укрепите здравето си и ще се отървете от негатива. Днес ще бъдете толкова активни и импулсивни, че лесно ще запалите с вашият темперамент всички наоколо. Опитайте се, да се контролирате, а най-добре се отпуснете и починете. Между другото, една разходка в парка или гората, е отлична възможност да общувате с природата и със себе си. Във финансовата сфера, могат да се появят перспективи за бързо забогатяване.", "date": "2019.12.19", "title": "Дневен хороскоп 19 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403662-%D0%BA%D0%B0%D0%BA-%D1%81%D0%BE%D1%84%D0%B8%D1%8F-%D0%B8%D0%B7%D1%8F%D0%B6%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Да, София не е България. Според статистиката обаче, в столицата живеят цели 19% от населението на страната. Но София поглъща не само хора. Поглъща и пари. Нашият автор Георги А. Ангелов събра много интересни данни.       “София не е България” - тази крилата фраза се опитва по популярен начин да обясни разделителните линии между столицата и останалата част на страната. Разликата се вижда и в изборните резултати, и при средните заплати. По данни на Националния статистически институт (НСИ), през третото тримесечие на тази година средната заплата в София е била 1 704 лева, а за страната - 1 266 лева. И още:   с рекордна скорост. От 7 845 841 души през 2002 година, през 2018 то намалява до 7 000 039 души. В същото време населението на София се увеличава от 1 187 786 през 2002 година до 1 326 774 души през миналата. Това означава, че в София живеят около 19% от хората. Според друга таблица на НСИ, озаглавена “Население по градове и пол”, в края на миналата година в българските градове са живели 5 159 129 души. В този брой са включени “лицата, които живеят постоянно (имат настоящ адрес) в страната към 31.12. на съответната година и не са отсъствали от нея за период по-дълъг от една година”. Това число би трябвало точно да отразява броя на градското население без мигриралите. От което следва, че в столицата живеят почти 26% от градското население на България. По пътя на парите При това статистическите данни не отразяват реално живеещите в столицата, тъй като - поради системата за гражданска регистрация - постоянен адрес се взима трудно и изисква смяна на всички документи. Голям е броят на учениците, студентите и временните работници, които не живеят постоянно в София. Данните не отразяват реално и емигриралите, тъй като те нямат задължение да оповестяват напускането на страната пред властите. Но вътрешната миграция в България не е насочена само към София. Хора се местят от село към град, после към по-голям град, към столицата и накрая към чужбина. Понякога обаче и софиянци се местят в други градове. През миналата година столицата е загубила 18 450 души, а заселилите се в нея наброяват 23 613 души. Най-много софиянци са избрали да живеят в Пловдив - 1 013 души. За миналата година Пловдив е един от малкото градове освен София, който има механичен прираст от 2 318 души - тоест, там са се заселили повече хора, отколкото са напуснали. След него е област Кърджали с 2 321 души прираст, но тук числото е за всички общини в областта. Другите градове, увеличили населението си през миналата година, са Варна с 1 058 души, Шумен със 706 и Бургас с 531. На обратния полюс са Сливен, Плевен и Враца, които са намалели с по над 1 200 души.  Българските градове, които увеличават населението си, имат два общи белега: приток на инвестиции и откриване на нови работни места. В Пловдив най-големият магнит за преселване е икономическата зона “Тракия”, в шуменската индустриална зона също се откриват нови производства, а в област Кърджали, освен новите заводи предимно за автомобилни части, високи заплати дава и мината за злато до Крумовград. София обира лъвския пай от инвестициите Инвестициите обаче не са равномерно разпределени в страната. До края на 2017 година чуждестранните инвестиции възлизат на повече от 24 милиарда лева, като над половината от тях са насочени към София. Столицата е лидер и по качество на образованието и здравеопазването. Парите по европейски програми също не се разпределят пропорционално. Премиерът Бойко Борисов често говори за нуждата от инфраструктура, но най-големият получател на тези пари пак е София. Да вземем проекта, който е най-отчетлив пример за успеха на европейските програми: софийското метро. Само за настоящия програмен период 2014-2020 г. метрото ще глътне близо една четвърт от парите по Оперативна програма „Транспорт и транспортна инфраструктура\". При общ бюджет на програмата от над 4,42 милиарда евро, за метрото ще отидат 1 милиард лева. Под черта може да се каже едно: нормално е София да привлича хора от останалите части на страната - в столицата заплатите са по-добри, образованието е като цяло на по-високо ниво, а и има повече възможности за по-добър живот. Но тази гравитация се превръща в канибализъм, тъй като другите области се обезлюдяват. Какво да се прави Но София изобщо не е изключение в международно сравнение. По цял свят големите градове изсмукват население от по-малките населени места. Редица европейски държави вече се опитват да противодействат на тази тенденция. Преместват например цели държавни институции в по-бедни региони. Във Великобритания централите на различните данъчни служби на кралицата са физически разположени далеч от Лондон, а държавната пътна полиция е в Суонзи. В България единствено тогавашният финансов министър Симеон Дянков направи опит да премести агенция “Митници” в Русе, но идеята му се прие на нож. Преместването на тези 500 работни места и наемането им в Русе със сигурност би създало икономическо оживление. Докато за трудовата борса в София 500 души са незначителна бройка. Тези 500 служители получават заплатите си от пари на данъкоплатците, които живеят в цялата страна. Така че не е нито логично, нито справедливо ползата в случая да остава само в София. Да не говорим, че в наши дни интернет дава възможност да се работи отвсякъде. Друг британски проект, който може да служи за пример, е решението на държавния медиен гигант БиБиСи да изгради в Манчестър така нареченото Media City. Държавната телевизия премести осем свои отдела на терена на бившите докове в Солфорд, а това създаде 4 600 работни места, 2 000 от които са преместени от други места. 4 200 допълнителни работни места възникнаха за съпътстващите бизнеси, а районът в Солфорд се превърна във втори модерен център на Манчестър. Срещу миграцията към София и другите големи градове държавата може да използва и този инструмент: данъчна политика на общинско ниво, която с изгодни условия да привлича граждани и фирми. В България този инструмент теоретически съществува, но не се прилага реално - поради сегашната данъчна система, а често пъти и поради предизборни сметки. За последните български правителства София е очевидно приоритет. Но презаселването на столицата води до извънмерно струпване на хора, а оттам и до все повече проблеми.", "date": "2019.12.19", "title": "Как София изяжда България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403663-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B1%D0%BE%D0%BD%D0%B8%D1%84%D0%B0%D1%86%D0%B8%D0%B9", "text": "  Св. мъченик Бонифаций бил роб на богата и знатна римлянка Аглаида. Бидейки християнин само по име, Бонифаций и господарката му живеели беззаконно, като постоянно нарушавали заповедите Христови и се предавали на своите страсти. Но веднъж у Аглаида се появило желание да има у себе се мощи от един пострадал за вярата. \"Ако получа желаното – казвала тя, - ще построя църква в името на светеца, който ще ми бъде ходатай и затъпник пред Бога.\" Тя повикала своя роб Бонифаций и му заповядала да отиде в източните страни, където имало силно гонение срещу християните. Дала му много пари за пътни разноски и за купуване на мощи, понеже езичниците, като знаели колко много християните ценят останките на светите мъченици, продавали ги за пари. Бонифаций, като изслушал заповедта на господарката си, казал й със смях: \"А какво, госпожо, ако аз не намеря мощи и мене самия убият? Ще приемеш ли ти с чест моето тяло?\" Аглаида сгълчала служителя си, загдето се шегува, когато би трябвало да благоговее пред светото дело; разкаянието за греховния живот се е пробуждало в нея. Угодно било на Бога да призове към Себе Си и Бонифация, и предприетото от него пътешествие да направи за него път на спасение. Като тръгнал, Бонифаций взел да размишлява за подвизите на св. мъченици, за благочестивия живот на истинските християни, а в същото време погледнал внимателно и в своята съвест. И какво тя му представила? – Живот греховен и нечестив. Бонифаций потреперал. Страх Господен се събудил в душата му, със сърдечно съкрушение той се каел за греховете си пред Бога и молел всемилосърдния Владика за помощ, за да изправи своя живот. Той постил и се молил през всичкото време по пътя. В такова състояние на духа пристигнал в килийския град Тарс. Това станало във време на Диоклетиановото гонение. Ежедневно тълпи християни били викани на съд и предавани на страшни изтезания и смърт.      В същото време, когато Бонифаций със своите спътници влизал в града, народът на тълпи се трупал на един от площадите и гледал как убиват християни. Бонифаций гледал техния подвиг и сърцето му се разпалвало. Веднага той се хвърлил към тях и взел да ги прегръща, като викал гръмко: \"Велик е Богът на християните, Който дава сила на Своите раби!\" Той целувал нозете на светите мъченици, възхвалял ги, искал от тях да се помолят за него. Като видял това, съдията повикал Бонифаций и запитал кой е той. - Християнин съм – отговорил Бонифаций. Съдията повторил своя въпрос. Бонифаций пак изповядал своята вяра. Тогава съдията започнал да го заплашва с изтезания, ако не се съгласи да се отрече от вярата си. Бонифаций обявил, че е готов да страда за името Христово. Започнали да го мъчат, а той се радвал и благодарел на Бога, че го удостоил да страда със светите мъченици. Жестоко го мъчили, а през нощта го затворили в тъмница. На другия ден отново започнали разпитванията, увещанията и жестоките мъки. Но Господ видимо помагал на Своя служител и му облекчавал мъките от изтезанията. Бонифаций непрестанно прославял името Господне. Най-после съдията заповядал да му отсекат главата с меч. Бонифаций с молитва предал Богу душата си. В това време спътниците чакали Бонифаций в страноприемницата и се чудели защо не идва. Като знаели неговия нетрезвен живот, те отначало не особено се безпокоели и помислили, че някъде той навярно пиянства и се весели. Минала нощта. На другия ден, като видели, че не се връща, отишли да го търсят по града, но напразно. На третия ден пак тръгнали да го търсят и питали всеки, когото срещали, не го ли е видял някой, като описвали неговата външност. Никой не могъл да даде за него сведения. Най-после те случайно се обърнали към брата на писаря, който присъствал при разследването на мъчениците. Той им казал: \"Вчера един чужденец много пострада за Христа и бе посечен с меч. Дали вие не търсите него?\" Те описали какъв е той по външност. \"Като че ли прилича на оня, който вчера бе смъртно наказан\" – отговорил братът на писаря. - Не може да бъде – отговорили те. – Те навярно не знаеш тогова, когото ние търсим; нима един пияница и грешник ще отиде да страда за Христа? - По-добре сами идете да видите – отговорил им той. – Телата на смъртно наказаните още лежат на мястото, където бяха убити. Може би ще намерите вашия спътник. Те отишли и с изумление познали тялото на Бонифаций между телата на мъчениците. Досрамяло ги, че така оскърбявали тоя, който се удостоил със славна смърт за Христа. За петстопитн златни монети те купили от мъчителите измъченото тяло на своя другар и като го обвили в плащаница и помазали с благовония, го отнесли със себе си обратно в Рми. Когато се приближавали до града, Аглаида във видение чула ангелнски глас: \"Приеми тоя, който беше твой раб, а сега нам брат и съслужител, който ще бъде пацител на твоята душа и застъпник пред Бога за тебе!\" Аглаида дошла в ужас и излязла да посрещне връщащите се служители. Като узнала за станалото, тя с голяма чест приела тялото на мъченика, построила на негово име великолепна църква в околностите на Рим и като се покаяла за предишните си грехове, раздала имението си на бедни и започнала да живее при църквата в смирение, въздържание и голямо благочетие. Така прекарала тя 15 години и спокойно дочакала смъртта си.", "date": "2019.12.19", "title": "Св. мъченик Бонифаций"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403664-19-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1732 г. - Бенджамин Франклин публикува „Алманах на бедния Ричард\".   1783 г. - Уилям Пит-младши става най-младият министър-председател в историята на Великобритания и Обединеното кралство.   1793 г. - Наполеон Бонапарт е произведен в чин генерал.   1842 г. - САЩ признава независимостта на Хавай.   1843 г. - За пръв път е публикувана новелата Коледна песен на Чарлз Дикенс.       1879 г. - Подписан е Мемоарът на българи от Македония - обръщение на 102 македонски българи към Великите сили.   1895 г. - Основан е Природонаучният музей в Белград.   1909 г. - Основан е германския футболен клуб Борусия (Дортмунд).   1912 г. - Основан е френския футболен клуб АК Арл-Авиньон.   1928 г. - Състои се премиерата на българския игрален филм „Весела България\".   1944 г. - Публикуван е за пръв път френският вестник „Монд\". От същата дата през 1995 г. вестникът е достъпен и в електронен вариант в интернет.   1945 г. - Австрия става република за втори път, (престава да бъде такава след нацистката инвазия в средата на 1938).   1946 г. - Въоръжени отряди на Виетмин, превождани от Хо Ши Мин атакуват столицата на Виетнам Ханой.   1950 г. - Бъдещият президент Дуайт Айзенхауър става началник на Въоръжените сили на САЩ.   1955 г. - Парламентът на Судан приема декларация за независимост на страната.   1955 г. - Основана е община Мараан в Бразилия.   1963 г. - Занзибар получава независимост от Обединеното кралство и става конституционна монархия, управлявана от султан.   1963 г. - Състои се премиерата на италианския филм „Вчера, днес и утре\".   1971 г. - Състои се премиерата на американския игрален филм „Портокал с часовников механизъм\".   1972 г. - Програма „Аполо\": Аполо 17 се завръща на Земята, с което завършва американската програма за изпращане на хора на Луната.   1974 г. - Започва продажбата на първия персонален компютър, Алтаир 8800   1979 г. - В кината започва прожекцията на филма „Крамър срещу Крамър\" с участието на Дъстин Хофман и Мерил Стрийп.   1984 г. - Обединеното кралство и Китайската народна република подписват споразумение, съгласно което суверенитетът на Хонконг се прехвърля към китайската администрация на 1 юли 1997 година.   1989 г. - Основан е бразилския футболен клуб Парана Клубе.   1994 г. - Стартира българското радио Classic FM.   1998 г. - Камарата на представителите на САЩ внасят декларации в Сената за импийчмънт на президента Бил Клинтън.   2001 г. - 39 Народно събрание приема декларация, с която препоръчва на Министерския съвет да унищожи окончателно ракетния комплекс Р-400.   2001 г. - Състои се премиерата на американския фентъзи филм „Властелинът на пръстените: Задругата на пръстена в САЩ\".   2003 г. - 39 Народно събрание приема декларация за създаването на американски бази в България.   2005 г. - Състои се премиерата на руския игрален филм „Майстора и Маргарита\".", "date": "2019.12.19", "title": "19 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403666-%D0%B7%D0%B0%D1%89%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D1%81-%D0%B5-%D0%B4%D0%B0%D1%80%D0%B8%D0%BB-55-000-%D0%B5%D0%B2%D1%80%D0%BE-%D0%BD%D0%B0-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B0-%D0%BF%D0%B0%D1%80%D1%82%D0%B8%D1%8F", "text": "Бивша австрийска евродепутатка твърди, че българският бизнесмен С. е дарил 55 000 евро на Австрийската партия на свободата. Целта: да си осигури сделка по откупуването на български пенсионен фонд от австрийски концерн       .От няколко дни насам австрийските медии се занимават с една политическо-финансова афера с българско участие. Според публикации в изданията \"Щандарт\" и \"Йостерайх\", през 2018 година тогавашната евродепутатка от крайнодясната Австрийска партия на свободата Барбара Капел е получила в три транша общо 55 000 евро от български бизнесмен. Според нея, тези пари са дарение, изрично поискано от тогавашния лидер на партията и вицепремиер на Австрия Хайнц-Кристиян Щрахе. Както е известно, през 2019 година Щрахе беше уличен в политическа корупция и се оттегли от всичките си постове след скандалната афера \"Ибиса\".  Щрахе: \"Това е чиста лъжа\" Вестник \"Курир\" съобщи, че срещу Барбара Капел се води разследване. А австрийската прокуратура уточни, че досега нито тя, нито българският бизнесмен са обвинени в някакво престъпление. Според медиите, в рамките на разследването бившата евродепутатка е казала, че е била просто куриер. Предавала е получените пари в един парламентарен клуб на партията си. Вчера се появиха и нови детайли. Пред изданието \"Йостерайх\" Барбара Капел е заявила, че българският бизнесмен преди това помолил за \"намеса\", защото една сделка \"буксувала\". Тя поискала одобрение за такава \"намеса\" от тогавашния партиен лидер и вицепремиер Щрахе, а той отговорил: \"След като влагаш толкова усилия, за да му помогнеш, той трябва да направи дарение за партията\". И уточнил сумата: 100 000 евро. Вестник \"Щандарт\" пише днес, че в отговор българинът наистина платил, но само 55 000. Във Фейсбук Хайнц-Кристиян Щрахе твърди, че разказаното от бившата евродепутатка е \"чиста лъжа\". Според \"Йостерайх\", щедрият дарител е именно български бизнесмен с инициал С., който заедно със свой бизнеспартньор се опитвал да откупи български пенсионен фонд от един голям австрийски застрахователен концерн. Той помолил Барбара Капел за \"намеса\", след като вече бил инвестирал осем милиона евро в сделката, която обаче тъпчела на място. Пред изданието Капел описва предаването на парите така: \"Срещнахме се три пъти в един петзвезден хотел на \"Рингщрасе\". Парите бяха в плик.\" За българския бизнесмен тя обяснява: \"Телефонът му се подслушва. Знам още, че срещу него се води разследване. Той е по-скоро опасен човек, твърди се, че е бивш агент на българските тайни служби.\" \"Йостерайх\": Срещу българския бизнесмен С. се води разследване Изданието \"Йостерайх\" пише още, че разполага с документи, според които срещу българския бизнесмен се води разследване за пране на пари. В публикация на българското разследващо издание \"Биволъ\" отпреди няколко дни се твърди, че става дума за живеещия във Виена предприемач Стоян Стайков, \"приближен на бившия зам.-председател на ГЕРБ Цветан Цветанов\". \"Биволъ\" разговарял по телефона с бизнесмена, според когото парите, 75 000 евро по неговите думи, били личен заем за Барбара Капел. Той казал още, че в Австрия върви прокурорска проверка, поискана обаче лично от него.", "date": "2019.12.19", "title": "Защо българският бизнесмен С. е дарил 55 000 евро на австрийска партия?"}
{"url": "http://www.classa.bg/%D1%81%D0%B2%D1%8F%D1%82/item/403665-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B5%D0%B3%D0%B8%D0%BF%D0%B5%D1%82-%D1%81%D1%80%D0%B5%D1%89%D1%83-%D0%BE%D0%BF%D0%B8%D1%82%D0%B8%D1%82%D0%B5-%E2%80%9E%D0%B4%D0%B0-%D1%81%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D0%BB%D0%B8%D0%B1%D0%B8%D1%8F%E2%80%9C", "text": "Президентът на Египет Абдел Фатах ел-Сиси остра предупреди срещу опитите „да се контролира\" съседна Либия, докато напрежението нараства заради разширяващите се отношения на Турция с правителството, базирано в Триполи. Забележките на Сиси идват, след като турският президент Реджеп Тайип Ердоган изрази готовност да изпрати войски в Либия, ако това бъде поискано от правителството на националното споразумение на страната (GNA). Ердоган, който подкрепя GNA, се срещна в Истанбул в неделя с ръководителя му Файез ал Сарадж, след като двете страни подписаха морски и военни споразумения миналия месец. Министерството на външните работи на Египет обяви споразуменията като \"нелегитимни\". Във вторник държавният вестник \"Ал Ахрам\" цитира Сиси, който каза пред журналисти предишната вечер: \"Няма да позволим на никого да контролира Либия ... това е въпрос на националната сигурност на Египет.\" Докато Турция и Катар подкрепят GNA, Египет подкрепя силния човек Халифа Хафтар, който контролира Източна Либия и от април води битка за завземането на Триполи, предаде АФП.", "date": "2019.12.19", "title": "Президентът на Египет  срещу опитите „да се контролираЛибия“"}
{"url": "http://www.classa.bg/component/k2/item/403667-%D1%8F%D0%BF%D0%BE%D0%BD%D0%B8%D1%8F-%D0%B7%D0%B0%D1%82%D1%8F%D0%B3%D0%B0-%D1%80%D0%B5%D0%B3%D1%83%D0%BB%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%82%D0%B5-%D0%B3%D0%B8%D0%B3%D0%B0%D0%BD%D1%82%D0%B8", "text": "Япония планира да засили регулациите, за да предотврати възможността технологичните гиганти, като Facebook и Google, да злоупотребяват с пазарната си мощ и да имат несправедливо предимство пред малкия бизнес, заявиха официални правителствени представители.   Новият закон ще задължи технологически гиганти, като Google, Apple, Facebook и Amazon, да оповестяват условията на договорите с клиентите и да докладват на правителството за своите операции, информира Reuters.   Действията на Япония последваха глобалната тенденция на затягане на регулаторните винтове на онлайн платформите. „Искаме да приложим новия закон по начин, който би направил бизнес транзакциите прозрачни, без да се налага прекомерно бреме или да се затрудняват иновациите\", каза министърът на икономиката Ясутоши Нишимура пред репортери.   За осигуряването на защита на личните данни, правителството ще преразгледа закона за защита на личната информация, за да позволи на физическите лица да иизскват от тези фирми да преустановят използването на техните данни. Законът понастоящем регламентира само работата с данни, събрани по незаконен начин.", "date": "2019.12.19", "title": "Япония затяга регулацията на технологичните гиганти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403657-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE-%D0%BA%D0%BB%D1%8C%D0%BE%D1%89%D0%B0%D0%B2%D0%B0", "text": "Екатерина Андреева е блогър и модел от Новосибирск. На страницата си в Instagram момичето публикува смели снимки и провокира разгорещени дискусии. Факт е, че момичето има неестествени черти на лицето и освен това е много слаба. Тя работи в агенция за модели, но след това започнала активно да отслабва.  \r\n   \r\n     \r\n   \r\n   Някои са убедени, че тя е станала вегетарианка, други говорят за забранени вещества, а трети казват, че това е заради кома. Самата Андреева не коментира диетите си. Тя казва, че не планира да наддава на тегло, а също така отрича всякакви пластични операции. Абонатите не й вярват и твърдят, че тя е \"направила\" носа, устните и гърдите си. В допълнение, в Мрежата се притесниха за здравето на момичетата и предложиха да посети психолог, за да се възстанови от анорексията. \r\n            „Мисля, че май й се стискат парите за лечение\", „Тя, казват, сама си прави фотошоп, затова изглежда толкова слаба\", „Някой да я нахрани\", „Момичето има добро тяло, коремът й е наред, ясно е, че прави упражнения и поддържа себе си във форма \", пишат коментаторите. \r\n", "date": "2019.12.19", "title": "Ужасяващо кльощава"}
