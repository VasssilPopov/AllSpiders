{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387767-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B0-%D1%80%D0%B5%D1%87-%D0%BF%D1%80%D0%B5%D0%B4-%D0%BE%D0%B1%D1%89%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%BD%D0%B0-%D0%BE%D0%BE%D0%BD", "text": "Премиерът Бойко Борисов произнесe реч пред Общото събрание на ООН. Вижте цялата реч на министър-председателят.    УВАЖАЕМА ГОСПОЖО ПРЕДСЕДАТЕЛ НА ОБЩОТО СЪБРАНИЕ,   УВАЖАЕМИ ГОСПОДИН ГЕНЕРАЛЕН СЕКРЕТАР,    ВАШИ ПРЕВЪЗХОДИТЕЛСТВА,    ДАМИ И ГОСПОДА,    Оценявам високо това, че темата за глобално лидерство и споделени отговорности за мирни, справедливи и устойчиви общества е определена като основна за Общия дебат на Общото събрание на ООН тази година. Тя е широкообхватна и благодатна за размисъл относно посоката, в която би следвало да се движи нашият свят, а с него и Световната организация.      Глобалното лидерство е преди всичко висока отговорност. За да постигнем устойчивост и достойни условия за живот за всички хора на планетата, от съществено значение е да покажем своята ангажираност и единство пред предизвикателствата на нашето време. Убеден съм, че всички осъзнаваме, че трябва да проявим решителност и всички заедно да споделим отговорността за осигуряването на мир, равнопоставеност и устойчивост на нашите общества. Република България последователно и активно работи за поддържане на световен ред, основан на правила и за по-нататъшно утвърждаване на принципите на многостранното сътрудничество. В тази връзка ООН е призвана да играе ключова роля и ние активно я подкрепяме.    Основните глобални предизвикателства като: разрешаването на конфликти и поддържането на мира, укрепването на международната сигурност и стабилност, борбата с изменението на климата, противодействието на тероризма, задълбочаващото се неравенство, не са по силите на отделна държава или общество, а изискват споделена отговорност и принос на всички. Световният мир и сигурност зависят от стабилността и устойчивото развитие на различните части на днешния глобализиран свят. Всяка страна – малка или голяма – има отговорност и може да даде съществен принос към сигурността и просперитета на региона, в който се намира.    Ето например, в понеделник, на Срещата за борба със световния проблем с наркотиците, организирана от президента на САЩ Доналд Тръмп, всяка държава пое твърд ангажимент да се бори с този световен бич. България неслучайно беше съ-домакин на Срещата, тъй като вече е поела отговорност и е доказала с дела своята ангажираност с проблема. Моята страна може да служи за пример. Постигането на мир, сигурност и стабилност, както и на Целите за устойчиво развитие минават през конкретни стъпки като тази. ООН играе незаменима роля в насърчаването на справедливото използване на глобалните възможности в интерес на всички. Приобщаващият и устойчив икономически растеж са важна предпоставка за изпълнението на Дневния ред 2030.    Постигането на универсалните по характер, но тясно взаимосвързани Цели за устойчиво развитие, е ключът към посрещането на съвременните глобални предизвикателства. Българското председателство на Съвета на ЕС през първата половина на тази година положи значителни усилия за постигане на напредък и консенсус между държавите-членки по основните направления в тази област. Гордеем се, че в този период беше приет мандатът на Европейския съюз за започване на преговори за сключване на ново споразумение за партньорство със 79 държави от Африка, Карибите и Тихоокеанския басейн. Преговорите имат за цел модерно и динамично партньорство с тези страни, като важен инструмент за справяне с глобалните предизвикателства – от борбата с бедността и неравенството до насърчаването на мира и сигурността, и устойчивия растеж за всички.    ГОСПОЖО ПРЕДСЕДАТЕЛ,    Позволете ми да очертая особеностите на региона, в който се намира България. Тази година отбелязваме 100-годишнината от края на Първата световна война, която напомня колко важни са били Балканите в миналото и колко актуални са те и днес. Те често са били източник на конфликти и дори днес някои от тях не са заглъхнали напълно. Въпреки всички обстоятелства и препятствия страните от Югоизточна Европа, и особено в Западните Балкани съумяха да постигнат забележителен напредък по важни спорни въпроси, за чието разрешаване бяха нужни до сега цели десетилетия.    За това не трябва да се бавим с еднозначната политическа подкрепа от страна на международната общност за всяка страна или инициатива, които заслужават това. Убедително свидетелство за напредъка на страните от Западните Балкани са подписаните неотдавна ключови за стабилността и сигурността на Югоизточна Европа, както и за евроатлантическата перспектива на Западните Балкани, договори между София и Скопие и между Атина и Скопие. Важно по своето значение е и влязлото в сила споразумение за демаркацията на границата между Подгорица и Прищина. Тези документи не само показват, но и създават новия дух в отношенията между страните от региона. Ще Ви дам още един пример. Използвайки историческия шанс, който предоставя ротационното шестмесечно Председателство на Съвета на ЕС, Република България инициира процес, който постави Западните Балкани във фокуса на европейската политика. Възможностите за сътрудничество и участие и на държави от други региони от света в изграждането на новата инфраструктурна свързаност на държавите от региона вече привлича интереса и инвестициите .    Значима и знакова проява на този процес бе Срещата на лидерите на държавите-членки и на Западните Балкани в София през май тази година. Тя бе първата от този тип след Срещата в Солун през 2003 г. В центъра на вниманието беше свързаността във всички нейни аспекти, както и съвместният отговор на младите и относително малки западно- балкански държави на общите предизвикателства пред сигурността им като нелегалната миграция, организираната престъпност и тероризма, хибридните заплахи, киберсигурността и дезинформацията. Приетата на срещата Софийска декларация потвърди европейската перспектива на региона и я превърна в реална, постижима цел. Ние сме наясно, че това е само началото на един нов, обнадеждаващ, но нелек и не кратък път. Но залогът му е висок. Не само за гражданите на тези държави, не само за техните европейски съседи и приятели, но и за глобалните процеси на икономическо и политическо укрепване и развитие.    Не можем да оставим на политическата карта на който и да е регион или континент „бели петна\" на държави със забавено развитие, слаба икономика и уязвимо пред глобалните заплахи население. Буквално след два дни народът на нашата югозападна съседка ще трябва да направи решителен избор за своето бъдеще – да утвърди постигнатия безпрецедентен компромис със съседна Гърция, който ще разчисти пътя на страната към европейската и евроатлантическата ѝ интеграция. Моментът наистина е исторически. Въпросът е „сега или никога\". Точно за това ние трябва да ги подкрепим в стремежа им да направят новия избор за държавата си. Две други съседни на нас страни са изправени пред много трудна дилема. Ние подкрепяме диалога между Белград и Прищина, приветстваме стремежа им към нормализиране на двустранните отношения с посредничеството на ЕС. В същото време считаме, че на този етап евентуално „прекрояване на границите\" не е работещо решение. През м. октомври т. г. предстоят важни избори в Босна и Херцеговина, които ще бъдат ключов тест за единството на страната и волята ѝ да продължи напред по пътя на европейската интеграция. Както виждате, обстановката в тази част на Европа е твърде динамична и наситена с важни събития. Те ще предопределят посоката на развитие на региона за много години напред. А с това в голяма степен и състоянието на ЕС.    Направеното от нас до тук в резултат от работата ни по основните приоритети на външната политика на България е част от нашия принос към мира и сигурността на европейския континент, а и на света като цяло. За съжаление, очертаващите се благоприятни общи перспективи за Западните Балкани и за региона на Югоизточна Европа, рязко контрастират със заобикалящите ги от три страни конфликти: в Украйна – на североизток; в Близкия изток – на югоизток; и в Либия – на юг. Преки последици от конфликтите по света са миграционните потоци и нарастването на заплахата от тероризъм. По тези въпроси, ще се спра по-нататък. Бих желал да привлека Вашето внимание към продължаващия конфликт в Източна Украйна. През последните четири години и половина, по данни на ООН, общият брой на загиналите надхвърля 10 хиляди души, а на ранените – 24 хиляди.    Особено безпокойство буди и влошаващата се хуманитарна и екологична обстановка в Донбас. На фона на тази тревожна статистика няма напредък по изпълнението на Минските споразумения, което смятаме, че е единственият начин за намиране на мирно и устойчиво решение на конфликта. Не са преодолени и различията относно условията за евентуално разполагане на мироопазваща мисия под егидата на ООН в Източна Украйна. Ние, лидерите на държавите-членки на Световната организация, носим споделена отговорност за изграждането на мирен, справедлив и устойчив световен ред, почиващ върху принципите, залегнали в Устава на ООН. Отправям призив за удвояване на съвместните ни усилия за постигане на мир и стабилност в Украйна при зачитане на суверенитета и териториалната цялост на страната. Ситуацията в Сирия остава драматична. Въпреки усилията на международната общност, военните действия в страната продължават и водят до многобройни жертви сред гражданското население, както и до хиляди нови бежанци. Като държава, намираща се в географска близост до Сирия, България подкрепя усилията за предотвратяване на ескалацията на въоръжения конфликт. В тази връзка поддържаме продължаването на политическия диалог и на вътрешно-сирийските преговори с цел намиране на трайно политическо решение на сирийската криза.    Подкрепяме разгръщането на международни инициативи, които да създадат благоприятни условия за възобновяване на Близкоизточния мирен процес чрез двустранни преговори. Смятаме, че по този начин може да се достигне до окончателно споразумение, на базата на принципа на две държави, съжителстващи в мир и сигурност. В тази връзка оценяваме високо и подкрепяме усилията на Специалния координатор по Близкоизточния мирен процес Николай Младенов за бързо подобряване на хуманитарната ситуация в Ивицата Газа. По отношения на Либия България поддържа Плана за действие на ООН и усилията на Мисията на Световната организация за подкрепа, чиято първостепенна задача е стабилизиране на страната и постигане на национално помирение в условията на политическа и институционална фрагментация. Подкрепяме договореностите, постигнати от четирите ключови политически лидери за провеждане на президентски и парламентарни избори. Не е възможно да се спра на всички конфликти, но бих искал да кажа няколко думи по друг важен въпрос, отнасящ се до мира и сигурността в света: Считаме, че Съвместният всеобхватен план за действие по иранската ядрена програма продължава да е ключов елемент от международната архитектура за сигурност. Подкрепяме и усилията към пълна, удостоверима и необратима денуклеаризация на Корейския полуостров и установяване на траен мир в района на Североизточна Азия.    ГОСПОЖО ПРЕДСЕДАТЕЛ,    Миграционните потоци и бежанските кризи са глобален феномен. Те са следствие от множество политически и социално-икономически фактори, но преди всичко от конфликтите в различни части на света. Нека подчертая категорично и ясно от самото начало – незаконната миграция е сериозно предизвикателство пред нашите общества от гледна точка на сигурността и стабилността, Необходимо е засилено сътрудничество на всички държави на произход, на транзит и на крайна дестинация, за постигане на устойчиво и трайно решение. То трябва да гарантира напълно спазването на правата на човека и на суверенното право на държавите да гарантират сигурността на своите граници. Усилията на международната общност следва да се насочат преди всичко към основните причини за миграцията – политически, социално-икономически и природни. Особено внимание трябва да се отдели на различните измерения на развитието и на неразривната връзка развитие-сигурност. Ако тези усилия обаче не се подкрепят с активна посредническа и миротворческа дейност, ако не се стигне до разрешаване на бушуващите в момента и предотвратяването на бъдещи конфликти, шансовете им за успех са обречени. И тук виждаме изключително важната, бих казал, незаменимата роля на ООН, която – при наличие на достатъчно политическа воля в държавите-членки, може да укрепва в бъдеще.    В периода на Председателството на Съвета на ЕС България взе активно участие в процеса за договаряне на Глобалния пакт за сигурна, редовна и законна миграция. Приключването на работата по текстовете на Пакта считаме за постижение на многостранното сътрудничество и изразяваме увереност, че неговото приемане на Междуправителствената конференция през декември т. г. в Мароко ще постави началото на успешно прилагане на първата глобална рамка за сътрудничество в областта на международната миграция. Приветстваме и приключилото съгласуване на текстовете на Глобалния пакт за бежанците, който представлява всеобхватен отговор на широкомащабните бежански потоци, основан на концепцията за споделената отговорност. В последно време навсякъде по света нараства броят на терористичните актове, нараства и броят на невинните жертви.    Нерегламентираните миграционни потоци предоставят широки възможности за проникване в нашите страни и общества на бивши бойци от войната в Сирия, Ирак, Афганистан и др., включително на добре обучени членове на терористични организации като ИДИЛ и Ал-Кайда. България категорично осъжда всички форми и прояви на тероризъм, независимо от каузата, в името на която са извършени. Те подкопават мира, сигурността, социалното и икономическото развитие на държавите. Ефективното противодействие на този феномен изисква съвместни усилия на цялата международна общност. В тази връзка подкрепяме ООН в качеството ѝ на универсална организация, която притежава пълния инструментариум за ръководене и координиране на процеса, като същевременно прави възможна обмяната на опит между регионалните организации и националните агенции и способства за обединението на техните усилия. Подкрепяме дейността на Офиса на ООН за противодействие на тероризма, който предприе конкретни стъпки за интензифициране на дейността на Организацията в това направление, включително като организира Първата среща на високо равнище на ръководителите на национални агенции за борба с тероризма. Приоритетна задача е предприемането на мерки за предпазване на младите хора от радикализиране и въвличане в мрежите на терористични групи, както и неутрализирането на влиянието на лица и организации, проповядващи извършването на терористични актове.    ГОСПОЖО ПРЕДСЕДАТЕЛ,    В годината, в която отбелязваме 70-та годишнина от приемането на Всеобщата декларация за правата на човека, Република България представя за първи път своята кандидатура за член на Съвета по правата на човека на ООН. Разчитаме на подкрепа от държавите-членки. За нас това не е самоцел, а израз на последователна политика за защита и утвърждаване на правата на човека в България и в световен мащаб. Изминалото председателство на Съвета на ЕС даде възможност на България да се види приносът в различни области по правата на човека. Възнамеряваме да продължим да споделяме нашите добри практики и като член на Съвета по правата на човека. Ценностите, които дават смисъл на всяко политическо усилие съединяват в едно миналото, настоящето и бъдещето ни. Само в това единство ние можем да осъзнаем и оценим нашите усилия днес . България има период в своята история, с който основателно се гордее. Преди 75 години в най-мрачните години на Втората световна война Гражданите, Църквата и будните народни лидери и интелектуалци се противопоставиха на опитите за депортацията на почти 50 000 български евреи към лагерите на смъртта и не позволиха тя да се случи. И това когато нацистка Германия беше подчинила и окупирала почти цяла Европа. Споделям с вас историята за спасяването на българските евреи, защото тя носи силно послание към настоящето и всички хора, които се чувстват застрашени. Тя показва, че хуманността и смелостта могат да победят силата и безразсъдството и да спасят човешки живот. Напомня ни, че не трябва да се отказваме да постигаме и да се борим за нашия живот и нашите каузи.    Примерът на спасителите ни е нужен днес за да знаем, че ценностите не са забравена категория, а шанс и за нашето бъдеще Българският пример трябва да бъде познат, за да даде кураж на много хора по света, които и днес се борят за да спасят човешкия си живот и достойнство така както и човешките си права. Нашата мисия днес е да не допуснем връщането на ксенофобията и антисемитизма, незачитането на правото на живот на всяко живо същество по расов, етнически или друг признак. Знаем, че това е възможно и вече се е случвало. Да гарантираме мира и благоденствието в света е основната ни задача. Убеден съм, че това може да стане не само с оръжия и битки, но и с повече хуманност и отговорност. Повече от всякога се нуждаем и от засилване на ролята и авторитета на ООН в световните дела. Позволете ми да изразя своята увереност, че с усилията и с добрата воля на всички държави-членки тази голяма цел може да бъде постигната.    БЛАГОДАРЯ, ГОСПОЖО ПРЕДСЕДАТЕЛ.", "date": "2018.09.28", "title": "Бойко Борисов с разтърсваща реч пред Общото събрание на ООН"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387762-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%86%D0%B5%D0%BD%D0%B8-%D0%B2%D0%BE%D0%B4%D1%8F%D1%82-%D0%B4%D0%BE-%D0%B2%D0%B8%D1%81%D0%BE%D0%BA%D0%B8-%D0%B7%D0%B0%D0%BF%D0%BB%D0%B0%D1%82%D0%B8,-%D1%82%D0%BE%D0%B2%D0%B0-%D0%B5-%D1%81%D0%B2%D1%8A%D1%80%D0%B7%D0%B0%D0%BD%D0%BE-%D1%81%D1%8A%D1%81-%D0%B7%D0%B0%D0%B1%D0%BE%D0%B3%D0%B0%D1%82%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B8", "text": "Смешни са опитите за антипазарно регулиране на цените на основни стоки, което дори в комунистическия свят не се прави. Това са наивни усилия, това отбеляза банкерът Левон  Хампарцумян в  прадеването „Тази сутрин” по bTV по повод идеята да се регулират цените на основните храни и предложението 10 важни продукта от първа необходимост да имат таван на печалбите.     Ако една стока е регулирана ценово,  тя или изчезва от пазара или търговецът си намира начин да компенсира, обясни той  и посочи примери – Венецуела и Северна Корея. „Ако има повишаване на заплатите неминуемо ще има и повишаване на цените”, отбеляза банкерът. „Когато има процеси, които водят до по-високи цени и биха довели до по-високи заплати в определени сектори, това е свързано със забогатяване. Няма кък да забогатеем без ценовите равнища да отиват нагоре”, обясни Хампарцумян. По думите му имаме растяща икономика от доста време, има и процеси в света, които водят до промяна на цените на енергонисителите, които се покачват и естествено това се отразява и в България. Всяко увеличение на данъците трябва да бъде свързано с предоговоряне на обществения договор, заради който плащаме данъци, отбеляза Левон  Хампарцумян  по повод идеята за промяна на плоския данък. „Вероятно е в един момент да има по-висока дънчна ставка. Как ще се използват данъците  обаче е по-важно. Дали сме склонни да даваме пари на тези хора, които в момента ни харчат данъците – това е една голяма въпросителна. Ако ги използват за неработещи камери и вълнисти магистрали, просто няма да бъде най-добрият договор”, коментира банкерът.", "date": "2018.09.28", "title": "Високите цени водят до високи заплати, това е свързано със забогатяването ни"}
{"url": "http://www.classa.bg/%D1%81%D0%B2%D1%8F%D1%82/item/387763-%D0%BA%D0%B0%D0%BA-%D1%80%D0%B0%D0%B1%D0%BE%D1%82%D0%B8-%D0%BC%D0%B5%D0%BA%D0%B8%D1%8F%D1%82-%D1%84%D0%B0%D1%88%D0%B8%D0%B7%D1%8A%D0%BC-%D0%BD%D0%B0-%D0%BE%D1%80%D0%B1%D0%B0%D0%BD", "text": "Зак Бюшамп в обширна статия във Vox за Унгария.     е предупреждение за това какво може да се случи, когато безскрупулен популист е оставен да управлява безконтролно За чуждите туристи Унгария е като всяка друга модерна европейска държава. Но истинското й лице не е красивата архитектура на Будапеща. През осемте си години на власт министър-председателят Виктор Орбан и партията му \"Фидес\" разрушиха основите на унгарската демокрация и я замениха с авторитарен режим, който упражнява циничното тълкуване на закона като оръжие. Страната се управлява по правила, които на хартия изглеждат разумни, но всъщност служат за подкопаване на основните демократични свободи. Изборите формално са свободни, но не са честни. Правителството контролира медиите до такава степен, че на опозицията да не й се чува гласът. По време на избори \"Фидес\" се \"бори\" срещу фалшиви опозиционни формации, които разсейват и маргинализират гласовете против нея. През април т.г., когато заздрави властта си, печелейки за пореден път парламентарните избори, международните наблюдатели заключиха, че на опозицията на практика не й е даден справедлив шанс. Безспирната пропаганда от държавните медии, както и от частните медийни империи на съюзниците на Орбан демонизира бежанците като екзистенциална заплаха за унгарското общество и утвърждава режима в Будапеща като единствения защитник на страната. Тази несъществуваща на практика криза служи за легитимиране на авторитаризма на \"Фидес\" и като претекст за разправа с противниците му. Наречете го \"мек фашизъм\": политическа система, която има за цел да премахне несъгласието с нея и да установи контрол върху всеки основен аспект на обществено-политическия живот на страната, без да се налага да прибягва до твърди мерки като забрана на изборите или изграждане на полицейска държава. Унгарската икономика изглежда в добро състояние, но значителна част от компаниите са контролирани от приближени на Орбан. Бихте помислили, че офисите на успешни унгарски корпорации на хълма Буда излъчват усещане за сила. Но тази, която посетих, се чувства не като на Уолстрийт, а като на място за отрезвяване. Един от основателите й, поискал да не бъде разкриван, защото се страхува от отмъщение, обясни защо: режимът на Орбан току-що го е притиснал с подобна на мафиотските тактика, за да завладее контрола върху компанията. Основателят й наскоро получил телефонно обаждане от държавен служител, който бил \"чул\", че компанията се продава. \"Не сме планирали продажба\", обясни той. Но правителството я иска, за да получи пряк достъп до финансиране от ЕС. Всеки, който е запознат с условията, при които бизнесът в Унгария работи, знае, че телефонният разговор е имплицитна заплаха, каза бизнесменът. Вариантите пред него били или да продаде компанията си, изоставяйки нещо, в което е влагал усилия години наред, или да гледа безпомощно, докато правителството го задушава с акции на данъчните и други служби. \"Всеки, който има конфликт с някое от момчетата на Орбан, ще получи данъчна проверка в продължение на много седмици. Ние не бяхме заставени да продаваме, но просто нямаше да печелим \", обясни той. В крайна сметка бизнесменът продал компанията си на голямо държавно предприятие, след което преместил семейството си другаде в Европа и извън обхвата на \"Фидес\". \"Това място (Унгария - бел. авт.) е за затваряне. Децата ми ще са най-добре в истинска и свободна европейска държава.\" Този вид корупция е определящ елемент на мекия фашизъм в Унгария. Орбан и \"Фидес\" превърнаха държавната власт в ефективен инструмент и за политически, и за икономически контрол. Икономическите политики на държавата са умело проектирани както за обогатяване на съюзниците на Орбан, така и за неутрализиране на потенциалните заплахи за властта. \"Фидес\" внимателно наблюдава бизнес общностите в Унгария, защото те са хората, които могат да финансират антиправителствен бунт, и наказват тези, които смята за потенциално сериозни заплахи. Малко богати унгарци са склонни да рискуват, като опонират на Орбан. Без достъп до независим източник на финансиране е трудно да се основе достатъчно влиятелна политическа сила, която да оспори хегемонията на \"Фидес\". В действителност корупцията е толкова систематична и разпространена, че водещи унгарски и международни експерти определят режима на Орбан като \"клептокрация\", т.е. правителство, което краде от своите граждани, за да обогатява своите лидери. Един от най-добрите начини да разберете как работи това е да погледнете как правителството сключва договори. Повечето либерални демокрации имат отворени и прозрачни процедури за търгове и разпределяне на грантове. Но в Унгария е по-различно. Статистически анализ, изготвен от Центъра за изследване на корупцията в Будапеща, разглежда над 126 000 обществени поръчки, възложени от правителствата на Орбан от 2010 до 2016 г. По-конкретно е проверявано дали договорите с компании на четирима хипербогати унгарци - настоящи или бивши съюзници на премиера, се различават от договорите с другите унгарски фирми, които нямат тези политически връзки. Изводите са еднозначни. Договорите с четиримата крупви бенефициенти са в непропорционално по-голямо съотношение спрямо останалите по броя на процедурите без състезание и обема на получените средства от ЕС. Един от четиримата - Лоренц Месарош, е приятел на Орбан от детинство и към 2009 г. като газов техник не е особено богат човек. Но в последвалите години под управлението на Орбан благодарение на договорите с правителството успява да изгради бизнес империя. През 2017 г. е осмият най-богат човек в Унгария със състояние, оценявано на над 390 млн. долара. Поучителна е историята с друг представител на групата - Лайош Шимичка. Тя илюстрира какво се случва с унгарските олигарси, ако се скарат с премиера. Той е съквартирант на Орбан от университета и един от основателите на \"Фидес\", като и неговата медийна и строителна империя до голяма степен е създадена с приходите от рекламни договори с правителството и спечелени обществени поръчки. В едно интервю през 2015 г. обаче Шимичка нарича Орбан с обидна дума. Скоро държавните пари секват и той пада от 6-ото си място по богатство на 21-о през 2017 г. Огромната му империя се срива и през юли т.г. Шимичка обяви, че планира да продаде остатъците от нея на един от партньорите си. Урокът е ясен: никой - от обикновените бизнесмени до олигарсите като Шимичка - не може да оцелее без благоволението на Орбан. Медиите станаха основна мишена на \"Фидес\", когато партията завзе властта през 2010 г. Правителството използва цялата мощ на държавата, за да окаже натиск върху частните медийни корпорации да ги продадат на държавата или на произведените от нея олигарси. Тактиките включват от лишаване от рекламни договори през селективно блокиране на сливания, които биха позволили развитие на изданията, до наказателно облагане на приходите от реклами. Към 2017 г. 90% от всички медии в Унгария, включително регионалните, са собственост на държавата или на съюзници на \"Фидес\". Отделно взет, никой от методите на Орбан сам по себе си не може да разруши унгарската демокрация. Но комбинирани и прилагани едновременно, те ефективно манипулират политическата система, за да дадат на \"Фидес\" непреодолими предимства. Европейските лидери едва наскоро се събудиха за заплахата, която Унгария представлява. Във вторник Европейският парламент гласува да обяви правителството на Орбан за \"системна заплаха за върховенството на закона\". Но това вероятно е твърде малко и твърде късно: Орбан укрепи властта си, а опозицията е твърде слаба и разделена, за да е сериозно предизвикателство за неговия режима в обозримо бъдеще. Унгария е предупреждение за това какво може да се случи, ако един безскрупулен популист, подкрепян от голяма партия, е оставен да управлява безконтролно.    ", "date": "2018.09.28", "title": "Как работи \"мекият фашизъм\" на Орбан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387764-%D0%B7%D0%B0-%D0%BA%D1%83%D1%87%D0%B5%D1%82%D0%B0%D1%82%D0%B0-%D0%B8-%D1%85%D0%BE%D1%80%D0%B0%D1%82%D0%B0-%D0%BA%D0%BE%D0%BC%D1%83-%D1%81%D0%B0-%D0%BD%D1%83%D0%B6%D0%BD%D0%B8-%D0%B3%D0%BB%D1%83%D1%82%D0%BD%D0%B8%D1%86%D0%B8-%D0%B8%D0%B7-%D0%B3%D1%80%D0%B0%D0%B4%D0%BE%D0%B2%D0%B5%D1%82%D0%B5", "text": "        да се лъжем – в градската среда (и не само в нея) кучетата са проблем. Кучето е хищник и отглеждането му по апартаменти, дворове и къщи е най-често е ненужно, затормозяващо и генериращо напрежение. Говорим за едрите породи, не става въпрос за булонки и разни други ходещи декоративни четки за обувки. Ако някой може да ми даде смислен отговор кое те кара да отглеждащ в апартамента огромен ротвайлер или дого аржентино (бяло, късокосместо, огромно и отблъскващо животно, напомнящо огромно влечуго), съм склонен да го приема.     Проблемът обаче, че смисленият отговор се заменя с дрънкането на всевъзможни глупости, че това е единственото същество, което те обича, предано ти е и никога няма да те предаде. Егати живота трябва да си имал, за да смяташ, че някакво космато четириного ти е единственият приятел, който няма да те предаде. Ами то все едно цял живот да си другарувал с прототипи на Калвера от „Великолепната седморка“, например. Моето скромно мнение е, че най-важното в този живот е да те обича човек – един или няколко, отколкото куче, лъв или жираф, ако си по-екзотично настроен. Пътем казано наскоро даваха по „Анимал планет” документален филм за дружелюбни, отглеждани във ферма в ЮАР лъвое, които без никакъв повод примъкнаха до мрежата едно момче и от него останаха само панталоните. Кучето от твърде много столетия е паразитиращо около човека същество и симбиозата се състои в следното – едната половина безпроблемно и безприродно преживява покрай човека, а последният го е използвал за охрана и помощ при отглеждане на добитък. И е правил всевъзможни кръстоски и селекции, за развъди чудновати животни, които не съществуват в природата. И да може вече да чеше самолюбието и комплексите си през него, вместо да го използва за работа. Знам, че любителите на кучета ще озвереят от тези редове, но с ръка на сърцето си помислете за някакви други благородства и екстри, освен, че ви гледа в очите, защото иска да яде. Не улавяте ли тук и елемент на лека перверзийка – имам предвид гледането в очите при определени обстоятелства. И върхът на перверзията е, когато в градска среда кучелюбителите хранят кучета пред блока, а не в апартамента си. Извинявайте, това не e кучелюбителство – ако наистина го обичаш това животно, вземи си го вкъщи, а не му подхвърляй кокали пред блока. Там то пази територията си, напада случайни минувачи. И с други такива се събира на глутници. Никой ли не се стряска, че в София има разкъсани от кучета и дори убити? Една от жертвите беше 82-годишен професор, дългогодишен емигрант, с кариера на „Уолстрийт” и в Колумбийския университет, решил да се прибере на старини в родината. И да намери смъртта си по безумен начин. Дори и в извънградска среда кучето е най-често ненужно същество. Първата работа на българина с къща на село, е да върже куче отпред, за да тормози и по възможност да олайва минувачите. Минете през което и да е селце в Европа и дори в съседна Гърция и ще забележите, че броят на дворните кучета е почти нула. В големите градове най-отглежданите породи са лабрадори и голдънритрийвъри, известни с добродушния си характер и човеколюбие, което е факт.  Дворното куче на село има една цел – да плаши хората, с което доказва превъзходството на стопанина си над тях. Невестулката души кокошките със и без куче, пък ако ще то да се съдере от лай. А като се окучи дворното куче, стопанинът подхвърля малките някъде край село, където пък други им подхвърлят нещо за ядене, докато отраснат да станат на глутница.   – в гората на Борисовата градина мине се не мине, се появят малки кученца, оставени от някой голям защитник на кучетата. Вероятно защото породистата му кучка е съгрешила с някоя друга порода или помияр. И от общинската служба не искат да приберат палетата, защото се занимавали само с големи кучета. В резултат на свободното развъждане на кучета по селата на много места са се образували глутници, които обикалят гората и ядат дивеч. Разбира се, нападат и хора. Такава глутница, отхранвана в едно село до Стралджа, уби заселила се там 51-годишна англичанка и у нас се изсипаха журналисти от всички английски вестници, невиждали такова чудо. Кметът обясняваше, че нямало бездомни кучета в селото… Неотдавна в централен столичен вестник се появи изследване под формата на репортаж, който посочваше кое тормози посетителите на столичните паркове в хубави дни. Не е трудно да се досетим, че подскачащите огромни песове заемаха челните позиции. Доколкото си спомням общината имаше наредба, че кучета от толкова до толкова килограма трябва да са задължително с каишка и намордник. Чат пат на каишка кучета се виждат, но няма случай на сложен намордник. Истински преданият на кучето стопанин приема това като нарушение на кучешките му права. Поначало собствениците на кучета в голямата си част не ги е грижа за правата на останалите, това е желязно правило. Техният постулат е: „Ама, то не хапе“. Ама дреме ми дали хапе или не хапе, ако ще да се научило да чете и Овидий, не искам то да се занимава с мен и да ми създава напрежение. Та наредбата в правовото общество единствено е в състояние да реши този проблем. Няма пречка дебатът с кучетата в парковете да бъде приключен по най-простия начин. В почивните дни алеите да бъдат препречени от общински инспектори и полицаи и на всеки с куче, което влиза в параметрите на наредбата и е без каишка и намордник, да бъде съставен акт. Поне 20-30 души ще изгърмят за половин час, повярвайте. Полицаите са нужни не от любов към полицейщината, а защото кучефилите обикновено са агресивни към хората и най-вероятно ще налитат да бият общинските инспектори. Факт е че има общински нормативен документ и той трябва да се спазва. Който не го прави, да бъде принуден. И това е цивилизован подход, а на репресия срещу собствениците на кучета. По подобен начин преди време отказаха доста тарикати да карат в бус лентите в София, и, въпреки че и сега се бутат там, те са относително свободни. Отттам нататък ще последват урегулирани отношения между кучефилите и останалите и снижаване на проблема извън червената зона на потенциометъра.    ", "date": "2018.09.28", "title": "За кучетата и хората. Кому са нужни глутници из градовете?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387765-%D0%B3%D0%BE%D1%81%D0%BF%D0%BE%D0%B4%D0%B0%D1%80%D0%B8%D1%82%D0%B5-%D0%BE%D1%82%D1%81%D1%82%D1%80%D0%B0%D0%BD%D0%B8%D1%85%D0%B0-%D0%B4%D0%B8%D0%BC%D0%B8%D1%82%D1%8A%D1%80-%D0%B2%D1%8A%D1%80%D0%B1%D0%B0%D0%BD%D0%BE%D0%B2-%D0%BE%D1%82-%D0%B5%D0%BA%D0%B8%D0%BF%D0%B0-%D1%81%D0%B8", "text": " на \"Господари на ефира\" Джуди Халваджиян обяви, че отстранява репортера Димитър Върбанов от екипа на предаването заради инцидента в склада на \"Елис-Елисавета Захариева\" във Велико Търново. \"На нас от „Господари на ефира\" в този момент повече от всякога ни се налага да бъдем безкомпромисни в ситуация като тази и независимо от това, че имаме дълга история с Димитър Върбанов и неговата професионална работа до момента, единственото възможно решение за нас е да се разделим с него. Търсенето и защитаването на истината е най-важната ценност, която „Господари на ефира\" отстоява, това е в основата на всичко, което правим\", се казва в позиция на Халваджиян, разпространена от екипа на предаването.     В съобщението се твърди, че \"до този момент нито „Господари на ефира\", нито Димитър Върбанов са твърдели, че Върбанов е бил бит по време на разследване в склад за хранителни стоки\". \"При разпространение на информацията по случая, в медиите бяха употребени много сензационни изрази като „жестоко пребит\" и „тежък побой\", които за щастие се оказаха силно преувеличени, което заявихме още вчера. Това по никакъв начин не омаловажава факта, че е имало физическо насилие, макар и не в такъв размер\", се посочва в съобщението. Кешираният архив на сайта на \"Господари на ефира\"  все пак показва, че първоначалното заглавие и съдържание на новината е \"Нападнаха и биха журналиста Димитър Върбанов\" - \"Трима души атакуваха и биха репортера ни Димитър Върбанов\". По-късно тази информация е редактирана, като последното заглавие на статията е \"Трима души   към журналиста Димитър Върбанов\". \"Вярваме и ще работим за това тази тема, да не измести фокуса от 3-месечното ни разследване, което безспорно показа закононарушения от страна на недобросъвестен търговец, създали опасност за здравето на хората\", се посочва в позицията на \"Господари на ефира\". Оттам изтъкват, че осъзнават отговорността заради \"огромното доверие в предаването, доверие, за което сме работили и градили през цялата 16-годишна история на „Господари на ефира\", затова прекратяват отношенията си с Димитър Върбанов. По-рано днес ръководството на Нова ТВ се разграничи от поведението на репортера и обяви, че ще търси отговорност от продуцентите на \"Господари на ефира\". \"В контекста на събитията, свързани с репортера на „Господари на ефира\" Димитър Върбанов, Нова Броудкастинг Груп е силно обезпокоена от погрешното внушение, което журналистът е създал. Въпреки че \"Господари на ефира\" е външна продукция с изцяло независима редакционна политика, Нова Броудкастинг Груп не приема подобни методи, несъвместими с принципите на професионалната разследваща журналистика. Медията се разграничава от случилото се и ще потърси отговорност от продуцента\", се казва в съобщението на Нова ТВ.", "date": "2018.09.28", "title": "\"Господарите\" отстраниха Димитър Върбанов от екипа си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387766-%D0%BD%D0%B0-%D0%B4%D1%8A%D0%BD%D0%BE%D1%82%D0%BE-%D0%BD%D0%B0-%D0%BC%D0%B8%D0%B7%D0%B5%D1%80%D0%B8%D1%8F%D1%82%D0%B0", "text": "Повече от година възрастен мъж живее на автобусна спирка в Сливен, близо до полицията. Той сподели, че върху чантата му винаги има камъни, защото крадци са се опитали да го ограбят, пише Флагман. „Едни с кола обаче размахаха пистолет. Като видяха, че не ме е страх, си тръгнаха\", разказва 86-годишният Георги Тонев.      Той отказва да бъде настанен в дом за стари хора. Мариян Марков предлага помощ на възрастния мъж, но той отказва. Все пак взема постелка и одеяло. Мариан публикува видео от срещата с бездомника в социалните мрежи. Видеото провокира въпроси към институциите. Бездомникът разказва, че е дърводелец по професия. След тежък развод оставил жилището си на сина си, който излъгал, че ще го гледа като остарее. Повече от година мъжът живее на спирката до полицията. След като няма жалба от никой, няма как да му забраним да не стои на спирката, обясняват от полицията. Само можем да извикаме „Спешна помощ\" да дойде да го прегледа, ако той желае. От социалната служба обясняват, че мъжът е бил настанен в Дом за стари хора, но не плащал такса и го напуснал.", "date": "2018.09.28", "title": "На дъното на мизерията!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387757-%D1%80%D1%83%D1%81%D0%BA%D0%B0%D1%82%D0%B0-%D0%B4%D1%83%D0%BC%D0%B0-%D0%BF%D1%80%D0%B8%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0", "text": "  Държавна дума окончателно прие на трето четене Закона за пенсионната реформа. Той предвижда постепенно увеличение на пенсионната възраст в страната от 60 на 65 години за мъжете и от 55 на 60 за жените. По време на вчерашното второ четене депутатите единодушно гласуваха предложените от президента Путин поправки в законопроекта. Всички останали предложения за промени бяха отхвърлени. Премиерът Дмитрий Медведев обяви плановете си за пенсионна реформа на 14 юни, в деня на откриването на световното първенство по футбол, което се проведе в Русия. Първоначалният вариант на законопроекта предвиждаше увеличение на възрастта за пенсиониране при жените от 55 на 63 години. Гласуването на първо четене беше през юли и породи вълна от недоволство сред хората. В края на август президентът Владимир Путин предложи увеличението при жените да е до 60 години, многодетните майки да получат правото на предсрочно пенсиониране, да бъдат повишени обезщетенията за безработни в предпенсионна възраст, а уволнението на такива хора да бъде криминализирано. Социологическите сондажи регистрират масово неодобрение на пенсионната реформа. Наблюдателите виждат в нея и основната причина за протестния вот на регионалните избори по-рано този месец. Управляваща партия „Единна Русия\" загуби губернаторски постове, едно кметско място и мнозинството си в няколко регионални законодателни събрания.", "date": "2018.09.28", "title": "Руската дума прие пенсионната реформа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387758-%D0%B1%D0%BE%D1%80%D0%B8%D1%81%D0%BE%D0%B2-%D0%BC%D0%BE%D0%B6%D0%B5%D0%BC-%D0%B4%D0%B0-%D1%81%D1%82%D0%B0%D0%BD%D0%B5%D0%BC-%D1%86%D0%B5%D0%BD%D1%82%D1%8A%D1%80-%D0%BD%D0%B0-%D1%87%D0%B8%D1%81%D1%82%D0%B8-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%B0", "text": "Използването на повече електроавтомобили, чиста енергия и намаляването на вредните емисии „стоят в съзнанието на най-големите компании в света\". Българските индустриални паркове и икономически зони могат да станат достъпен пазар и център за производство. Това заяви премиерът Бойко Борисов пред български медии в Ню Йорк. Министър-председателят участва на 26 септември във второто издание на Глобалния бизнес форум на Майкъл Блумбърг. Фокусът на форума тази година е посветен на резките промени в икономиката, технологиите, климата и глобалните инвестиции.  участва във форума заедно със свои колеги от над 70 страни от цял свят и лидери на глобални корпорации. Той заяви, че е имал възможност да чуе позициите на британския премиер Тереза Мей и на френския Еманюел Макрон, на ръководителите на Ford и IBM. „Няколко пункта тревожат света\", каза премиерът е посочи санкциите „в различни посоки\" към Китай, Русия и Иран. „Измененията в климата са видни вече от всички\", коментира Борисов и припомни, че САЩ са напуснали Парижкото споразумение за климата, пише Investor.bg. По повод възможността българските индустриални паркове да привлекат екоинвестиции той съобщи, че с Южна Корея се обсъжда инвестиция в завод у нас, което се очаква през февруари. „Геополитиката е сложно нещо. При твърд Брекзит ще „доразклати\" не само Обединеното кралство, и ЕС\", каза Борисов. Той посочи, с Тереза Мей е обсъждано „да има мек вариант за Брекзита\". На въпрос за санкциите срещу Иран той каза: „При това отношение на САЩ, когато се налагат санкции за компаниите, които работят с Иран, една по една държавите ще започнат да се отдръпват. Санкциите на САЩ са и строги, и силни и така те си преследват интереса до края. Не знам кой би се наел да прекрачва санкции, наложени от САЩ\".", "date": "2018.09.28", "title": "Борисов:Можем да станем център на чисти производства"}
{"url": "http://www.classa.bg/%D1%81%D0%B2%D1%8F%D1%82/item/387760-%D0%BA%D0%B0%D0%BA%D0%B2%D0%BE-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D1%81-300-%D0%B2-%D0%BD%D0%B5%D0%B1%D0%B5%D1%82%D0%BE-%D0%BD%D0%B0-%D1%81%D0%B8%D1%80%D0%B8%D1%8F", "text": " ще продължи бойните операции в Сирия, обеща министър-председателят на еврейската държава Нетаняху. Да, в Тел Авив правят уговорката, че ще атакуват иранците, а с Русия координацията ще се запази. Но къде са гаранциите, че комплексите С-300 предадени за защитата на Сирия, няма да станат цел на удара? И няма ли да се окажат под прицела на израелските изтребители руските офицери, командировани към разчетите на ПВО. Във вторник министър-председателят на Израел Бенямин Нетаняху след заседание на кабинета с участието на генерали заяви, че въоръжените сили на неговата страна ще продължат военните операции в Сирия с цел да попречат на разширяването на влиянието на Иран в тази арабска република. „Ние ще направим всичко необходимо за защитата на сигурността на Израел”, The Times of Israel цитира Нетаняху. След заседанието бе публикувано заявление, където се подчертава необходимостта от координация в областта на сигурността с колегите от Русия. Нетаняху съобщи, че се е договорил с Владимир Путин за нова среща между израелските и руските военни за обсъждане именно на този въпрос.     Министрите изразиха съболезнования на руския народ и семействата на 15-те военни, загинали на Ил-20. При това в израелското правителство отново възложиха цялата отговорност за сваления руски самолет на „безотговорните действия на сирийската армия”, както отбелязва РИА Новости. Показателно е, че Нетаняху всячески се опитва да сблъска Русия и Иран. „Последните три години Израел успешно се противодейства на военното присъствие на Иран в Сирия… Това не означава, че не е имало изключения, но като цяло това бе голям успех. Ние постигнахме това при максимална и много ефективна координация в сферата на сигурността с Руската армия”, говори израелският министър-председател. Още един показателен момент е, че Нетаняху помоли участниците в заседанието да не коментират в пресата не само катастрофата с Ил-20, но и последвалите мерки от страна на Русия. Едновременно се появиха първите и засега неофициални данни за това колко именно дивизиона С-300 се планира да изправят в Сирия: да полкови комплекта ЗРК С-300 от Русия, след това числото им ще бъде увеличено, твърдят източници на „Коммерсант”. Да поясним: в състава на един зенитен ракетен дивизион С-300 влизат 12 пускови установки с четири управляеми ракети на всеки. Същият източни предполага тяхното разполагане за контрола на границата с Ливан (плацдарма на „Хизбулла”, Израел, Йордания и Ирак. Тоест става дума за почти всички граничещи със Сирия държави, освен Турция. Забележително е, че цялата турска граница от страна на Сирия се контролира или от протурските бойци (Идлиб) или от кюрдите (североизтокът). Теоретически турската авиация ще може, както и преди, безпрепятствено да навлиза в сирийското въздушно пространство.„ Напомняме, че Сирия преди осем години сключи договор за С-300. Въпросът с доставките бе обсъждан през 2013 г., но тогава Израел уговори Русия да се откаже от тези планове. Но всичко се промени след свалянето на 17 септември на руския Ил-20, който бе свален от сирийските ПВО заради действията на израелската авиация. „Известно е, че цикълът на обучение на личния състав за тези системи е доста дълъг, той отнема около година”, поясни пред „Взгляд експертът от Центъра за анализ на системите и технологиите Василий Кашин. „Преди 2013 г., когато по молба бе прекратена доставката на ЗРК, може би Русия в рамките на осъществяването на договора може би е успяла да обучи някакво количество сирийци. Не знам какво е станало с тези хора по време на войната – едва ли са можели да поддържат своите навици“, отбелязва експертът. Като цяло готови екипажи за С-300, най-вероятно няма, прави извода Кашин. Така че след две седмици просто така сирийците няма да могат да започнат с експлоатирането на комплексите. „Следователно квалифицираните позиции ще се заемат от специалисти, изпратени от Русия, военнослужещи или такива, уволнили се от ВС“, заяви Кашин. „Разбира се, ако руски граждани се намират в тези системи (което е напълно вероятно), то ние наистина стоим пред перспективата за гибелта им в случай на удар по тези системи от страна на израелската авиация“, опасява се събеседникът. Първият вицепрезидент на Академията по геополитически проблеми Константин Сивков е убеден, че самата поява на С-300 в арсенала на правителствената армия променя съотношението на силите в Сирия, в крайна сметка в небето ѝ. „Действията на самолетите от страните в коалицията на САЩ, а също така на ВВС на Израел и Турция на малки групи на практика ще станат невъзможни. Те могат лесно да се унищожат със ЗРК“, заяви Сивков пред „Взгляд“.  Освен това, появата у Дамаск на съвременни средства за управление рязко намалява времето на реакция на ПВО. „Сега у сирийците тя е стара, от 80-те години и сработва след няколко минути. А сега ще става за секунди. Това означава, че борбата срещу крилатите ракети, дори и без подкрепата на Русия, ще стане напълно възможна задача за сирийските ПВО“, смята Сивков. Сега американците ще трябва или напълно да се откажат от използването на авиация в Сирия, или напротив, да задействат настъпателната авиация, смята Сивков. Според него „ако американците и всички техни съюзници, включително Саудитска Арабия, използват своето оръжие в пълен обем, то ще могат да преминат С-300, но тогава не е изключена руска намеса“. А САЩ няма да се съгласят на челен сблъсък, убедени са експертите. „Ако комплексите бъдат използвани адекватно, това ще създаде за Израел повече проблеми. Съответно, от това колко по-големи ще са проблемите на Израел, ще зависи от това как ще се държи Иран“, заяви пред „Взгляд“ заместник-директорът на Института по политически и военен анализ Александър Храмчихин. Отбелязваме, че съдейки по скорошното съобщение на арабския канал „Ал Масдар“, засега активната помощ на Техеран към Дамаск се отнасяше до провинцията Идлиб. Известно е, че Иран активно участва в подготовката на настъплението в тази провинция. Първите С-300, според прогнозите на Храмчихин, ще бъдат разположени „за начало там, където са и нашите средства за ПВО, тоест в Северозападна Сирия“. Напомняме, че руските ПВО прикриват северозападната провинция Латакия, в която е разположена военновъздушна база „Хмеймим“. Тук, под наше прикритие, допълваме, се базира и сирийските авиация. Руските комплекси за ПВО прикриват и част от съседната провинция Тартус, където се намира военноморското база на Русия. „Видимо, комплексите ще бъдат разположени и в района на Дамаск. Възможно е и разполагане в центъра на страната“. Напомняме, че в началото на септември ВВС на Израел нанесоха удар по обектите в централната провинция Хама. Тогава ПВО на Сирия отрази удара, но повторните въздушни удари не са изключени. Що се отнася до общата военна обстановка, то, отбелязва Кашин „колкото и добър да е отделно взетия зенитно-ракетен комплекс само по себе си той не позволява да се спечели войната- той е само елемент“. „Ако всичко останало, което го има в сирийските ПВО и ВВС, е старо, с неголеми изключения, то и резултатът няма да бъде твърде обнадеждаващ“, подчертава военният експерт. Кашин обръща внимание на важен момент. Това, че израелците постоянно нанасят прецизни удари и унищожават на сирийска територия обекти, принадлежащи на „Хизбулла“ (чието разположение не се обявява публично), което свидетелства, че съдейки по всичко, Израел разполага с колосални агентурни възможности в Сирия. „Това усложнява ситуацията. Немногочислените два полкови комплекса, тоест четири дивизиона ПВО, ще бъдат приоритетни цели за израелската и може би за американската авиация. Срещу тях ще бъдат изправени достатъчно големи сили. При това, ако изхождаме от това, че сирийската система за безопасност е „продупчена“, то мисля, че имаме причини за безпокойство“. Всеки комплекс разполага с определено количество огневи канали и ограничено количество ракети в пусковите установки. „Противникът има възможността да нанася внезапни, заради малкото разстояние, удари от въздушното пространство на Израел“, смята Кашин. Според него „достатъчно масиран удар с ракети „въздух-земя“ или планиращи коректируеми бомби с гаранция може да надмине възможностите на ЗРК, затова е възможно да се загубят и комплексът, и хората“. „Затова и към тази тема трябва да се отнасяме максимално внимателно и не трябва да се отнасяме към С-300 като към някаква вълшебна пръчица, която ще промени радикално положението“, смята военният експерт. Но все пак израелските или американските военни едва ли ще се решат на „неутрализацията“ на С-300, знаейки за присъствието на руснаци, надява се професорът по политология на Университета в щата Тенеси и експерт от Руския съвет по международните дела Андрей Коробков. „Американците също ще се стараят да избягват пряко попадение по руския персонал, защото последствията ще са непредсказуеми“, заяви той пред „Взгляд“. „Но ударите по другите обекти, не по С-300 ще се нанасят най-вероятно много активно. Какво му остава сега на Вашингтон, който се смята за единствен защитник на Израел и едновременно вече водещ прокси война с Иран? Как ще отговори на решението на Москва да достави С-300 в Сирия, така косвено прикривайки там иранските сили. „Мисля, че ще има три отговора: допълнителни доставки на въоръжение на Израел, удар по незащитените райони на Сирия и въвеждане на нови санкции срещу Русия“, смята Коробков. „За Тръмп е много важно да изглежда силен и решителен пред произраелски настроените избиратели в навечерието на ноемврийските избори за Конгрес“.   Превод: В.Сергеев", "date": "2018.09.28", "title": "Какво ще промени С-300 в небето на Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387761-%D0%B2%D0%B8%D0%B4%D0%B5%D0%BE-%D0%BF%D0%BE%D1%81%D1%82%D0%B0%D0%B2%D1%8F-%D0%BF%D0%BE%D0%B4-%D1%81%D1%8A%D0%BC%D0%BD%D0%B5%D0%BD%D0%B8%D0%B5-%D0%B2%D0%B5%D1%80%D1%81%D0%B8%D1%8F%D1%82%D0%B0,-%D1%87%D0%B5-%D1%80%D0%B5%D0%BF%D0%BE%D1%80%D1%82%D0%B5%D1%80%D1%8A%D1%82-%D0%BD%D0%B0-%E2%80%9C%D0%B3%D0%BE%D1%81%D0%BF%D0%BE%D0%B4%D0%B0%D1%80%D0%B8-%D0%BD%D0%B0-%D0%B5%D1%84%D0%B8%D1%80%D0%B0%E2%80%9D-%D0%B5-%D0%B1%D0%B8%D0%BB-%D0%BD%D0%B0%D0%BF%D0%B0%D0%B4%D0%BD%D0%B0%D1%82-%D0%B2%D0%B8%D0%B4%D0%B5%D0%B0", "text": "Изненадващ обрат получи случаят със сигнала за побой над репортера на “Господари на ефира” Димитър Върбанов. Сайтът Mediapoool разпространи кадри от камери за видеонаблюдение на склада “ЕТ Елис – Елисавета Захариева” във Велико Търново, на които се вижда, че Върбанов не е бил нападнат, каквито бяха първонамалните съобщения. Инцидентът предизвика и намесата на премиера Бойко Борисов, който от Ню Йорк поиска “нападателите да бъдат наказани с цялата строгост на закона”. Две камери – във и извън самия склад – са записали случилото се около 17 ч. на 26 септември 2018 г. На записите се вижда как репортерът Димитър Върбанов е заобиколен от четирима души, двама мъже и две жени, които правят опит да го изгонят от помещението. Минута преди 17 ч. двамата мъже подхващат под ръцете Върбанов и започват да го бутат към изхода на склада. Журналистът държи микрофона си и телефон, с който записва видео. Вътрешната камера показва как Върбанов е изтласкан през вратата на складовото помещение от двамата, докато жените наблюдават сцената, без да се намесват. Вратата е заключена отвътре, а служителите се изтеглят встрани. Втората камера е показала какво се случва от мига на избутването на Върбанов навън до пристигането на служителите на МВР. Кадрите показват, че Върбанов действително пада пресилено на земята след бутането от входа на склада, като държи микрофона си. Операторът му, който не е допуснат до склада, снима отвън цялата ситуация. След падането журналистът остава на земята и започва да говори пред микрофона. Операторът избира различни гледни точки на площадката пред склада, за да заснеме колегата си, който междувременно не се премества от мястото си, а дори ляга на земята. Докато операторът снима в продължение на няколко минути, Димитър Върбанов остава легнал – сменя положението си само за да говори по телефона, след което се връща отново с ръка, разперена на земята. На 14-та минута след падането на Върбанов, двама униформени полицаи пристигат с патрулна кола на местопроизшествието, като заварват репортера, легнал на земята, а оператора – снимащ край него. Едва когато служителите на МВР му подават ръка, репортерът се изправя и, накуцвайки, се оттегля встрани, за да даде показания за инцидента. Пред Mediapool Димитър Върбанов казва, че никога не е твърдял, че е бил “бит”, и че в показанията си е свидетелствал за изблъскване извън склада и хвърляне върху бетонова площадка. “За съжаление някои от заглавията, които аз четох, са по-друго представени нещата… Не желая повече да се повтаря, че съм пребит”, казва още той. Сблъсъкът в склада стана причина за ареста на двама мъже, които са обвинени за нанасяне на лека телесна повреда. Днес прокуратурата е решила да не иска постоянен арест за обвиняемите, като ще предложи най-леката мярка за неотклонение “подписка”. ", "date": "2018.09.28", "title": "Видео поставя под съмнение версията, че репортерът на “Господари на ефира” е бил нападнат (ВИДЕА)"}
{"url": "http://www.classa.bg/%D1%81%D0%B2%D1%8F%D1%82/item/387759-%D0%BB%D0%B8%D0%BC%D1%83%D0%B7%D0%B8%D0%BD%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%85%D0%BB%D0%B0%D0%B4%D0%B8%D0%BB%D0%BD%D0%B8%D0%BA-%D1%81-%D0%BA%D1%80%D1%8A%D0%B2,-%D0%BE%D1%80%D1%8A%D0%B6%D0%B8%D1%8F-%D0%B8-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BD%D0%BE%D1%89%D0%BD%D0%BE-%D0%B2%D0%B8%D0%B6%D0%B4%D0%B0%D0%BD%D0%B5", "text": "Американският президент има нова лимузина. „Кадилак”-ът струва 1,5 млн. долара и е оборудван дори с хладилник с кръв. Подобно на предшествениците си, и тази лимузина е наречена „Звярът”. Тя дебютира в Ню Йорк, където Тръмп е за форума на високо равнище на ООН. Основната задача на суперколата е да предпази президента от всяко възможно нападение, включително с химическо и биологично оръжие. В случай че държавният глава бъде ранен, „Звярът” има огромен набор от медицинско оборудване и продукти, включително и хладилник с кръв и кръвна плазма от кръвната група на Тръмп.       В колата е монтирано различен вид оръжие, готово да се справи с всяка една заплаха. Колата има и система за нощно виждане, може да изстрелва сълзотворен газ, да изхвърля масло, върху което преследващи я автомобили да се подхлъзнат и излязат от контрол. Корпусът е брониран и дебел 20 сантиметра, а прозорците – поне 15. Така вратата на „Звярът” тежи колкото тази на самолет „Боинг 757”, а на дръжките й има и електрошокова система срещу евентуални нападатели. Комуникационната система също е високотехнологична и от нея дори има достъп до кодовете, с които президентът може да нареди изстрелването на ядрени оръжия.  ", "date": "2018.09.28", "title": "Лимузината на Тръмп: Хладилник с кръв, оръжия и система за нощно виждане"}
{"url": "http://www.classa.bg/%D1%81%D0%B2%D1%8F%D1%82/item/387749-%D1%81%D1%8A%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB-%D0%BD%D0%B0-whatsapp-%D0%BF%D1%80%D0%BE%D0%B4%D0%B0%D0%B4%D0%BE%D1%85-%D0%BF%D0%BE%D0%B2%D0%B5%D1%80%D0%B8%D1%82%D0%B5%D0%BB%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BC%D0%BE%D0%B8%D1%82%D0%B5-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%B8-%D0%B6%D0%B8%D0%B2%D0%B5%D1%8F-%D1%81-%D1%82%D0%BE%D0%B2%D0%B0-%D0%B2%D1%81%D0%B5%D0%BA%D0%B8-%D0%B4%D0%B5%D0%BD", "text": "В неотдавнашно интервю за Forbes, Брайън Актън, съосновател на WhatsApp, обясни защо е решил да напусне Facebook. Според Актън това е заради несъгласието му относно начина, по който Facebook осигурява приходи от WhatsApp, услугата за незабавни съобщения, придобита от Facebook през 2014 г. По-конкретно, Марк Цукърбърг и други мениджъри в Facebook се застъпвали да се насочват реклами към потребителите и да продават инструменти за бизнес анализи, два плана, с които Актън не е бил съгласен. „В края на краищата продадох моята компания\" - признава Актън. \"Аз продадох личния живот на потребителите си, за по-голяма печалба. Направих избор и ангажимент и живея с него всеки ден\", оплака се той. През март, когато Facebook и фирмата за анализ на цифрови данни Кеймбридж Аналитика бяха в центъра на скандал, свързан с експозицията на данните на частни потребители, Актън, който напусна компанията в средата на миналата година, публикуван туит, призовавайки потребителите да изтрият своите профили във Facebook: \"Време е за #deletefacebook\". Друг съосновател на WhatsApp, Ян Кум, напусна Facebook през април. Ако те бяха поддържали партньорството със социалната мрежа до ноември тази година, сега те щяха да имат в джобовете общо 1300 милиона $ (850 милиона в случай на Актън, а останалата част за Коум), но и двамата решиха да се оттеглят и да напуснат компанията, срещу намалената сума от общо 850 милиона.", "date": "2018.09.28", "title": "Съосновател на WhatsApp: \"Продадох поверителността на моите потребители и живея с това всеки ден\""}
{"url": "http://www.classa.bg/%D1%81%D0%B2%D1%8F%D1%82/item/387750-%D0%BD%D0%B0%D0%B9-%D1%82%D0%B0%D0%B9%D0%BD%D0%B0%D1%82%D0%B0-%D1%80%D1%83%D1%81%D0%BA%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0,-%D0%BD%D0%B0-%D0%BF%D1%8A%D1%82-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%BA%D0%BE%D1%80%D0%B0%D0%B1%D0%BE%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8%D1%86%D0%B8%D1%82%D0%B5", "text": "Ядрената руска подводница К-329 Белгород ще напусне дока в северния град Северодвинск преди края на годината, съобщава TASS. \"До края на годината ядреният подводен круизер Белгород, по заповед № 664, се готви да напусне корабостроителницата\", обясни генералният директор на проектантския офис Малахит, Владимир Дорофеев. Огромният руски съд започва да бъде изграждан в съответствие с проекта Антей като атакуваща подводница, оборудвана с 24 тежки ракетни ракети Гранит, способни да потопяват големи кораби на повърхността (предимно самолетоносачи). През 2012 г. подводният проект е модифициран, като увеличават дължината му от 154 на 184 метра, за да побере 20 междуконтинентални балистични ракети. По този начин, Белгород става по-голяма, отколкото подводниците по проект 941 Акула, които държаха световния рекорд с 48 000 тона водоизместимост. Официално е обявено, че целта на новата подводница ще бъде изследване и спасяване в дълбоки води. В 30-метровата \"допълнителна\" дължина на Белгород са инсталирани съоръжения за работа на големи дълбочини и роботизирани устройства с възможност за инсталиране на оборудване и инспекции под вода. Смята се също така, че заедно с Хабаровск, Белгород ще носи гиганта Статус-6, по-късно преименуван на \"Посейдон\" - огромно торпедо, предназначено да унищожава пристанища и крайбрежни градове. Подводницата може да измине до 10 000 километра, при скорости между 60 и 70 възела (от 110 до 130 км / ч).", "date": "2018.09.28", "title": "Най-тайната руска подводница, на път да напусне корабостроителниците"}
{"url": "http://www.classa.bg/%D1%81%D0%B2%D1%8F%D1%82/item/387751-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%BE%D0%B1%D1%8F%D0%B2%D0%B8-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D1%81-%D0%BC%D0%B2%D1%84-%D0%B4%D0%BE-57-000-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Финансовият министър на Аржентина, Никола Духовне, и директорът на Международния валутен фонд (МВФ), Кристин Лагард, съобщиха за разширяване на споразумението с финансовата институция. Първоначалното споразумение бе планирало финансиране от 50 000 милиона долара, но след интензивни преговори, аржентинското правителство ще получи допълнително 7 100 милиона долара, твърди TN. На пресконференция, проведена в Ню Йорк, САЩ, Духовне заяви, че една от целите на новото финансиране ще бъде да се намали нестабилността на финансовия пазар. \"До края на 2018 г. се очакват плащания от 6000 до 13,400 милиона долара, докато за 2019 те надрастват до 11,400 - 22,800 млн. Тези средства вече нямат предпазен характер, както е посочено в оригиналното споразумение, а могат да бъдат използвани изцяло като бюджетна подкрепа\", обясни министърът. Духовне заяви, че Аржентина ще поддържа \"режим на гъвкав обменен курс\", но каза, че детайлите на паричните въпроси ще бъдат изяснени от новите органи на централната банка на Аржентина, след оставката на бившия титуляр, Луис Капуто. Той също обяви, че са решили да променят целите на инфлацията със \"системи на паричните агрегати\", които според тях ще позволят да се контролира индексът на потребителските цени. От своя страна, Лагард посочи сред основните цели на финансиране от МВФ \"стабилизирането на икономиката и защита на най-уязвимото население на страната от Южна Америка.\"", "date": "2018.09.28", "title": "Аржентина обяви разширяването на споразумението с МВФ до 57 000 милиона долара"}
{"url": "http://www.classa.bg/%D1%81%D0%B2%D1%8F%D1%82/item/387752-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%B8%D0%BB%D0%B0%D0%B3%D0%B0%D1%82-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%BF%D1%80%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8-%D0%B2-%D1%86%D1%8A%D1%80%D0%BA%D0%B2%D0%B0%D1%82%D0%B0", "text": "Франциск заяви, че католическата църква не трябва да се съди по съвременните стандарти за скандалите със сексуална злоупотреба, отговаряйки на въпроси на журналисти по време на пресконференция на борда на папския самолет, съобщава The Washington Post. По време на полет към Ватикана след четиридневна обиколка в балтийските страни, религиозният водач призна, че историческата злоупотреба на духовници в няколко държави е \"чудовищна\", позовавайки се на наскоро разкритите случаи, включително тези на около 3700 деца, жертва на сексуално насилие от свещеници в Германия. Въпреки това, папата заяви, че е несправедливо да се преценява укриването на такива злоупотреби по настоящите стандарти, по същия начин, както е несправедливо да се съди принудителното покръстване на местното население по време на колониалната епоха или отминалата употреба на смъртното наказание. Според папата отношението към злоупотребите, което се случва не само в Църквата, но и в обществото като цяло, се е променило драстично през годините. \"В древността тези неща бяха прикривани, дори в къщи, когато чичо изнасилил племенница, когато баща изнасилил децата си\", цитира The Daily Mail Папата. \"Бях прикривани, защото беше голям срам, това беше манталитетът на миналия век\", добави той.", "date": "2018.09.28", "title": "Папа Франциск: \"Не трябва да се прилагат съвременните стандарти при разследване на злоупотреби в Църквата\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387754-%D0%B5%D0%BA-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%B2%D1%81%D1%8F%D0%BA%D0%B0%D0%BA%D1%8A%D0%B2-%D1%80%D0%B0%D0%B7%D0%B2%D0%BE%D0%B9-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "  комисия е готова за всякакво развитие на преговорите с Великобритания, заяви днес говорител на институцията. Той не потвърди и не отрече, че пред посланиците на държавите от ЕС в Брюксел са били представени плановете на комисията за завършване на преговорите без споразумение с Лондон. Работим за постигането на споразумение, натам сме насочили силите си. Имаме нужда от ведрост и спокойствие, за да продължим работата, добави говорителят.       По неговите думи ЕК не пренебрегва подготовката за напускането на Великобритания. Говорителят отбеляза, че остава открита възможността през ноември да бъде свикано извънредно заседание на Европейския съвет по британския въпрос", "date": "2018.09.28", "title": "ЕК готова за всякакъв развой на преговорите за Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387755-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D0%BE-%D0%B1%D0%BE%D0%B3%D0%B0%D1%82%D0%B8-%D0%BE%D1%82-%D1%82%D1%83%D1%80%D1%86%D0%B8,-%D1%80%D1%83%D0%BC%D1%8A%D0%BD%D1%86%D0%B8-%D0%B8-%D1%80%D1%83%D1%81%D0%BD%D0%B0%D1%86%D0%B8", "text": "През 2017 г. на човек у нас се падат по 7680 евро Българите са по-богати от турците, румънците, руснаците, сърбите, словаците и украинците. Според доклада Allianz Global Wealth Report за 2017 г. нетните финансови активи на глава от населението в България са 7680 евро на човек. Това нарежда страната ни на 38-о място сред 53 изследвани държави в света. Освен изброените европейски нации българите изпреварват и държави като Аржентина, Мексико и Бразилия. По размера на брутните финансови активи на глава от населението България се класира на 39-о място с 9760 евро на човек. От 2000 г. насам сумата е нараснала около 11 пъти – тогава тя е била 880 евро. Докладът показва още, че общите финансови активи в страната ни са 69 млрд. евро към края на 2017 г. По този показател обаче България изостава, като е едва на 46-о място. Страните от региона ни изпреварват, а в Румъния общите финансови активи дори са два пъти по-големи от нашите – 129 млрд. евро. Въпреки това между 2000 и 2017 г. финансовите активи в България са нараснали почти 10 пъти, като в началото на десетилетието те са били 7 млрд. евро. Нетните финансови активи в България към края на миналата година са 54 млрд. евро, с което изпреварваме държави от региона като Xъpвaтия, Ecтoния, Лaтвия, Cлoвaкия, Cлoвeния, Cъpбия и Укpaйнa. Ha челото на клacaциятa пo paзмep нa нeтни финaнcoви aктиви нa глaвa oт нaceлeниeтo e Швeйцapия cъc cpeднa cyмa oт 173 990 eвpo, cлeдвaнa oт CAЩ (168 640 евро) и Швeция (98 380 евро). На дъното на класацията се нареждат Аржентина, Индия, Сърбия, Казахстан, Индонезия, Украйна. В последните четири държави на човек се падат под 1000 евро.      ", "date": "2018.09.28", "title": "Българите по-богати от турци, румънци и руснаци"}
{"url": "http://www.classa.bg/%D1%81%D0%B2%D1%8F%D1%82/item/387748-%D1%81%D1%82%D1%80%D0%B0%D0%BD%D0%B0%D1%82%D0%B0,-%D0%B2-%D0%BA%D0%BE%D1%8F%D1%82%D0%BE-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D1%82%D0%B2%D0%BE,-%D0%B3%D0%B0%D0%B7,-%D0%B2%D0%BE%D0%B4%D0%B0-%D0%B8-%D1%81%D0%BE%D0%BB-%D0%B1%D1%8F%D1%85%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8,-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0-%D1%82%D0%B5%D0%B7%D0%B8-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%B0", "text": "Правителството на Туркменистан, херметична държава в Централна Азия, е взело решение да прекрати от 1 януари, 2019 г. безплатната доставка на електроенергия, газ, питейна вода и готварска сол на своите жители, съобщиха от държавната информационна агенция. Съобщава се, че мярката е приета за \"постигане на стабилно и системно развитие на държавата във всички области, разумно използване на основните ресурси, както и последващо подобряване на социалните придобивки\". Също така е посочено, че за четирите споменати ресурса ще бъдат определени \"изгодни цени\". Туркменското правителство ще разработи съответните мерки и ще ги представи на президента Гурбангули Бердимуджамедов. Първият президент на страната, която става независима след разпадането на СССР през 1991 г. Сапармурат Ниязов, премахна заплащането за газ, електричество, вода и сол през 1993 г. Първоначално ползите са въведени за срок от десет години, но след това са удължени до 2030 г. \"През трудния период на преход бяха въведени безплатното използване на газ, електричество, вода, сол, както и минимални тарифи за обществени услуги и други предимства, но времето се променя. Приоритетът днес е ефективното използване на природните ресурси и адаптацията на живота на обществото, държавата и всички лица към пазарните отношения. В същото време, природните ресурси на страната трябва да служат не само на настоящето, но и на бъдещите поколения\", заяви президентът. Предложението за цялостно отменяне на социалните помощи бе представено от Народния съвет. Според туркменския лидер, правителството е взело решение да продължи \"развитието на свободните пазарни отношения в икономиката на Туркменистан\".", "date": "2018.09.28", "title": "Страната, в която електричество, газ, вода и сол бяха безплатни, ликвидира тези предимства"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387753-%D0%B8-%D0%BD%D0%B8%D0%B9-%D1%81%D0%BC%D0%B5-%D0%B4%D0%B0%D0%BB%D0%B8-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D1%81%D0%B2%D0%B5%D1%82%D0%B0", "text": "Още помня няколко(то) гафа в политическата си кариера. Беше лятната ваканция, станах посред нощ, за да стигна навреме, и шофирах дълги часове  от морето до избирателния си район на западната граница. Събитието беше на открито, денят - жарък, а хората, напиращи да се ръкуваме, сякаш нямаха край. Опитвах се да уважа всекиго с думи или поне с разбиращо кимане. Вече едва стоях на краката си, стори ми се даже, че надвисналата планина ще се стовари върху ми, когато чух коварното: \"Позна ли ме?\" Не успях да се сетя на мига и заусуквах, че въпросът е излишен. Последва: \"Не, не, ти ми кажи кой съм!\" На третия-четвъртия път реагирах така невъздържано, та чак не можах да се позная: \"Човече, толкова ли е важно да ти кажа името?!\" Засегна се и се отдръпна. Сетне съжалих - беше кметът на едно от селата наоколо, срещали сме се по събрания, били сме и на маса. Толкова се беше обидил, че не дойде с колегите си, когато ги поканих да почерпя.  В положението на кмета се озова и нашият премиер при ръкостискането си с Тръмп в залата на Общото събрание на ООН. Само че щатският президент нямаше скрупули, че е сътворил гаф. И не само защото навярно и на него е започнал да му се вие свят от заобиколилата го навалица. А и тъй като най-вероятно и той, както предшествениците си, мисли себе си за глобален властелин, който намира за голям жест да отдели по няколко секунди на част от мераклиите за снимка. Различно от реакцията на селския кмет бе и поведението на Борисов. Той не се обиди от посветените му едва три мига. Както не се засегнаха и другите държавни глави и премиери, доближили се до Тръмп. Рутинна процедура по такива форуми, с която всичко щеше да приключи безболезнено, ако... Ако у нас не бе направен опит снимката да бъде представена за историческа. И не, не е било просто снимка, а среща. И не точно среща, а разговор. И не какъв да е разговор, а на четири очи. Кадърът бил страхотен. Най-влиятелният човек в света демонстрирал огромно уважение към българския премиер, което се виждало от сензационната фотография. Разговаряли по важни теми, обсъдили фундаментални проблеми. Ако не беше напредъкът на технологиите, щяхме да приемем тези захвалвания за чиста монета. И дори за банкнота с най-висок номинал, току-що излязла от печатницата. Само че издайническа видеокамера ни показа в детайли случката. След здрависването американецът най-безцеремонно побърза да стане и отиде другаде. Минути по-късно едва ли си е спомнял с кого е било последното му ръкуване. Както и някои от предишните, разбира се. Ситуацията прилича на случката в изпълняван от българи строеж в Германия, на който в един прекрасен ден пристига местна стажантка. Плейбоят на бригадата се втурва по милкокалайджиевски към това пиленце на батко. Завързва разговор, който приключва с: \"Как се казваш? - Янко\". След час пак решава да я заприказва, а финалът отново е: \"Как се казваш? - Янко\". Това се повтаря неведнъж, а завършекът е все същият. Докато в края на деня германката възкликва: \"Хах! Тук всички сте Янко!\" Това е положението! Не ни знаят, а ако все пак ни поназнайват, не ни различават един от друг. Когато се кажеше \"България\", преди се сещаха само за Георги Димитров, а по-късно - за Христо Стоичков. Днес се правят неистови опити да се вкара и името на Борисов в тази орбита, но не се получава. И защото страната ни е не само малка, а и послушна, но и защото няма как да се генерира позитивна известност с цената на накърнено достойнство - собственото и на държавата. С галенето по главата от трима папи, с педите на Берлускони, мерещи плещите, или пък с пошляпването от Юнкер по врата. Или със закъснелите признания, че заради прекалената си лоялност към организациите, в които членуваме, загърбваме националните си интереси. Да не говорим, че в залата на ООН на Борисов щеше да му е далеч по-лесно, ако до Тръмп седеше не Гутериш, а една българка. Само че той стори и невъзможното тя да не стане генерален секретар. А сега се сърди не на себе си, а на социалистите, че коментират иронично измъчената му снимка. Криво адресираният му гняв подсказва, че героизирането на изпросени сюжети ще продължи. Пък и не остана незабелязано как веднага след здрависването сътрудничката на премиера побърза да му покаже телефона си. Като видя, че макар и гърбът му да е заел половината пространство, кадърът все пак е станал, премиерът си тръгна видимо доволен. Почти като Благо Джизъса от Колизеума, драскал по стените и после драснал. Тъкмо реакцията секунда след снимката доказва, че целта е била да се ударят няколко помпи в рейтинга. Но не толкова в българския, колкото в личния. По отдавна известния от ловешката касета инструктаж на Надежда, тогава Михайлова, за преливане на авторитет. А за нас остава утехата, че даряваме света с по някоя снимка, па макар и да не е съвсем за показване.  ", "date": "2018.09.28", "title": "И ний сме дали снимка на света"}
{"url": "http://www.classa.bg/%D1%81%D0%B2%D1%8F%D1%82/item/387747-%D0%BF%D1%80%D0%B5%D0%B4%D0%B0%D0%B4%D0%BE%D1%85%D0%B0-%D0%B3%D0%B8-%D1%81%D1%8A%D1%8E%D0%B7%D0%BD%D0%B8%D1%86%D0%B8%D1%82%D0%B5-%D1%80%D0%B5%D1%88%D0%B8%D1%85%D0%B0-%D0%B4%D0%B0-%D0%B7%D0%B0%D0%BE%D0%B1%D0%B8%D0%BA%D0%BE%D0%BB%D1%8F%D1%82-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B2-%D0%B8%D1%80%D0%B0%D0%BD%D1%81%D0%BA%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0", "text": " на изявлението на представителите на Европейския съюз, Китай и Русия за това, че са разработили начини да заобиколят американските санкции за търговия с Иран, държавният секретар на САЩ Майк Помпео заяви, че е разочарован. Европейските партньори лишиха Помпео от вярата в съюзниците, защото не поискаха да се съобразят с исканията на Вашингтон за засилване на натиска върху Техеран.     Многостранната ядрена сделка по Иран, сключена едва през 2015 г. след десет години преговори, беше изстрадано дете, участниците с мъка успяха да изработят решение, към което всички да са готови да се придържат. Мирният атом, отказът от създаване на ядрено въоръжение и свалянето на санкциите от Иран бяха основните пунктове на програмата. Но през май 2018 г. новият президент на САЩ Доналд Тръмп обяви едностранното оттегляне на страната си от това споразумение и възобнови санкциите. И всичко това, въпреки липсата на подкрепа в ООН и сред съюзниците от НАТО. Останалите държави решиха да спазват условията на сделката с Иран при същите условия. Щатите въпреки това избраха да не зачитат суверенното право на партньорите да определят своите собствени приоритети в икономиката и сигурността и наложиха ограничения на всички, които се осмеляват да нарушават санкциите срещу Иран. В отговор Европа измисли начини за заобикаляне на американските заплахи при търговия с Иран. Именно това беше признато за неприемливо от американския държавен секретар Майк Помпео В своята вчерашна реч на Общото събрание на ООН президентът на САЩ Доналд Тръмп отново призова всички страни да изолират Иран и обяви скорошни антиирански санкции. В тази реч американският лидер заяви, че няма намерение да показва на другите държави как да живеят и що да правят , но пожела и те да уважават суверенитета на САЩ. Така не е напълно ясно какво му е в главата на този човек – той не вижда явни противоречия между едното свое изказване и другото. Президентът на Иран Хасан Роухани, на свой ред, смята, че именно Щатите са заплаха за световната общност и за международното право, защото те игнорират интересите на другите страни. Всички международни споразумения, смята иранският лидер, трябва да се градят единствено на основата на взаимност. Диалогът и сътрудничеството са нещо противоположно на натиска. Уви, американците не разбират смисъла на тези думи. Именно затова и те са бесни на това, че санкциите им се игнорират и че партньорите им са решили да изграждат международните отношения без да взимат предвид исканията на САЩ.   Превод: В.Сергеев", "date": "2018.09.28", "title": "Предадоха ги! Съюзниците решиха да заобиколят интересите на САЩ в иранската сделка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387742-%D0%B4%D0%BE%D0%BA%D0%B0%D1%82%D0%BE-%D0%B1%D0%BE%D0%B9%D0%BA%D0%BE-%D1%81%D0%B5-%D1%87%D1%83%D0%B4%D0%B8-%D1%81%D0%BD%D0%B8%D0%BC%D0%B0%D0%BB-%D0%BB%D0%B8-%D1%81%D0%B5-%D0%B5-%D1%81-%D1%82%D1%80%D1%8A%D0%BC%D0%BF,-%D1%82%D1%83%D0%BA-%D1%81%D0%BA%D0%BE%D1%87%D0%B8%D1%85%D0%B0-%D1%82%D0%BE%D0%BA,-%D0%BF%D0%B0%D1%80%D0%BD%D0%BE-%D0%B8-%D1%85%D0%BB%D1%8F%D0%B1,-%D0%B0-%D0%BD%D0%B0%D1%80%D0%BE%D0%B4%D1%8A%D1%82-%D1%81%D0%B5-%D1%87%D1%83%D0%B4%D0%B8-%D0%BA%D0%B0%D0%BA-%D0%B4%D0%B0-%D0%B4%D0%B8%D1%88%D0%B0%E2%80%A6", "text": "Покъртително е Божието наказание за този народ. Не е ясно с какво сме го заслужили, но се случва. Премиерът отстрани президента от посещение в САЩ, само и само да иде и да се снима с Тръмп, и да чете реч пред ООН. Първо стана пародия с 3 секундна среща, след това му уредиха (може би с пари, може би безплатно) официозна снимка. Междувременно всичко случващо се, се превърна в гротеска тук. А от снощи Бойко се занимава и със свободата на журналистиката – очевидно пак за да се замаже резилът от Тръмп-САЩ-ООН фиаското. Но на фона на всичко това, рязко скачат токът, парното и хлябът, а всичко останало се готви да ги догони. Готвят нови здравни вноски, нови данъци, такси, глоби… Изобщо, огромното скубане достига незнайни висини, а обикновеният народ вече се чуди как да диша… А премиерът скита из Америка…  Това е животът – един се чуди как да се снима с Тръмп, а друг се чуди как да оцелява…  Готови сме да приемем наказанието си, Господи. Само ни кажи за какво е…  ", "date": "2018.09.28", "title": "Докато Бойко се чуди снимал ли се е с Тръмп, тук скочиха ток, парно и хляб, а народът се чуди как да диша…"}
{"url": "http://www.classa.bg/%D1%81%D0%B2%D1%8F%D1%82/item/387743-%D0%B0%D1%84%D0%B5%D1%80%D0%B0%D1%82%D0%B0-%D0%BD%D0%BE%D0%B2%D0%B8%D1%87%D0%BE%D0%BA-%D0%BF%D0%BE-%D1%81%D0%BB%D0%B5%D0%B4%D0%B8%D1%82%D0%B5-%D0%BD%D0%B0-%D0%BF%D0%BE%D0%BB%D0%BA%D0%BE%D0%B2%D0%BD%D0%B8%D0%BA-%D1%87%D0%B5%D0%BF%D0%B8%D0%B3%D0%B0", "text": "\"Бяхме в Солсбъри само като туристи... Разхождахме се, пихме кафе, наслаждавахме се на английската готика. Това защо не го показват?\" - двамата руснаци, представящи се за Александър Петров и Руслан Боширов, правят всичко възможно да звучат достоверно пред  , дни след като Лондон ги уличава в опита за убийството на Сергей и Юлия Скрипал. Властите във Великобритания публикуват снимките им от летището, хотела и гарите, заснети в дните около отравянето на Скрипал с \"новичок\". Тереза Мей съобщава пред парламента, че двамата заподозрени са служители на руското военно разузнаване ГРУ. Мъжете обаче твърдят, че са напълно редови цивилни граждани, предприемачи от \"средна ръка\", които търгуват с хранителни добавки и витамини. Посетили Острова в първите дни на март, \"за да се отърват\" от всекидневието и да разгледат забележителностите в Солсбъри. Уви, не са си направили нито една снимка за спомен.       Руслан Боширов  изглежда доста по-притеснен от колегата си, като неколкократно повтаря колко важна и прочута туристическа дестинация е градчето, намиращо се на 141 км от Лондон. Градчето, в което живее бившият двоен агент Сергей Скрипал. Няколко седмици след интервюто пред RT легендата за \"туристическата\" обиколка на Боширов и Петров започна да се разплита по краищата си. Британският сайт за онлайн-разследвания Bellingcat разкри данни, които доказват, че двамата мъже са действителни сътрудници на военната разведка на Русия, работещи под прикритие. В хода на разследването екипът успява да установи и реалната самоличност на \"Руслан Боширов\". Оказва се, че мъжът, увлечен по английската готика и катедралата на Солсбъри, всъщност е полковник от ГРУ на име Анатолий Чепига, носител на най-висшата руска награда - орден \"Герой на Руската федерация\". А доколкото това звание се присъжда веднъж в годината на малка група хора лично от президента на Русия \"за заслуги пред държавата и народа, свързани с извършването на геройски подвиг\", има висока вероятност Владимир Путин да е знаел много добре кой е полковник Чепига. Начинът, по който Bellincat проучва, сравнява и проверява информацията за Чепига, е също толкова интересна, колкото и личната история на заподозрения руснак. Сайтът е създаден през 2014 г. от британския журналист Елиът Хигинс с финансиране от crowd-funding кампания. По това време Хигинс работи сам от дома си в Лестър, след като решава да напусне позицията си на административен и финансов служител в организация за настаняване на бежанци. Хигинс няма журналистическо образование, нито опит в медийния бизнес, но бързо успява да се наложи в полето на т.нар. open-source гражданска журналистика, в която хората анализират публично достъпни материали и помагат за откриването на важни факти по разследвания от обществен интерес. Конфликтите в Близкия Изток са сред основните теми на работата му - вкл. изследване на записи и снимки от Сирия, които показват арсенал от химически оръжия. Bellingcat работи и по разследването на сваления в Украйна самолет MH17 - неговият екип идентифицира руски войници, за които се предполага, че са свързани с катастрофата. Bellingcat е подлаган на постоянни критики в Русия - дори обвиняват Хигинс за подставено лице на британското разузнаване. \"Критикуват ни и през социалните мрежи, и през самото руско правителство. А щеше да е изненадващо, ако не реагираха на статиите ни\", казва в отговор Елиът Хигинс. Екипът му се състои от 3-4 постоянни сътрудници и множество доброволци. Сега разполага с 10 служители и отделно звено с преводачи. По следите на полковник Чепига Анатолий Владимирович Чепига е роден на 5 април 1979 г. в село Николаевка, недалеч от границата на Амурската област с Китай. На 18-годишна възраст той постъпва в Далекоизточното висше общовойсково командно училище в Благовещенск (на 40 км от родното му място). Това е една от най-елитните руски школи за офицери от морската пехота и спецчастите. Чепига завършва с отличие през 2001 г., след което е изпратен в 14-та спецназ-бригада в Хабаровск. Това е една от елитните части на силите за специални операции, която работи под командването на ГРУ. Тя играе важна роля по време на Втората Чеченска война, забелязана е и по границата с Украйна през 2014 г. По време на службата си в 14 бригада полковник Чепига е пращан три пъти в Чечня. Не е ясно в какви операции е участвал, но на сайта на \"Доброволното общество за съдействие на армията, авиацията и флота\" (ДОСААФ) се посочва, че по време на службата си той е получил над 20 воински награди. 2003 г. е последната, в която Bellingcat откриват данни за присъствието му в 14-та бригада. През 2010 г. той получава своя първи фалшифициран паспорт. В този период Анатолий Чепига получава легендата \"Руслан Боширов\" и се мести в Москва. Възможно е в този период да е завършил и Военно-дипломатическата академия - т.нар. \"Консерватория\" на ГРУ, като се има предвид ранга му на полковник и работата му като таен сътрудник на разузнаването. През декември 2014 г. Анатолий Чепига получава орден \"Герой на Руската федерация\". Голяма част от тези награди се връчват при публични церемонии. Често са съпроводени с указ на президента, например, такъв е издаден по повод награждаването на руски военни, воювали в Сирия. Когато \"геройският подвиг\" представлява държавна тайна, обаче, указите се пазят в секрет. Именно така е награден полковник Чепига. На сайта на президентската администрация не е публикуван нито указа, нито каквото и да е споменаване на героя. В сайта на ДОСААФ обаче се казва, че е получил наградата си \"за изпълнението на миротворческа мисия\". Орденът му е посочен и на сайта на военното училище в Благовещенск - отново без описание на подвига. Пестеливата информация по повод героизма на Чепига и периодът, в който той е получил звездата, подсказват къде може да е изпълнена мисията му. През 2014 г. не се водят бойни действия в Чечня, а по това време Русия не е влязла в Сирия. Единственият регион, където се водят тайни военни операции, е Източна Украйна. Как Bellingcat стига до истинския Руслан Боширов Отначало екипът на сайта разполага само със снимките на заподозрените мъже и подправените им паспорти. Опитват да потърсят изображенията им в различни търсачки, но не намират съвпадение по лице. Не намират и нито един телефонен номер на човек с име \"Руслан Боширов\" в телефонните справочници, които ползват. След неуспеха в търсенето по простите методики, Bellingcat и The Insider решават да приложате дедуктивен метод. Предполагайки, че двамата заподозрени са офицери на ГРУ и са се занимавали с тайни операции в Западна Европа, разследващите журналисти се свързват с бивши руски военни и сътрудници на службите за сигурност, за да проучат кои са школите, в които \"Петров\" и \"Боширов\" биха могли да са преминали през подготовка. Един от източниците им подсказва, че в периода към края на 90-те и началото на 2000, най-добрата репутация в областта на изучаването на чужди езици и задграничните тайни операции е притежавало Далекоизточното висше общовойсково командно училище. Екипът на Bellingcat проучва няколко различни, непълни албуми със снимки и фотогалерии на випускниците в периода 2001-2003 г., но не успяват да намерят точно съвпадение на нито един от заподозрените. Няколко души от снимките им напомнят визуално на предполагаемия \"Боширов\". Един от тях е забелязан на групова снимка от статия за историята на училището, публикувана през 2018 г. Фотографията показва няколко от учениците от школата в Чечня. Към нея е добавен текст: \"Седем офицери са удостоени със званието Герой на Руската федерация\". За да провери хипотезата, че човекът от снимката може да е \"Боширов\", екипът започва да търси в интернет споменаването на \"ДВОКУ\" (абревиатурата на училището), \"Чечня\" и \"Герой на руската федерация\". Търсенето ги отвежда към сайта на \"Доброволното общество за съдействие на армията, авиацията и флота\" (ДОСААФ) - а в него всички ключови думи водят към статия, в която се споменава името на полковник Анатолий Чепига. Нито Google, нито руските търсачки съдържат снимки или акаунти в социалните мрежи, свързани с този човек или военен със същото име. Пробивът се получава, след като екипът проверява \"Анатолий Чепига\" в слети руски бази данни - в руските торенти се оказват достъпни различни бази данни с адреси и телефони на абонати в множество руски градове и региони. Данните варират по актуалността си, но покриват периода от 2000 до 2014 г. Анатолий Чепига присъства в база данни за Хабаровск от 2003 г. и в Москва през 2012. В първата база той е посочен с трите си имена - Анатолий Владимирович Чепига - и с телефонен номер. Като адрес е посочено само \"в/ч/ 20662\" (воинска част 20662). Това е номерът на част от 14 бригада за специални операции на ГРУ в Хабаровск. Проверяват телефона - оказва се, че той се ползва от 4 години от човек, който не познава предходния собственик. Втората база данни посочва Анатолий Владимирович Чепига, жител на Москва, роден на 5 април 1979. След като разполагат с датата на раждане, адреса и имената му, хората от Bellingcat започват да търсят въпросния човек през социални мрежи и сайтове, отново неуспешно. Попадат на още един човек със същото име, набор 1979, но с друга дата на раждане - оказва се бизнесмен, който няма нищо общо с \"Руслан Боширов\". За да установят дали действително Чепига от снимката на военното училище е \"Боширов\", се налага да сравнят лицата им на повече изображения. Нито една снимка на Чепига не се открива в търсачките или други източници - дори в статиите, в които се споменава \"героят на Русия полковник Чепига\". Проверката за достоверност се случва чрез достъп до заявление за издаване на паспорта на името на Анатолий Чепига (с дата на раждане 5 април 1978) - от Bellingcat казват, че са получили данните от различни източници с достъп до бази данни, датирани до 2014 г. В документите от паспорта му присъства лична снимка, за която се предполага, че е правена около 2003 г. По същото време е издаден и паспортът. Човекът от снимката има голяма прилика с по-младия \"Руслан Боширов\" от копията от задгранични паспорти, които бяха разпространени от британската полиция. В заявлението за издаване на документа за самоличност е посочен адресът в град Хабаровск, в/ч 20662. Това потвърждава, че именно той е човекът, открит в базата данни за 2003 г. Като място на раждане в паспорта е посочено \"с. Николаевка\" - още една връзка с едноименния герой на Руската федерация. Като засичат различни и независими източници на информация в различни периоди от време, хората от екипа на Bellingcat стигат до извода, че човекът зад псевдонима \"Руслан Боширов\" е полковник Анатолий Чепига, многократно отличаван офицер на руското военно разузнаване, който през 2014 г. получава и висшата държавна награда. Този извод противоречи както на твърденията на самия \"Боширов\" пред RT, така и на думите на президента Владимир Путин, че заподозрените от Лондон мъже са обикновени цивилни граждани. Екипът на Bellingcat казва още, че се е свързал конфиденциално с бивш руски офицер \"със звание, съпоставимо с полковник Чепига\", за да проверят реакцията му на събраната информация. \"Под условие за запазване на анонимността му, нашият източник изрази удивление, че поне един от агентите от операцията в Солсбъри е носил звание \"полковник\". Още по-удивителното е, казва той, че заподозреният е получавал държавно отличие. По думите на нашия източник - в такава операция би трябвало да вземе участие \"полеви агент\" от нисък ранг, не по-висш от капитан. Той предполага, че изпращането на полковник с високи награди на полева работа е крайно нехарактерна - това би трябвало да означава, че \"задачата е дадена от високо ниво\", пише Bellingcat.", "date": "2018.09.28", "title": "Аферата \"Новичок\": По следите на полковник Чепига"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387744-%D0%B2%D0%B5%D1%87%D0%B5%D1%80%D0%BD%D0%BE-%D1%88%D0%BE%D1%83-%D1%81-%D0%BC%D0%B8%D1%88%D0%BE-%D0%BC%D0%B8%D0%BA%D0%BE%D0%B2-%D0%BD%D0%B5%D1%89%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%B8%D1%81%D0%BA%D0%B0%D0%BC%D0%B5-%D0%BE%D1%82-%D0%BD%D0%BE%D0%B2%D0%B0%D1%82%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%BD%D0%B0-%D0%B1%D1%81%D0%BF", "text": "  След като преди 4 години за кратко изгря и залезе идеята за партийното радио \"Звезда\" на БСП, сега най-сетне там разцъфна проектът и за партийна телевизия. Вярно е, другарите тия неща ги действат малко по-бавно от обичайното. А и времето на радиото отдавна мина. Някои казват същото и за телевизията, но да не я отписваме толкова бързо. Все пак не е като този експеримент с контролирания от централата ефир вече да не е изпробван и да не се е доказал с годините. Партийната телевизия е едно общо благо за всяка една политическа организация.  С него даваш общия тон за песен на електората си, облъчваш го с правилните опорни точки и подходящите извъртания на истината, които ти трябват към настоящия момент. Стягат се редиците и допълнително с това се привличат още няколко процента заблудени души, които да слушат идеологически беседи и да цъкат замислено с език. Да не говорим, че там можеш да изсипеш всички онези братовчеди, племенници, деца на близки приятели, любовници, любовници на любовници и още там каквито се сетиш близки лица, така че хем да са на партийна хранилка, хем да не пречат много. Рецептата я видяхме в действие и при \"Атака\", и при НФСБ. Даже спокойно може да се каже, че при първите със сигурност това беше факторът, който им бетонира тези 1-2% електорат, които биха гласували за Волен, дори и ако започне да рита бабички в центъра на София (както прави например един негов коалиционен партньор с изконно българско име). Самата идея за червена телевизия събираше прах още от години, но най-сетне дойде ред и за нея - Българска Свободна Телевизия. След дълго премисляне и още по-дълги подготовки, молбата в СЕМ е внесена, а червения байрак е развят.  Но дето се казва, трай, бабо, за хубост. Какви ли хубости са приготвили обаче социалистите за бабите от електората си, не се знае още. Ние обаче предлагаме няколко смели идеи, с които червените да забавляват зрителите си по най-оптимален възможен начин. Програма (работна версия)*:  Някъде към 5:30 (старите хора стават рано и е добре още от самото начало на деня им да бъдат хванати пред екрана)  - Предвид новия супер-хипер-ултра патриотичен уклон на червеното ръководство се започва с химна. Още се спори с който точно - българския (ама онзи стария с куплета за Москва) или съветския. Все пак тази работа със здравия про-руски патриотизъм още от Живков насам стои малко неясно при червените. Може би най-добре с \"Нас червеното знаме роди ни...\" 5:35 (5:40 - в зависимост от това колко химна ще се пеят)  - Физзарядка по телевизията, за добрия тонус на зрителите. Ще я води някой по-млад другар, който нещо е сгазил лука пред ръководството или е оспорвал партийната линия - ей така, като му знае много устата, да става сутрин рано да забавлява бабите. 6:00 - \"По комунизма си беше по-хубаво\"  - сутрешен блок с водещи Сашо Симов и Велислава Дърева. Заедно с обективни и безпристрастни гости (най-вече от \"Позитано\" 20) те ще обсъждат актуалните социални (и социалистически) теми. 9:00 - \"Едно време денят започваше с култура\" -  културен блок със Стефан Данаилов и Виолета Гиндева, посветен на театър, кино, музика, книги (от правилни автори) и т.н. Крум Зарков ще има 10-минутен блок за разказване на вицове. Веднъж седмично Тодор Славков ще се появява с някоя засукана млада другарка да обсъжда и лайфстайл новини. 11:00 - \"Хляб и сол\" -  кулинарно предаване. Самата Корнелия Нинова ще готви рецепти за боб, леща, борш, постен ориз, зелен фасул и веднъж седмично месо, подходящи за песнията на обикновен пенсионер. Задължителни коментари за това как ако имаше повече пари, месото щеше да е по-често. 12:00 - Емисия обедни новини.  Поне 2 от тях, посветени на Корнелия, една на Путин и една жлъчна за Борисов. 12:20 - \"Патриотично ми е!\" -  силно родолюбски ориентиран блок с народна музика, народни носии, хорца и възторжено-патриотични речи . 13:00 - \"И ловец съм, и рибар съм\"  - предаване за свободно време, в което стари партийни другари (тук има голям брой възможни кандидати както за водещи, така и за гости) пият ракия и мезят, бистрейки политика и разказвайки си истории. Понякога историите са за лов и риболов. На заден фон продължават хорцата. 14:00 - Руски сапунен сериали , взети назаем от някоя московска кабеларка. 15:30 - Детски блок с анимации от едно време. 16:00 -  \"Агентите говорят\"  - бивши агенти на ДС разказват интересни шпионски истории. Водещ - Бриго Аспарухов. 17:00 - \"Демокрацията ни отне...\"  - публицистично предаване с водещ Иво Христов (онзи с пуловера, който е в парламента), в което той ще използва хипнотизиращия си глас, за да обяснява на другарите пред екрана как точно ще настъпят капиталистическият апокалипсис и либералният колапс, след които всички ще умрем, освен ако не приемем правата социалистическа вяра. 18:00 - Телевизионна викторина с награди  (капачки за буркани). Водещ - Кирил Добрев - забавление за цялото семейство. 18:30 - \"Кой ще ни даде пари\"  - аналитично икономическо предаване с водещ Румен Гечев. 19:00 - \"Опорни точки\"  - централна емисия новини за това колко лошо се живее в България, когато не я управлява БСП. 19:30 - \"БСП-то гледа\"  - предаване за разследваща журналистика с Елена Йончева, в което тя показва нови дупки по оградата с Турция, нови роднини на Делян Добрев и ако има нещо друго срещу ГЕРБ или някоя от десните партии (ако вземат, че станат достатъчно силни, че да им се обръща въобще някакво внимание). 19:50 - Спортни новини  - стари репортажи, които да припомнят каква велика сила сме били по комунизъмъ 20:00 - Сериал:  \"На всеки километър\" или \"17 мига от пролетта\", които ще се редуват (щом свърши единият, започват пак с другия и обратното). Петък вечер - по добра, стара традиция - съветски филм. 21:00 - \"Вий за мен не сте другар\"  - публицистично предаване с портрети на тежко сгафили \"врагове с партиен билет\", които са се отделили от правата линия, или други неприятни на властта на \"Позитано 20\" лица 22:00 - \"Опорни точки\"  - късна емисия новини - за тези, които не са разбрали. 22:30 - \"На по чашка с Мишо Миков\"  - вариететно ток шоу с Михаил Миков. Още от времето му на председател на парламента той показваше талант в областта на стендъп комедията, така че това е повече от очевидно решение. Заедно с него ще има духов оркестър от Видин и няколко кючекини за балет. Вероятно бихте казали, че само чашка няма да стигне на ишиаса на Миков, но нищо не му пречи да си долива от време на време от скътана зад бюрото плетена дамаджана, пълна с вълшебна течност и мека топлина. Към края на предаването вероятно няма да е лесно да се разбира какво говори водещият, но вероятно и аудиторията вече ще е на същото дередже. 23:30 - \"Химикали във водата\"  - предаване за конспирации, мистерии и тайни с Таско Ерменков. 0:30 - \"Малки розови обяви\"  - малки обяви от самотни души, изчитани от дълбокия глас на депутатката Нона Йотова, които ще се редуват познати песни от старата руска и българска естрада. А ако тази програма не им допада на другарите, винаги могат просто да копират тази на \"Атака\", резултатът ще бъде подобен.", "date": "2018.09.28", "title": "Вечерно шоу с Мишо Миков - нещата, които искаме от новата телевизия на БСП"}
{"url": "http://www.classa.bg/%D1%81%D0%B2%D1%8F%D1%82/item/387745-%D0%BC%D0%B2%D0%BD%D1%80-%D0%B7%D0%B0%D1%8F%D0%B2%D0%B8,-%D1%87%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B1%D0%B0%D0%B7%D0%B0-%D0%B2-%D0%BF%D0%BE%D0%BB%D1%88%D0%B0-%D1%89%D0%B5-%D0%B1%D1%8A%D0%B4%D0%B5-%D0%BD%D0%B0%D1%81%D0%BE%D1%87%D0%B5%D0%BD%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": " на външните работи на Русия Александър Грушко заяви, че плановете за създаване на военна база на САЩ в Полша предполагат проектиране на сила в посока руската граница. Според него, подобно действие би означавало, че „САЩ и техните съюзници фактически окончателно преминават към схемата за осигуряване на сигурността от времената на Студената война“. При това Грушко отбеляза, че разполагането на военната база на САЩ в Полша ще означава разрушение на Основополагащия акт Русия- Нато, пряко забраняващ подобни действия.       „Ние се отнасяме отрицателно по много причини, защото подобно решение, ако бъде осъществено ще означава по-нататъшно влошаване на ситуацията в областта на сигурността“, заяви дипломатът. Грушко предупреди, че появата на въпросната база ще принуди Москва да вземе редица „допълнителни военно-технически предпазни мерки“, които надеждно ще осигурят сигурността на Русия в новите условия. „Имаме различни възможности, в това число и такива, които не струват нищо, как да укрепим сигурността си“, допълни заместник-министърът, подчертавайки, че разполагането на базата ще е крачка, „която е в разрез и с интересите на общоевропейската сигурност“. „Когато се създаваше потенциал, се създаваше контрапотенциал и след това страните попадаха в порочния кръг на надпреварата във въоръжението, от която е много трудно да се излезе дори и при наличието на политическа вола. Всичко това, разбира се, ще се съпровожда от много враждебна риторика. Защото трябва да се доказва на общественото мнение, че това действие е правомерно. Но то не е никак. Това е пълна глупост, че Русия готви някакви агресивни планове по отношение на страните от Прибалтика и Полша“, заяви събеседникът на агенцията. Грушко допълни, че в този случай се получава „взривоопасна смес от враждебна пропаганда, враждебна политика и враждебно военно планиране“. „Не трябва да има никакви илюзии. Създаването на такава база близо до нас е предназначено за проектиране на сила в посока руските граници“, обобщи заместник-външният министър на Русия, отбелязвайки, че Москва „няма да напусне диалога“. „Ние обсъждаме тези въпроси постоянно и в контекста на отношенията Русия-Нато, защото именно в тези рамки са формулирани и положени на хартия съответните задължения на НАТО. Тези въпроси вече се обсъждат във Виена. Нашата позиция по въпроса е добре позната, заключи дипломатът. По-рано президентът на САЩ Доналд Тръмп след преговорите с полския си колега Анджей Дуда заяви, че САЩ се замислят дали да не разположат в Полша постоянна американска база, а Варшава е готова да плати за нея „милиарди долари“. Преди това Полша предложи на САЩ да разположат в нея на постоянна основа американска бронетанкова дивизия, поемайки разходите върху себе си. По-късно Дуда съобщи, че американската база ще струва два милиарда долара, които Варшава, според собствените му думи, е готова да отдели.   Превод: В.Сергеев", "date": "2018.09.28", "title": "МВнР заяви, че американската база в Полша ще бъде насочена срещу Русия"}
{"url": "http://www.classa.bg/%D1%81%D0%B2%D1%8F%D1%82/item/387746-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BC%D0%BE%D0%B4%D0%B5%D0%BB%D0%B0-%D0%BD%D0%B0-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%82%D0%B5-%D0%BA%D0%B0%D1%80%D1%82%D0%B8%D0%BD%D0%B8", "text": "Клод Шопп, френски историк твърди, че е открил самоличността на модела, който е позирал за известното и противоречиво произведение „Произходът на света\", на художника Гюстав Курбе. Неговите открития са били подкрепени от музея Орсе (Париж), където в момента е изложена картината, което слага край на версиите около една от най-големите тайни в историята на изкуството. \"Произходът на света\" датира от 1866 и се смята, че е по поръчка на турско-египетския дипломат Халил-бей, който е имал колекция от женски еротични картини. Платното реалистично изобразява гол торс на жена, оставяйки гърдите й открити и подчертавайки на преден план гениталната област.             Според Шопп, въпросната жена е Констанс Киню, танцьорка от Парижката опера, както е посочено във фраза, която той случайно успял да дешифрира, в писмо на Александър Дюма-син, писател и известен клеветник на Курбе, адресирано до писателката Жорж Санд. \"Не можеш да се нарисува с по-деликатна и звучна четка интервюто на Мис Киню от Операта\", пише Дюма. Историкът обръща внимание на думата \"интервю\" (interview), която няма смисъл в контекста, и е установил, че е била транскрибирана неправилно: думата трябва да бъде \"вътрешност\" ( Intérieur), както успя да потвърди, след като се консултирал с оригинала, написан на ръка. Силви Обена от Националната библиотека на Франция е убедена \"на 99%\", че Киню е моделът. Както обяснява в интервю, танцьорката, тогава на 34 години, „с тъмна коса и красиви черни вежди\", се е пенсионирала от операта седем години по-рано и е една от любовниците на Халил-бей. Обена, която пази някои снимки на Киню, вярва, че идентичността на модела е \"тайна, известна на всички\", но забравена, когато жената се превръща в много уважаван филантроп.", "date": "2018.09.28", "title": "Разкриха идентичността на модела на една от най-скандалните картини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387738-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B2%D0%BB%D0%B8%D0%B7%D0%B0-%D0%B2%D1%8A%D0%B2-%D1%84%D0%B0%D0%B7%D0%B0,-%D0%BA%D0%BE%D1%8F%D1%82%D0%BE-%D0%BD%D0%B5-%D0%B2%D0%B5%D1%89%D0%B0%D0%B5-%D0%BD%D0%B8%D1%89%D0%BE-%D0%B4%D0%BE%D0%B1%D1%80%D0%BE", "text": "В момента по света тече една много цинична игра, в която двете основни български партии ГЕРБ и БСП се включват с голяма охота. А това не вещае нищо добро за бъдещето на България.               България се намира в нова ситуация: двете основни партии ГЕРБ и БСП се \"патриотизираха\" и започнаха да приличат по ключови характеристики на национал-популистки формации. Този процес е много видим при БСП, чиято метаморфоза се дължи основно на партийния лидер Корнелия Нинова. Под нейно ръководство \"столетницата\" престана да се позиционира като европейска левица и здраво стъпи в лагера на евроскептиците, русофилите, соцносталгиците, хомофобите и противниците на имиграцията. БСП изненада \"своите\" от ПЕС при ключови гласувания като Истанбулската конвенция и доклада за Орбан, при които на практика остана единствената лява партия в Европа с различно мнение от останалите. При ГЕРБ нещата не са съвсем завършени и там винаги остава възможност за ревизия и след последния момент. Въпреки това гласуването за Орбан в ЕП е вододел, който показва сериозна промяна в политическото поведение на Борисов. До това гласуване политиката на ГЕРБ беше почти еднозначно проевропейска, синхронизирана с тази на Меркел и Макрон. Казусът \"Скрипал\" и Истанбулската конвенция бяха предвестниците на промяната. А с гласуването в полза на Орбан ГЕРБ еднозначно се разположи в \"патриотичния\" лагер от източноевропейски тип. С това процесът на \"патриотизация\" на двете основни партии придоби почти завършен вид. Вкарването на „Обединените патриоти\" в правителството беше направено с цел те да бъдат \"нормализирани\" и дисциплинирани. По време на българското европредседателство този план работеше - с малки пробойни като \"Скрипал\". Към края му обаче стана ясно, че ефектът е бил по-скоро обратен - вместо \"нормализация\" на „Патриотите\", ГЕРБ се оказаха в ситуация, в която младшият им партньор на практика определя външната политика на страната. Един краткосрочен ефект от патриотизацията на двете основни партии е допълнителната радикализация на оригиналните \"Патриоти\". Под страх от обезличаване ВМРО започна да предлага политики за контрол на цените, които дори Корнелия Нинова намери за \"популистки\" и \"неработещи\". Този процес на допълнителна радикализация ще продължава - и ще ставаме свидетели на все по-голяма патриотична екзотика. Но още по-интересни и значими са дългосрочните ефекти от \"патриотизацията\" на основните партии. Затова нека видим ще има ли изобщо такива или става въпрос само за предизборно заиграване с избирателите. Значението на думите   Какво означава всъщност гласуването в ЕП в полза на Орбан? Тук важни са не само дадените гласове, подкрепата или въздържането, а също така и аргументите, с които това се случва. ГЕРБ пуснаха \"Патриотите\" по студията (заедно със свои депутати като Георги Марков), които да твърдят, че докладът за нарушения от страна на Унгария е \"несъстоятелен\". В допълнение към този основен аргумент централните говорители на ГЕРБ изразиха опасения, че предизборното остракиране на Унгария няма да е от полза за ЕНП. И двата аргумента имат дългосрочно значение, особено първият.   Тезата за \"несъстоятелността\" на доклада за Орбановите нарушения на основни европейски принципи всъщност \"оправдава\" действия като:     Процедурата по чл. 7 на Лисабонския договор не е направена така, че да лиши страната веднага от правото да гласува в Съвета. Напротив, идеята на тази процедура е да даде възможност на правителство, което е допуснало сериозни нарушения, да си вземе бележка и да отстрани нередностите. Затова първо се гласува в ЕП с 2/3 мнозинство. След това има второ гласуване за започване на същинската процедура - с 4/5 в Съвета. А накрая за самото налагане на санкцията - отнемане правото на глас - се изисква ново гласуване с единодушие в Европейския съвет. Тъй като Полша подкрепи Унгария (а после и Чехия я последва), бързо стана ясно, че няма как да се стигне до последното единодушно решение. Точно затова беше важно ЕП да гласува с огромно мнозинство за започване на процедурата, за да има силен натиск върху Орбан за отстраняване на съществуващите проблеми. 2/3 от гласувалите е достатъчно показателно за оценката на европейците за действията на Орбан. Сега на ход са държавите-членки, които могат да дават предложения на Унгария как да отстрани допуснатите дефекти. Българската позиция обаче е, че такива дефекти всъщност няма. Според основните ни партии, Орбан действа в реда на нещата. А Корнелия Нинова и \"Патриотите\" дори искат да копират неговите политики. В този смисъл дългосрочно може да се очаква \"орбанизация\" на България. Неговият модел си има в България активни адвокати. Антиглобализъм и патриотизъм   На Общото събрание на ООН американският президент Доналд Тръмп изнесе \"антиглобализационна\" реч, в която основната теза беше, че Америка няма да налага своите стандарти на другите, а ще се интересува най-вече от търговския баланс с тях. \"Патриотизацията\" на световната политика е изгодна за всички местни сатрапи, авторитарни лидери и диктатори - защото на практика получават американска индулгенция да правят почти всичко в своите си граници, стига търговският им баланс със САЩ да е отрицателен (или поне да не е положителен). И разбира се, стига да не създават терористични заплахи. За мнозина в Източна Европа - от Путин през Орбан до Борисов - тази оферта звучи примамливо и многообещаващо. Общите стандарти и ценности, върху които е изграден ЕС, в един миг се изпаряват и се заменят с местните \"патриотични\" стандарти за правене на политика. Българският стандарт допуска използване на медийни и съдебно-прокурорски бухалки срещу опонента. Според този стандарт, корумпирани могат да бъдат само онези, които в момента не са на власт. Но това си е роден стандарт, с който сме свикнали - и \"патриотичната\" позиция е да не го заменяме с някакъв друг, общ европейски стандарт. Тази позиция изглежда цинична. Не, не просто изглежда, а наистина е такава. Светът влиза в епоха на институционализиран цинизъм, в който националният успех и просперитет отново са изведени във висша мярка за оценка. Отвъд този успех ще става все по-трудно да се говори за общи ориентири. И не е изненада, че основните български партии с радост и облекчение възприемат този световен цинизъм и дори бягат пред вятъра. БСП две десетилетия се мъчи с интернализацията на \"европейските ценности\". И тъкмо когато я постигна, Станишев беше де факто изгонен от партията. За Борисов и ГЕРБ ценностите винаги са били тактически ресурс - ако едни не вършат работа, ще се намерят други. В този смисъл патриотизацията на основните партии е връщане към дълбоката им същност. Проблемът обаче е в това, че в България вече има голяма група избиратели, които не споделят и не одобряват настъпващия световен и местен цинизъм. За тях общият европейски дом, в който всички спазват едни и същи правила и споделят основни ценности, е реалност, а не утопия. Тези хора се отвращават от безотговорни \"патриотични\" сравнения между ЕС и СССР: в крайна сметка в ЕС се влиза и излиза доброволно. За тези хора нещата изглеждат по следния начин: за да се осигури комфорт на правителства, които искат да продължат корупционните и антидемократичните си практики, се правят опити да се разгради общия европейски дом. Тези хора в България в момента не са парламентарно представени.", "date": "2018.09.28", "title": "България навлиза във фаза, която не вещае нищо добро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387739-%D0%B1%D0%B8%D1%82%D0%B0%D1%82%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0", "text": "Изразът \"бит журналист\" отново е на дневен ред, след като Димитър Върбанов – дългогодишен репортер в предаването \"Господари на ефира\", беше нападнат от собственик на склад и негов служител. Върбанов за втори път в кариерата си се озовава в болница заради нападение от човек, обект на негово разследване. Колко точно е бил бит, удрян ли е, хвърлян ли е, бутан ли е – всичко това ще стане ясно от разследването, което тече в момента. Вече има двама обвинени. Ще се превърнат ли те в двама осъдени, е от онези въпроси, на които ти се иска да отговориш утвърдително, но не би се хванал на бас за това. Съдът ще решава, макар обществеността в такива случаи бързо да дава своята морална присъда. За момента инцидентът се представя най-вече от гледната точка на пострадалия репортер - \"борещия се за справедливост журналист, набит от нарушителя, който крие престъпната си дейност\". Но всъщност проблемът не е толкова едностранен. Никой не може да оправдае вдигането на ръка срещу човек, \"въоръжен\" с камера и микрофон. Човек, който по никакъв начин не те е застрашил физически. Никой не се е и опитва. Факт е, че посегне ли на репортер, разследваният съзнателно извършва (още едно) престъпление. \"Още едно\", тъй като тези хора често не са невинни още от самото начало. Но вината в тази и сходните на нея ситуации, за които сме чели и слушали през годините, може да се търси не само в едната страна, а в няколко такива. И същата тази общественост, която сочи с пръст, е една от тях. Да започнем с главния виновник -  разследваният . В случая той се казва Иван Иванов – собственик на склад във Велико Търново, за който \"Господари на ефира\" два пъти са показвали, че продава хранителни стоки с изтекъл срок на годност след подмяна на опаковките и етикетите им. Обектът на Иванов е бил затварян при проверки на полицията и Агенцията по безопасност на храните (БАБХ), била е иззета и стоката му. Т.е. нарушение е имало и разследването на \"Господари на ефира\" е било напълно оправдано. Според разказа на Върбанов обаче, Иванов не веднъж, а два пъти е продължавал да извършва незаконната дейност, демонстрирайки пълна увереност в своята недосегаемост. Именно чувството за недосегаемост е характерна черта за всички онези \"лица\", ако ползваме любимата терминология на МВР и сегашния вътрешен министър, които извършват незаконна дейност и не се плашат нито от белезници, нито от присъда, а какво остава от микрофон. Посягаш, когато знаеш, че няма да понесеш последствия. Продължаваш нагло да нарушаваш закона, когато си убеден, че няма кой да те спре. А вината за това е на кого? На  институциите  – всички онези полицейски и съдебни органи, комисии, агенции и пр., които трябва да упражняват контрол, които трябва да следят за нарушения, да санкционират, да арестуват, да доказват вината и да осъждат. Същите онези, които не го правят. И то до такава степен, че след случаи като този с Върбанов сами търпят хулене и санкции за несвършената си навреме работа. Ако институциите наистина работят, то тогава обществото щеше да има доверие в тях. Гражданите (и до тях ще стигнем) нямаше да звънят и да пишат имейли на \"Господари на ефира\" при най-малкия си проблем, а щяха да се обръщат към компетентната институция. Те обаче не го правят. Някои вече са опитвали, но не са срещнали нито професионализъм, нито разбиране, нито желание за успешно разрешаване на тяхната конфликтна ситуация. Други се водят от логиката \"държава няма, ако ме дадат по телевизора, всичко ще се оправи\". Тази не напълно грешна, но въпреки това вредна за обществото представа идва точно от липсата на успех в работата на отговорните институции. Накрая на техните представители им се налага да свършат това, което е трябвало да свършат и без жадни за сензация репортери да им тропат по вратите или някой на по-високо ниво да ги е хокал. Несвършената работа днес – било то заради корупция, шуробаджанащина или чист мързел – се превръща в потенциален бич и уволнение утре. Когато институциите не си свършат работата, идва ред на  репортерите  да се намесят. Тук е важна спецификата на професията. Желанието да се помогне на някого, да се разкрие престъпление или порочна схема не е водещото при избиране на случай и \"преследването на виновния\". Репортерът, особено телевизионния, се нуждае от материал. На него не му стига просто да отиде до дадена институция и да предаде сигнал на лицето X, нужно е да запише и виновника, по възможност в злепоставяща го ситуация. Всеки, който е гледал няколко разследвания на \"Господари на ефира\", знае как подхождат репортерите на развлекателното предаване. Често нароченият за виновник бива преследван с микрофон и камера, правят се опити да се влезе в офиса му дори при опит да се затвори вратата, сериозни въпроси се редуват с комични забележки... Всичко това се прави, защото форматът на самото предаване изисква зрелищност. Дори репортерът да не харесва този подход, той се изисква от него. Молбите на  \" лицето \"  да не бъде снимано (негово конституционно право) биват пренебрегнати в опита то да бъде докарано до ръба – или да признае вината си, или да избухне. И в двата случая  \" материал \"  ще има. Но никога не знаеш как ще реагира отсрещната страна. Дори коректни репортери на терен поне веднъж в кариерата си са получавали заплаха с побой и насилие. \"Гузен негонен бяга\" важи в пълна сила за хората, които отправят такива заплахи, но те са пример и за недоверието в това как ще те представят медиите – наложило се е мнението, че покажат ли лицето ти, ти вече си виновен до доказване на противното. Оттам и агресията. В случая на Върбанов той, по думите му, е позвънил на полицията, преди да отиде в склада. Изглежда, че не е дочакал полицаите, а вместо това е започнал предварително да снима репортажа си, защото все пак това му е работата – не може да си позволи полицаите да пречат на снимките. В крайна сметка обаче забавянето на униформените е дало достатъчно увереност на собственика на склада и служителите му да бъдат по-груби от приетото. Как точно е станало това - отново ще каже разследването. Защо един репортер рискува здравето си, като продължително ръчка с пръчка там, където знае, че ще го ухапят? Защото  обществото  очаква нещо подобно. Същото онова общество, което се радва на разследванията на \"Господари на ефира\". И защо да не се радва, когато те са успешни? Естествено, показват му се само успешните, а не онези, от които не е излязло нищо. Показват се и тези, които евентуално могат да създадат интерес, а \"не толкова значимите\" сигнали биват отказани. Сиреч – търси се не само решение на проблема, но и създаване на скандал около него. Зрелищният сблъсък преди хепиенда. А медиите знаят, че публиката обича скандалите. Нали самите медии са я научили на това. Провокацията с микрофон, насочен напред като шпага, и опитващ се да прикрие лицето си \"злодей\" създават една зрелищна картина. Нещо, което едно \"скучно\", но задълбочено разследване няма как да предостави. Публиката иска повече  \" Господари на ефира \"  и по-малко  \" Цялото президентско войнство \" . Така че за битите репортери вина имат и част от зрителите. Онази част, чието увлечение към панаира се използва от ТВ-продуценти за легитимирането на осъдени престъпници и хора със смущаваща ценностна система като \"много важни личности\" в риалити формати. Защо? Защото те провокират скандал, създават зрелище и привличат внимание. Естествено, няма сега да посипваме с пепел собствените си глави. Защото в цялата тази верига от виновници е необходимо да се оправи само едно:  институциите да започнат да действат. Тогава хората ще имат доверие в \"системата\" и няма да разчитат на медиите да решават проблемите им с риск от ръкопашни сблъсъци. А тези проблеми значително ще намалеят, защото, на теория, в онези, които вършат нещо нередно, ще се появи страхът, че действията им ще имат последствия. Страх, който сега липсва. Вместо това ги има чувството за безнаказаност и склонността към бой. С обич, Един репортер, който също е бил заплашван с побой", "date": "2018.09.28", "title": "Битата журналистика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387740-%D0%BC%D0%B5%D0%B4%D0%B8%D0%B9%D0%BD%D0%B0%D1%82%D0%B0-%D1%84%D0%BE%D1%82%D0%BE-%D0%B3%D0%BE%D0%BB%D0%B3%D0%BE%D1%82%D0%B0-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": " дали разбрахте, но мисия \"Ню Йорк\" все пак се увенча с успех. След тридневни мъки, пиар-провали, неуспешни опити да финтира охраната и друга клоунада, Бойко Борисов все пак се сдоби със заветното фото с Доналд Тръмп. Политическият успех е разтърсващ - след първото фиаско, при повторението вече всички можем да се насладим на лицето му, ухилено самодоволно и с тържествуващ вид, а не само на гърба му. Черешката на тортата е, че на снимката присъства и Мелания, която е в състояние да облагороди всеки кадър със своята загадъчна славянска красота и чар. Какво повече може да иска един човек от ръководителя на правителството в страна, която е потънала до ушите в стабилност, дипломатически успехи и икономически просперитет, хейтъри гадни и платени тролове на БСП? Нещо повече - ръководителят на делегацията благородно, с манталитета на истински фото-победител, пусна снимката във фейсбук и разреши милостиво да има възможност за \"нови \"анализи\", \"препоръки\", \"тълкувания\" и изяви\". Как да не го послуша човек? Този текст може да се превърне в досаден анализ на това защо Борисов с лакти избута президента Румен Радев от посещение на сесията на ООН и как цялата ни дипломация бе впрегната не да търси постижения, икономически проекти и възможности, а да осигури заветната снимка на ръкостискането. От времената на Тодор Живков вероятно нашите медии не са се занимавали с едно ръкуване така вдъхновено, отдадено и любовно. Разбира се, има една малка разлика. Можете да си мислите каквото искате за Тато, но неговите ръкувания бяха икономически мотивирани и се връщаха като реална полза. Днес не е така. Днес дипломацията ни съществува заради едното селфи. Само за него. Вместо да се отдаваме на размишления обаче, ще се опитаме да проследим лъкатушещата медийна пътека от възторзи, анализаторски оргазми и придихания, които превърнаха Борисов в обект на тотален виртуален присмех и родиха повече смешки дори от концерт на Веселин Маринов. Целият медиен слугинаж на ГЕРБ бе впрегнат да доказва, че фотото с Тръмп изобщо не е било цел на визитата. Самият премиер също се включи в хора и обидено изсъска буквално следното: \"Съжалявам за тази истерия, която се вдигна в България от хейтърите и платените тролове на БСП - Бог ми е свидетел, пък и вие, че по никакъв начин не сме парадирали и не сме казали каквото и да е, освен за това, че съм имал разговори с президента Тръмп. Не ми е целта да се снимаме. На някои може да им е, на мен не ми е.\" Опасявам се, че дори в това мелодраматично мнение има една голяма лъжа. Той имал разговор с Тръмп? Сериозно? Трите секунди, в които си стиснаха ръцете, трябва да минат за разговор? Нима ще се налага по официален път някой да изиска стенограма от този величествен разговор, за да видим какви мощни политически планове могат да се съставят от нещо толкова мимолетно, че дори преждевременната еакулация изглежда като вечност, когато се сравни с тази \"среща\". Дори новото фото не доказва разговор с Тръмп. Пред нас стои една протоколна снимка, които на такива форуми се правят на килограм. Борисов така и не успя да докаже основната си теза - че изобщо е разменил някаква реплика с Тръмп освен: \"Така добре ли е да застана?\". Но нека да не избързваме. Трябва да върнем лентата съвсем малко назад, очевидно действие, което е абсолютно непосилно в истеричната медийна среда, в която съществуваме, за да видим митичните тролове на БСП ли са виновни за виртуалната комедия покрай първото фото. Още на 14 септември до медиите стига информация, че Бойко Борисов ще се срещне с американския президент на форума на ООН. Информацията идва от сърцето на Министерския съвет- шефката на кабинета на Бойко Борисов Румяна Бъчварова. Уверението е направено пред сайта \"Епицентър\". В него можем да срещнем ключово изречение: \"Това ще е първата среща на двамата държавници, която ще бъде увековечана и със снимка, увериха от екипа на Борисов\". Още в първата информация централно място заема доказателствения материал - снимката. Текстът в \"Епицентър\" всъщност е посветен основно на драмата между Министерския съвет и Президенството за делегацията, но е базиран солидно върху разсъждения и информации на Бъчварова. Между другото в него тя директно опровергава по-късните мрънкания на Борисов, че целта на посещението не е снимката, а разговорите. Нека да й дадем думата. Бъчварова казва: \"Борисов ще се види с Тръмп и двамата ще имат снимка, но няма да имат лична двустранна среща\". Тоест никакви разговори не са предвидени. Никакви. Има покана за снимка, а не за разговори. Очевидно Борисов брои за \"разговор\" трисекудното ръкостискане. Ако това минава за \"разговор\", може би е прав колегата ми Милко Недялков, който сподели с мен, че трябва официално да изискаме стенограмата за него. Много искам да видя какви стратегии, тактики и политики са начертани за тези три митични секунди, изкарани в разгорещена дискусия. Бойко Борисов трябва по-често да се информира какво казва шефката на кабинета му, че иначе се получава доста нелепо. Защото другото обяснение е самата Бъчварова да е трол на БСП, но тогава защо премиерът се опитва така настойчиво и непротоколно да я прати за посланик в Израел? Загадки и мистерии. От тирадата на Бъчварова обаче, със сигурност може да се разбере едно - присъствието на Тръмп е основното захарче за премиера. Нищо друго. Тя не изброява, а и едва ли може да се сети за друг присъстващ, който да е от ключово значение за снимка/разговори. Ето как токсинът \"Тръмп\" започна да се просмуква в медийната аура на събитието. След това дежурните по любов медии са тези, които създадоха цялата неприятна ситуация със снимката. Похитената журналистика може да бъде любвеобилна куртизанка, но никога не знаеш какво венерическо заболяване крие. За да могат максимално да се сложат на властта. За да могат максимално да обслужат дипломатическите маневри на кабинета и бутането с лакти, агенциите една през друга задъхано започнаха да съобщават, че Бойко ще се види с Тръмп. \"Борисов на визита в САЩ, очаква се да разговоря с Тръмп\", задъхано обяви Нова телевизия. Това любовно очакване обиколи електронните агенции. Тръмп и Борисов, Борисов и Тръмп... Вместо да лови тролове на БСП, премиерът да се огледа добре из медийната мътилка, която работи за него. Тя вдигна горното \"до\" и от политическа страст го вкара в този проблем. А съм убеден и в друго. Всички тези заглавия са галели неговото самолюбие, карали са го да се чувства богоизбран, посочен. Премиерът дори за миг не успя да проумее, че цялата тази страст е оръжие, което може да се обърне срещу него. И така дойде денят на форума. Сценката я видяхме всички. Борисов в тръс тръгна да заобикаля конкуренцията, за да може да се дореди до заветните три секунди с Тръмп, но така и не успяхме да му видим лицето. Нещо повече - Борисов нито за миг не се досети, че човека до Тръмп е шефът на ООН Антонио Гутиереш и също е важен за ръкостискане. Не, цялата вселена се събра до този миг, а след това камерите запечатаха как Борисов контролира дали кадрото е станало хубаво и вероятно оторизира неговото пускане и предвкусва медийния триумф и политическите ползи. И започна голямата буря...Няколко часа след пускането на снимката тя доби митологичен статут, стана безценен виртуален артефакт и удари ГЕРБ по начин, който никой никога не беше подозирал. Болезнените излияния на Борисов след това го доказват. Но тук похитената журналистика допълнително доуби премиерските опити да излезе от скандала. Защото вместо да отрази събитието както трябва или да му придаде някакъв смислен контекст, репортерката на БНТ, например, започна дълга тирада за това как Борисов и Тръмп в никакъв случай не се виждали за първи път, а напротив - често си говорели по телефона. Тази беседа трябва да влезе в учебниците по антижурналистика. В БНТ, например, както отбеляза и колегата Владимир Береану, така и не предадоха нито една дума за това какво е казал Тръмп от трибуната в ООН. Цялата телевизия заработи единствено за препиране на фото-гафа на Борисов. В бТВ бяха по-премерени - те превърнаха в новина самото \"ръкостискане\", но някъде в края на медийните мъки се изразяваше вяра в светлото бъдеще - че може би Борисов и Тръмп ще се видят и поговорят на официалната вечеря. Оттам-нататък можем да прелетим през всички вестници, но ще си строшим зъбите от кротък ужас. Ще дадем само два емблематични примера: Вестник \"Монитор\": \"Борисов с дружески поздрав с Тръмп\". Заглавието е сравнително неутрално, но всички сме виждали видеото. Здрависването не е дружески жест. В очите на Тръмп няма грам лично отношение. Всичко е просто протоколна любезност. От това видео дори не можем да разберем дали американският президент е различил точно кой му стиска ръката, дали го разпознава. \"Стандарт\" бяха опънали фотото на първа страница. Текстът под него обаче е като черна симфония на слугинажа: \"Доналд Тръмп поздравява Бойко Борисов по време на форума на ООН в Ню Йорк, посветен на борбата с наркотиците\". Хаха, ако има \"Оскар\" за дълъг медиен език, то изданието го печели моментално. Тръмп поздравил Борисов! Дори не знам дали да не изпиша последната фраза с един ред удивителни. В крайна сметка медийното фиаско стана толкова шумно, че Борисов сигурно поне месец ще се въздържа от поява на чуждестранни форуми. И всички анализатори, и всички гербаджийски троглодити из фейсбук няма как да го скрият. Българската журналистика е задушена до посиняване, отвлечена, със завързани ръце и с пистолет опрян в тила. И Борисов би трябвало да се е чувствал сигурен победител, хващайки самолета за САЩ, очаквайки триумф и галене на мускула. Ако наистина троловете са тези, които са го свалили на земята по този прекрасен и смислен начин, то този текст трябва да го завърша единствено така: Да живеят троловете!", "date": "2018.09.28", "title": "Медийната фото-Голгота на Бойко Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387741-%D0%BF%D1%80%D0%BE%D1%84-%D0%B1%D0%BE%D1%8F%D0%BD-%D0%B4%D1%83%D1%80%D0%B0%D0%BD%D0%BA%D0%B5%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%8F-%D0%BE%D1%87%D0%B0%D0%BA%D0%B2%D0%B0-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%B0%D1%82%D0%B0-%D1%86%D0%B5%D0%BD%D0%BE%D0%B2%D0%B0-%D0%B1%D1%83%D1%80%D1%8F", "text": "“От началото на годината, в сравнение с предходната, цените у нас са се повишили с 3,5%”. Това каза икономистът проф. Боян Дуранкев. По думите му в страните – членки от ЕС нормалното годишно ценово повишение е с до 2 %. Изглежда, че  тази година България я очаква перфектната ценова буря,  тъй като правителството отдавна изпусна контрола в сектор икономика, добави още той. „ Такъв скок на цените е налице за пръв път от доста години . Той не е свързан само с енергията и не засяга само цената на хляба – през последните години много рязко нараснаха цените на жилищата, основните потребителски стоки, доплащанията за здраве и образование – т.нар неформални плащания. Българинът гледа и напред – на хоризонта се задава нова тол система, която ще изисква плащания , а наред с това – и по-високи застраховки и осигуровки. Дава се на концесия и основното българското летище. Всичко това са все фактори и условия, които тикат цените във възходяща посока“, обясни икономистът пред Радио “Фокус”. Стабилната система на данъците и на ниските доходи, които се очакваше да привличат чужди инвеститори доведоха до това, че България е на първо място по социално разслоение,  коментира още проф. Боян Дуранкев. У нас имаме 1 % свръхбогати и над 60% оцеляващи ден за ден, като на този фон е странно да се твърди, че стабилността и липата на промени за добри, каза още той.  ", "date": "2018.09.28", "title": "Проф. Боян Дуранкев: България я очаква перфектната ценова буря!"}
{"url": "http://www.classa.bg/%D1%81%D0%B2%D1%8F%D1%82/item/387731-%D0%BE%D0%BE%D0%BD-%D0%BD%D0%B5-%D0%B5-%D1%81%D1%8A%D0%B2%D1%8A%D1%80%D1%88%D0%B5%D0%BD%D0%B0,-%D0%BD%D0%BE-%D0%B2%D1%8A%D0%BF%D1%80%D0%B5%D0%BA%D0%B8-%D1%82%D0%BE%D0%B2%D0%B0-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B0%D1%82%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D1%81%D0%B2%D0%B5%D1%82%D0%B0", "text": "Четири години след Втората световна война бившият британски министър-председател Уинстън Чърчил е бил помолен да разсъждава какво би предотвратило конфликта. Най-голямата грешка след Първата световна война, каза той, е че Обществото на народите – международната организация, създадена през 1919 г. – не е получила достатъчно възможности за действие. Ако беше направено, „това щеше да ни спаси“, казва той. Съвременната ООН, по-развита и всеобхватна организация от предшественичката си, оцеля почти четири пъти по-дълго от Обществото на народите. Но сега, когато Общото й събрание заседава в Ню Йорк, ООН, както и Обществото на народите, рискува да се справя все по-зле. Необходима е промяна, но малцина вярват, че такава ще има скоро или изобщо. Правените от десетилетия опити за реформиране на Съвета за сигурност на ООН, както и усилията на Съвета по въпроси като Сирия, Южнокитайско море и човешките права като цяло, са в задънена улица. Петте постоянни страни членки – Великобритания, Франция и САЩ, от една страна, и Русия и Китай, от друга, са във все по-остър конфликт. Други бързо развиващи се сили като Индия и Бразилия искат да станат постоянни членки, но изглежда пътната карта за това или е скромна, или изобщо няма такава. Петте постоянни страни членки нямат особен стимул да споделят властта си и никой не може да постигне съгласие на кои държави да бъде позволено да влязат в Съвета. По-голямото Общо събрание е просто една говорилня и както обикновено основните резултати от тазгодишната септемврийска сесия вероятно ще дойдат от двустранните срещи между лидерите в кулоарите, а не от заседателната зала. Общото събрание дава възможност да се чуе гласът на по-малките народи и групи, а резолюциите му могат да свършат полезна работа, като създаването на международни органи на ООН или събития като международния ден на жените. Но тези резолюции често са необвързващи и резултатът е, че тези, които са свързани със съществени въпроси като конфликта в Украйна през 2014 г. неизбежно имат малък или никакъв реален ефект. Всичко това е много далеч от надеждите на основателите на ООН през 1946 г. Това не я прави безполезна. Най-ефективната работа на ООН често се върши от по-малките й органи, агенции и пратеници. Специалният пратеник на ООН за Сирия Стафан де Мистура не е в състояние да спре конфликта – враждуващите страни и техните международни поддръжници просто направиха това невъзможно. Но той и неговият екип поддържат диалога жив, а това е ценно само по себе си. И наистина, единственото голямо постижение на ООН вероятно е това, че запази и изгради този дух на международно сътрудничество като нещо позитивно и заслужаващо усъвършенстване, дори ако често се проваля в практиката. Независимо от цялата тази „реалполитика“ на ниво Съвет за сигурност, повечето други органи на ООН продължават да прокарват определено интернационалистичен, либерален, хуманен, свързан с правата на жените и малцинствата дневен ред. Без ООН вероятно нямаше да ги има Целите за устойчиво развитие, които най-малкото спомогнаха да се оформи виждането за глобалното намаляване на бедността. Същото може с увереност да се твърди за Парижкото споразумение за промените в климата. В действителност ООН не е една организация. Органи като Световната програма по прехрана, Световната здравна организация, УНИЦЕФ, Организацията по прехрана и земеделие и други, всяка от които има своите критици, заедно представляват гръбнака на световните хуманитарни усилия, които надхвърлят това, което всяка отделна група би могла да направи сама, дори неправителствената организация на Червения кръст. Без тях реакцията на бедствия като епидемията от ебола през 2014 г. или бежанската криза в Близкия изток и Европа би била доста по-трудна. Миротворческите мисии, ръководени от Отдела за мироопазващи операции, могат да бъдат осъществени само когато световните сили се споразумеят какво да предприемат. Някои мисии могат да бъдат безкрайни, а миротворците – обвинявани в сексуални и други престъпления в няколко държави. Но ООН може да претендира и за успехи, по-точно в наблюдаването на прехода от гражданска война към мир в страни като Мозамбик, Камбоджа, Гватемала и Таджикистан. Когато стане дума да се търси отговорност от по-силни държави, опитът на ООН е доста противоречив. Миналия месец Комитетът за премахване на расовата дискриминация оповести данни, че Пекин може би държи един милион етнически мюсюлмани уйгури в центрове за задържане в западната китайска провинция Синцзян. Китайски представители казаха, че тези твърдения „не отговарят на фактите“. Пекин никога не е потвърждавал съществуването на такива центрове и обвинява за критиките на политиката си в Синцзян „антикитайските сили“. Друга група разследващи от ООН призоваха длъжностни лица от Мианма да бъдат изправени пред съд за геноцид заради кампанията им срещу мюсюлманското малцинство рохинги. Други органи на ООН като Съвета за човешките права не са били толкова праволинейни, често доминирани от страни като Китай, Иран и Пакистан, самите те обвинявани за нарушения. САЩ преустановиха тази година участието си в Съвета, твърдейки че той е предубеден към Израел и избягва да разследва страни като Иран, Северна Корея и Сирия. А стигне ли се до произнасяне по международни актове на военна агресия, една от основните задачи и на ООН, и на Обществото на народите, ООН отново е неефективна. Решението на американския президент Джордж У. Буш и на британския премиер Тони Блеър да я заобиколят в навечерието на интервенцията в Ирак нанесе несъмнен, и в ретроспектива, накърняващ авторитета й удар. Русия не изпита ни най-малки или дори никакви последствия от страна на ООН за анексията на Крим, нито заради последвалата продължителна война в Украйна. Китай беше порицан от Съда на ООН за прекомерните си претенции в Южнокитайско море, но това не забави на неуморното му строителство и военната му експанзия в региона. Онези, които са начело на ООН, поддържат труден баланс. При встъпването си в длъжност сегашният генерален секретар на ООН Антониу Гутериш говореше за нуждата от радикална реформа, но също така обеща да остави „контрола на страните членки“. Този език явно цели да успокои националните правителства, но е умишлено неясен – дали има предвид малките страни, които преобладават в Общото събрание, или световните сили в Съвета за сигурност. Вероятно трябва да се стигне до още една катастрофа с мащабите на война за предприемане на ефективна институционална реформа. Но засега най-важната роля на ООН продължава да е да принуди най-силните страни в света да водят постоянен диалог по въпросите от глобално значение. Трябва да сме доволни, че я имаме. Днес тя не би могла да бъде създадена.   БТА  ", "date": "2018.09.28", "title": "ООН не е съвършена, но въпреки това е най-добрата надежда за света"}
{"url": "http://www.classa.bg/%D1%81%D0%B2%D1%8F%D1%82/item/387732-%D1%80%D0%B0%D0%B7%D0%BA%D0%BE%D0%BB%D1%8A%D1%82-%D0%B2-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D1%86%D1%8A%D1%80%D0%BA%D0%B2%D0%B0-%E2%80%93-%D0%B4%D0%B5%D0%BB%D0%BE-%D0%BD%D0%B0-%D1%81%D0%B0%D1%89", "text": "Държавният департамент на САЩ подкрепя «украинската автокефалия» В края на септември в САЩ се оказаха едновременно три крупни фигури, свързани със създаването на Единната Поместна Църква. В понеделник на 24 септември в САЩ пристигна Петро Порошенко. Официалната цел на визитата му беше участието в работата на поредната сесия на Генералната асамблея на ООН. Бяха анонсирани «редица двустранни срещи с лидерите на страни от света», деловите кръгове и лидерите на украинската общност в САЩ.     По «случайно» стечение на обстоятелствата в същото време в САЩ се оказаха още двама човека, които се позиционират като претенденти за ролята на глава на ЕПЦ. Това са Виницкият и Барският митрополит Симеон (Шостацкий) и Филарет. Митрополит Симеон замина за САЩ на 20 септември по покана на американското духовенство. Филарет е в САЩ още от 14 септември. Всеки от споменатите лица е свързан с въпроса за създаването в Украйна на църковна структура под името «Единна Поместна Църква». Двама от тях са свързани с този проект публично. Петро Порошенко още на 20 април 2018 година направи гръмко изявление за това, че е успял да убеди Патриарх Вартоломей да даде автокефалия на украинската Църква. Оттогава Порошенко прави подобни изявления постоянно и всъщност постави въпроса за ЕПЦ на първо място в предизборната си програма. Филарет как глава на УПЦ КП, най-крупната разколническа организация, несъмнено претендира да оглави структурата на «Поместната». И само владиката Симеон, Виницкият и Барски митрополит на УПЦ се държат в проекта в сянка. Много са тези, които посочват, че Порошенко вижда именно този човек за глава на ЕПЦ. Президентът и виницкият йерарх са свързани с топли отношения. Петро Порошенко има във Виница сериозни производствени мощности и често се среща с митрополита. Владиката Симеон съществено облекчава работата по създаването на структури на ЕПЦ. Не е тайна, че проекта за «Поместната» ще се състои само от разколници и възможността начело да се постави начело каноничен йерарх ще придаде известна легалност в очите на световното Православие. Петро Порошенко и Виницкият и Барски митрополит Симеон имат топли делови отношения   Владиката Симеон се намира в САЩ за първи път в живота си, едва ли пребиваването му там е случайно, още повече в такъв важен за украинското православие момент. Знаейки за предстоящата визита на «конкурента си», Филарет със свитата си пристига в САЩ по-рано, още на 14 септември и започва да развива там бурна дейност. На 18 септември се среща с бившия вицепрезидент на СЩА Джоузеф Байдън. И независимо от това, че Байдън открито се позиционира като активен пропагандатор на ЛГБТ, го награждава с църковния орден княз Владимир Велики II степен. Едва по-късно Филарет се среща със сенатора от САЩ от щата Охайо Робърт Портман. И независимо от това, че Портман открито се позиционира като лобист на гей-бракове, Денисенко го награждава със същия орден — на княз Владимир II степен. На 19 септември Филарет организира среща в един от «мозъчните центрове» на американския истаблишмънт — Atlantic Counsil. Речта на Денисенко там по-скоро прилича на презентация на търсещ длъжност пред работодател, отколкото на църковен лидер. Филарет говори само с политически лозунги — такива, които да се харесат на американците. Ключови са следните думи от речта му: Всички думи и действия на Филарет изпращат на американската администрация очевиден сигнал: «Изберете мен!». Развитието на събитията около «украинската автокефалия» показва, че абсолютно всички участници в този процес, включително Константинополската патриаршия, очакват заповеди отвъд океана. Точно там са били взети и се вземат решенията за това, да има ли проект за «Поместна», в какъв формат и под чие ръководство. И това се прави напълно открито, без притеснение и срам. Петро Порошенко и посланика на САЩ по въпросите за международната религиозна свобода Самюъл Браунбек   Риториката на представителите на украинските власти по отношение на американците и дори по въпроса за създаването на Църквата по-скоро напомня отчети на подчинени пред началството. Дори риториката на Президента. Държавният глава е благодарил на американската страна за активната подкрепа на Украйна в този процес». Украинците вече се примириха с факта, че финансовите, икономическите и политическите въпроси отдавна вече се решават НЕ в Украйна. И няма никакво значение, кой от тези по-горе ще се окаже победител: митрополитът от УПЦ Симеон, Денисенко или някой друг. Православната Църква — това е Тялото Христово. Тя не може да обслужва интересите на този свят, дори на най-влиятелните негови представители. Колкото по-рано осъзнаем това, толкова по-малко сътресения ни очакват в бъдеще.  ", "date": "2018.09.28", "title": "Разколът в Украинската православна църква – дело на САЩ"}
{"url": "http://www.classa.bg/%D1%81%D0%B2%D1%8F%D1%82/item/387733-%D0%B7%D0%B0%D1%89%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%BE%D1%81%D1%82%D1%8F%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%BE%D1%82%D0%BA%D0%B0%D0%B7%D0%B0-%D0%BE%D1%82-%D0%B3%D0%BB%D0%BE%D0%B1%D0%B0%D0%BB%D0%B8%D0%B7%D0%BC%D0%B0", "text": "Изказването на Доналд Тръмп пред ООН отразява цялата двойнственост както на персонажа, така и на днешната роля на САЩ в света. Несъмнените икономически успехи на Тръмп се нивелират от мощна агитация срещу него както в самите САЩ, така и на Запад като цяло. Но същинската причина за атаките срещу Тръмп е свързана с възгледите му за глобализацията, на които остана верен и в речта си пред Общото събрание на ООН.   Когато Тръмп започна да изброява невижданите си успехи и постижения в началото на речта си, залата прихна в смях. Странна реакция, като се има предвид, че Тръмп наистина постигна повече от предшествениците си за същия срок, провокирана не толкова от неуместното му самохвалство пред високия форум. Причината за тази реакция е другаде – в контраста между реалността и начина, по който Тръмп се възприема от потребителите на световните, и основно на англосаксконските, медии. Американските и европейски средства за масова информация представят Тръмп като некомпетентен чудак, който стъпва в международните дела като слон в стъкларски магазин, ненавиждан от повечето си сънародници и въобще случайно попаднал на президентския пост човек, който всеки миг може да го напусне заради импийчмънт. Това е виртаулната реалност, в която вярват мнозина, в това число и присътващите в заседателната зала на Общото събрание на ООН. Именно затова се присмиват на тръмповото самохвалство. Въпреки че в действителност Тръмп казва самата истина: В САЩ действително се наблюдава впечатляващ икономически ръст. И това, без съмнение, е заслуга на провеждания от Тръмп курс. Какъв е този курс? Ами същият онзи, определян като „авантюристичен“ и „безумен“, толкова опасен е вреден за всички. Тръмп съчетава строг протекционизъм с агресивен натиск върху външния свят с цел да подобри търговския баланс на САЩ и да върне парите и производството в Америка. И успява, ако се вярва на сухите цифри. Да, но не е ли вярно, че във външната политика е абсолютно бездарен? Всички заплашва, с всички се кара, нищо не успява да постигне? Тъкмо напротив. Просто трябва да си даваме сметка откъде тръгна Тръмп и какво иска. Към момента на избирането му САЩ бяха безвъзвратно изгубили позициите си на световен хегемон и отношението на света към тях продължаваше да се влошава. Позициите им в Близкия Изток бяха сериозно отслабени както поради собствената им безумна политика, така и поради нарастващото влияние на Русия, която се възползва умело от ситуацията. Отношенията с Европа бяха обтегнати, преговорите за Трансатлантическото партньорство, на което заложи Обама, се провалиха, а натискът върху ЕС да бойкотира Русия предизвика сериозно недоволство в Стария свят. Отношенията с Русия се сринаха напълно след неуспешния опит за изолирането й. Започна сближаване между Москва и Пекин. Тоест, всичко бе проиграно още преди идването на Тръмп. При това проиграно в името на борбата за съхраняването на САЩ като световен хегемон. Вярно, не толкова явно, както през 90-те, но все едно. Тръмп дойде на власт под лозунга за отказ от глобализма, тоест от претенциите за световно господство, скрити зад приказките за „флагмана на свободата и демокрацията“ за всички страни и народи, без изключение. За Тръмп важни са единствено САЩ. Не само защото осъзнава утопичността на плановете за глобализация по американски и вредите, които те нанасят на самите САЩ, но и защото наистина е американски патриот. За когото на първо място стоят интересите на САЩ като държава – а не плановете за гарантиране, с помощта на Америка, на победния ход на глобализацията под ръководната и определяща роля на наднационалните световни финансови елити. Тъкмо в името на целта си „да направи Америка отново велика“ Тръмп предизвика смут в и бездруго влошената за САЩ международна ситуация. Поставяйки под съмнение необходимостта от НАТО, водейки подривна политика срещу ЕС, заплашвайки Китай със санкционна война, нагнетявайки напрежение първо около Северна Корея, а после и около Иран, Тръмп търсеше да се сдобие с отстъпки както от партньорите си, така и от противниците. Търговски и митнически отстъпки, за да промени негативния американско търговски баланс, финансови отстъпки, за да измъкне от ЕС, например, повече пари за НАТО с цел да пренасочи собствените американски разходи към военното производство. Натискът върху КНДР бе нужен на Тръмп, за да постигне отстъпки в геополитическата и търговска война с Китай. В името на тази цел дори прати самолотеносочи край бреговете на Корея и намекна за възможно военно решение на „ядрения проблем“. Успя ли Тръмп да издейства отстъпки от страна на Китай? Временни – да, но търговската война между Вашингтон и Пекин все пак започна Пътьом, нагнетявайки напрежение по корейската тема, Тръмп си заработи репутацията на „лошо момче“ както сред американските избиратели, така и сред световните лидери. Ако се съди по това, че и едните, и другите повярваха в способността на Тръмп да отиде докрай в „решаването на проблемите“, планът сполучи. Каква е реалната ситуация с Корейския полуостров? Само преди година, на заседанието на Общото събрание на ООН, Тръмп бълваше змии и гущери по адрес на Ким, но после двамата се срещнаха, а преди дни двете Кореи подписаха безпрецедентни споразумения за сближаване и демилитаризиране на границата. И това ни най-малко не огорчи Тръмп – който отигра корейската тема така, че да получи възможното. Сега Тръмп заплашва Иран напълно неоснователно, нарочвайки го за спонсор на „световния тероризъм“. Иран бе взет на прицел от Тръмп не заради желанието му да разпали нова война в Близкия Изток, а защото чрез нагнетяване на „иранската тема“ разчита да върне на САЩ ролята на главен модератор на Близкия Изток, да върне загубеното доверие в САЩ на саудитите, главни противници на Иран и да притисне Европа, която разчита на изгодни ирански договори. Оттук и обявената във вторник идея на Тръмп за създаването, с участието на страните от Персийския залив, Йордания и Египет на „регионален стратегически алианс, с помощта на който близкоизточните държави биха способствали за развитието, стабилността и сигурността на региона“. Тоест, Тръмп се опитва да укрепи позициите на САЩ. Но вече не в качеството си на световен жандарм и диктатор, а на най-силната и влиятелна държава в света, без обаче да харчи трилиони за външна експанзия, а като се заиграва умело със съществуващите интереси и баланса на силите в разните региони на света. Независимо от това дали ще успее или не, отсега е съвършено ясно, че САЩ вече няма да са същите. Още повече, че завръщането към стария модел на „световен диктатор“ е невъзможно поради вече промененото съотношение на силите в света. Това, което се опитва да направи Тръмп, е да обърне това ново съотношение в полза на Америка. В Ню Йорк той говори за многообразието на страните, народите и културите, за това, че суверенните и независими нации са единствената среда, в която процъфтява демокрацията. „Затова сме длъжни преди всичко да отстояваме държавния суверенитет“, подчерта Тръмп. Като за всички бе ясно, че на първо място има предвид самите САЩ. „САЩ няма да ви казват как да работите, как да живеете и кому да се кланяте… Патриотизмът, благоденствието и гордостта трябва да процъфтяват в света. Ние предпочитаме мира и свободата пред доминацията и поражението“, завърши речта си Тръмп. И тук стигаме до ключовото послание в словото му: „Отхвърляме идеологията на глобализма и прегръщаме идеологията на патриотизма“. Именно заради отказа от идеологията на глобализма Тръмп е толкова ненавиждан от глобалистките елити. Именно поради това те се опитват да отслабят властта му в САЩ и да го направят за посмешище на световната сцена – и в тази война не може да има примирие.    ", "date": "2018.09.28", "title": "Защо никога няма да простят на Тръмп отказа от глобализма"}
{"url": "http://www.classa.bg/%D1%81%D0%B2%D1%8F%D1%82/item/387734-%D1%81%D0%B0%D1%89-%D0%B2%D0%B7%D0%B5%D1%85%D0%B0-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D1%87%D0%B0%D1%81%D1%82%D0%B8%D1%87%D0%BD%D0%BE-%D0%B8%D0%B7%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D1%81%D0%B2%D0%BE%D0%B5%D1%82%D0%BE-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D0%B5-%D0%BE%D1%82-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": " данните на вестник „Хаарец“ САЩ са взели решение за частичното извеждане на своето въоръжение от страните в Близкия изток.     Причина стана решението на Министерството на отбраната на Русия да разположи С-300 в Сирия. Става дума за противоракетните комплекси „Пейтриът“, базирани в Кувейт, Йордания и Бахрейн, които Пентагонът планира да изведе още следващия месец.", "date": "2018.09.28", "title": "САЩ взеха решение за частично извеждане на своето въоръжение от страните в Близкия изток"}
{"url": "http://www.classa.bg/%D1%81%D0%B2%D1%8F%D1%82/item/387735-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D1%80%D0%B5%D1%88%D0%B8-%D0%B4%D0%B0-%D1%81%D1%8A%D0%B4%D0%B8-%D0%BF%D0%BE%D0%BB%D1%88%D0%B0", "text": "рискува да остане без право на глас в Съвета на ЕС, ако не се откаже от своята съдебна реформа. Европейската комисия взе решение да се обърне в съда на ЕС, за да оцени доколко е законна проведената в Полша съдебна реформа. За тона съобщи представителят на изпълнителната колегия на ЕС Мина Андреева. „Европейската комисия реши да поиска експертна оценка от съда , за да получи колкото се може повече заключителна присъда”, заяви тя.     ЕК смята, че приетите от Полша 13 закона за реформирането на съдебната система са зали на политическите власти на страната контрол над съдилищата. Един от най-спорните въпроси е законът, съгласно който съдиите излизат в пенсия на 65 години, но могат да поискат от президента да удължи техните правомощия, ако предоставят необходимата справка за здравето си. През декември миналата година ЕК стартира процедура, която може да приключи със санкции по отношение на Полша – Варшава рискува да остане без право на глас в Съвета на Ес, ако не се откаже от тези реформи. Обръщането към съда е един от етапите на тази процедура. По-рано решението за санкциите бе одобрено от Европейския парламент.", "date": "2018.09.28", "title": "Европейската комисия реши да съди Полша"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387736-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B2%D0%B0%D1%80%D1%83%D1%85", "text": "    Варух (благословенный; Иер 36:10, 32:12, Варух 1:1) — пророк, один из сынов Нирии, из колена Иудина, по Флавию, из знаменитой фамилии. Он находился в тесной дружбе с пророком Иеремиею, который, во время осады Иерусалима и засвидетельствовал свою дружбу к нему, выкупив поле его в Анафафе, принадлежавшее дяде его Анамеилу. Варух, в качестве писца пр. Иеремии, записывал со слов его, во время нахождения пророка в темнице, его предсказания касательно вторжения Вавилонян и плена Иудеев (34:4,18) и затем, по указанию Иеремии, читал оные народу в доме Господнем (ст. 10 и 13), равно как и князьям (ст. 15).      Последние встревожились грозными обличениями сих пророчеств и сообщили о сем царю, который сам выслушал писание и по мере прочтения отрезывал от него часть за частью писцовым (перочинным) ножичком, и бросал в огонь, в жаровню (ст. 23). Иудеи даже до настоящего времени знаменуют воспоминание сожжения священного списка ежегодным постом. Иеремия и Варух, спасаясь от гнева царя Иоакима, повелевшего заключить их в темницу, по повелению Божию, скрылись (ст. 19, 26). В 4-й год царствования Иоакима (46), Варух снова написал то же пророчество со слов Иеремии, и, в прибавление к оному, присоединил обличение против самого Иоакима (36:32). Иудеи, не расположенные к Варуху, так как он, по их мнению, побудил Иеремию предать их в руки Халдеев (43:3), бросили как его, так и Иеремию в темницу, в которой они и оставались до взятия Иерусалима, и когда, вопреки увещаниям Иеремии, остаток Иудеев переселился в Египет, оба они были вынуждены сопровождать оный (43:6). Иеремия умер в Египте. О возвращении же Варуха из сей страны ничего не упоминается, и некоторые, между прочим, и Иероним, основываясь на свидетельстве Иудеев, утверждают, что Варух умер также в Египте. Раввины, впрочем свидетельствуют, что он умер в Вавилоне, в двенадцатом году после разрушения Иерусалима.", "date": "2018.09.28", "title": "Св. пророк Варух"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387737-28-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "48 пр.н.е. г. - Помпей Велики е убит по заповед на египетския цар Птолемей XII, след като акостира в Египет.   1066 г. - Уилям Завоевателя напада Англия: започва Норманското нашествие.   1781 г. - Американската война за независимост: Американските войски, подкрепени от френската флота, започват обсадата на Йорктаун във Вирджиния.   1823 г. - Папа Лъв XII е избран за папа.   1864 г. - В Лондон е основана Международната организация Първи интернационал .   1867 г. - Торонто става столица на Онтарио.   1887 г. - В Княжество България се провеждат избори за V Обикновено народно събрание, спечелени от поддръжници на Стефан Стамболов. Гласуват 22% от избирателите.   1928 г. - Шотландският биолог и фармаколог сър Александър Флеминг забелязва бактерициден мухъл, развиващ се в лабораторията му в Лондон, и открива субстанцията, която по-късно е наречена пеницилин.   1939 г. - Втората световна война: Германия и СССР се споразумяват за разделянето на Полша съгласно Пакта Рибентроп-Молотов.   1950 г. - Индонезия се присъединява отново към ООН.   1961 г. - Военен преврат в Дамаск окончателно слага край на Обединената арабска република - съюз между Сирия и Египет от 1958 до 1961 година.   1987 г. - На площад \"Свобода\" в Русе повече от 300 души протестират срещу безразличието на управниците за хлорните румънски отрови над града.    1994 г. - Фериботът Естония потъва в Балтийско море, загиват 852 души.   2000 г. - Втората интифада: Ариел Шарон посещава джамията Ал-Акса, известна сред евреите като Храмовият хълм в Йерусалим.   2008 г. - Американската компания SpaceX успешно изстрелва в орбита първата частна космическа ракета - Фалкън-1.    ", "date": "2018.09.28", "title": "28 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/387728-%D1%80%D1%83%D1%81%D0%B8%D1%8F-%D1%81%D0%B5-%D0%B1%D1%8A%D1%80%D0%BA%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "В навечерието на референдума в Македония, от чийто изход зависи приемът на страната в ЕС и в НАТО, Русия бе обвинена, че се опитва да повлияе на резултата. Какви цели преследва  Кремъл в малката балканска държава?             В Скопие никога досега не са се изреждали толкова високопоставени западни политици, колкото през септември 2018. Канцлерите на Германия и на Австрия, Генералният секретар на НАТО, министрите на отбраната на САЩ и Италия - това е само неизчерпателен списък на гостите, които през септември прие министър-председателят Зоран Заев. Всички те се изредиха в македонската столица, за да подкрепят гражданите и ръководството на страната в навечерието на насрочения за 30 септември референдум. Въпросът в този референдум е един: „Подкрепяте ли влизането в ЕС и в НАТО, поддържайки договора между Македония и Гърция?\". Договорът, за който става дума в този сложно формулиран въпрос, е Споразумението от Преспа, според което Македония ще се преименува в Република Северна Македония. За това на 17 юни се договориха премиерите на Македония и Гърция Зоран Заев и Алексис Ципрас. Ако преименуването действително се случи, дългият конфликт между Атина и Скопие ще приключи, което на свой ред ще отвори пред Македония пътя към членство в НАТО и ЕС. \"Нямам никакви съмнения\" По време на посещението си в Скопие шефът на Пентагона Джеймс Матис обвини Русия, че се опитва да въздейства върху изхода на референдума. Той лично не се съмнявал, че Москва е осигурила финансиране и е провела „широка кампания за оказване на влияние\" върху гражданите на Македония, заяви Матис. Москва веднага опроверга тези твърдения. Външният министър Сергей Лавров каза, че във вътрешните работи на Македония се бъркат всъщност САЩ и Европа, чиито представители изобщо „не се притесняват да агитират за гласуване в полза на Преспанското споразумение\". „А ние не говорим нищо, което би могло да се изтълкува като агитация за един или друг вот\", добави Лавров. И наистина: в навечерието на македонския референдум не се забелязват следи от руска намеса. Но Лавров премълчава нещо. Тъкмо Русия се оказа през лятото в центъра на един скандал, свързан с балканската държава. Премиерът Заев обвини един „гръцки бизнесмен, симпатизиращ на Русия\", че е подкупвал редица политически движения вътре в страната, които да организират насилствени действия и безредици с цел въздействие върху общественото мнение преди референдума. Според документи на македонското МВнР, главен заподозрян в тази афера е руският бизнесмен с гръцки корени Иван Савиди. Москва беше още веднъж обвинена, че се опитва да торпилира споразумението между Гърция и Македония, като в резултат от това обвинение през юли 2018 Гърция изгони двама руски дипломати. А миналата година Черна гора се оплака от участието на руските тайни служби в опит за преврат с цел да се попречи на влизането на страната в НАТО. Възможно е липсата на следи за кремълска намеса в Македония да се дължи на обстоятелството, че руското ръководство е удовлетворено от вече постигнатия резултат. Та нали привържениците на македонското членство в ЕС и в НАТО вече изобщо не са толкова уверени, че ще победят. Според допитванията, те все още са около 57%, но за бойкот на референдума вече се обяви президентът на страната Георге Иванов. За същото призовават и опозиционни политици.     Акция, призоваваща македонците да бойкотират референдума   Душан Релич от берлинския мозъчен тръст „Наука и политика\" обръща внимание на факта, че референдумът може да се окаже невалиден, ако пред урните не се явят достатъчно гласоподаватели. Според условията, гласа си трябва да подадат поне 50% от официално регистрираните избиратели, които са около 900 хиляди души. „Македония фактически е обезлюдена\", констатира Релич. „Може да се предположи, че в страната живеят 1,3-1,4 милиона души, макар че официално броят им е 2 милиона. Ето защо главният проблем на Заев ще бъде да осигури достатъчно гласоподаватели\", казва още Релич. Той смята, че мнозинството македонци вероятно са готови да гласуват с „да\" на референдума, но изобщо не се знае дали ще се явят пред урните. Според западни дипломати, цитирани от \"Ню Йорк Таймс\", всеки ден във Фейсбук се появяват по 40 нови профила, които зоват македонците да бойкотират референдума. Зад тези профили дипломатите подозират Кремъл.   \"Русия възприема това като нарушаване на равновесието\"   В икономически план бъдещото присъединяване на Македония към ЕС не представлява заплаха за Русия, смятат руски експерти. Душан Релич се съгласява с тях и припомня, че повечето нефтопреработвателни и металургични фирми в Македония са собственост на британски и гръцки бизнесмени, а македонски гастарбайтери работят из цяла Европа. В този смисъл и Македония, и целият регион на бившата Югославия де факто отдавна са интегрирани в ЕС, казва Релич. Генералният директор на московския Институт за регионални проблеми Дмитрий Журавльов казва, че ако за Русия има някакъв проблем, той не е икономическата интеграция на Македония в ЕС, а присъединяването на страната към НАТО. „В днешно време Москва не разполага със „свой\" отбранителен съюз, тъй че Русия възприема плановете за разширяване на НАТО като нарушаване на равновесието\", твърди руският експерт. Душан Релич пък смята, че първостепенната цел на западните държави не е свързана толкова със самото приемане на Македония в НАТО и в ЕС. „Македония е етнически разделена държава. Многочисленото албанско малцинство не се идентифицира с македонската държава. Ето защо надеждата е, че перспективата за приемане в НАТО и в ЕС ще стабилизира вътрешно страната\", казва Релич. И добавя, че мнозина се опасяват от възникването на голяма общоалбанска държава, което ще дестабилизира не само Македония, но и целия регион. Затова надеждата е, че евентуалното приемане на Македония в НАТО ще прогони веднъж завинаги призрака „Велика Албания\", казва експертът.", "date": "2018.09.28", "title": "Русия се бърка в Македония?"}
{"url": "http://www.classa.bg/%D1%81%D0%B2%D1%8F%D1%82/item/387729-%D1%82%D0%BE%D0%B7%D0%B8-%D0%B8%D1%81%D0%BB%D1%8F%D0%BC-%D0%BD%D1%8F%D0%BC%D0%B0-%D0%BC%D1%8F%D1%81%D1%82%D0%BE-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Ердоган ще открие в Кьолн новата Централна джамия на турско-ислямското сдружение \"Дитиб\". Само че ислямът, проповядван от имамите му, няма място в Германия           Турският президент Реджеп Тайип Ердоган е подложен на остра критика по много въпроси. И то не от вчера. Например заради погазването на човешките права в неговата страна и задържането на критици на режима и представители на опозицията, вкл. на чуждестранни правозащитници и журналисти; заради военната намеса на Турция в конфликта в Сирия и в Югоизточна Турция; заради кризата, в която изпадна турската икономика; заради ръководената от него партия, която залага на политическия ислям и няма нищо против да приема дарения от чуждестранни ислямистко-екстремистки кръгове. Днес този президент пристига на официално държавно посещение в Германия. И не само това. Именно той ще открие Централната джамия на турско-ислямското сдружение \"Дитиб\" в Кьолн. Особено изненадващо е, че този толкова оспорван държавник е поканен и на официален прием, подготвен от високопоставени германски политици. Eдин диктатор бива посрещан с всички държавни почести - с лицемерния аргумент, че трябвало да се работи за подобряване на отношенията между двете страни и за повторно сближване с Турция. И повечето медии приемат тази логика напълно безкритично. Нима някои определени представители на германската политическа сцена още не са разбрали, че с диктатори не се сяда - нито на празнична трапеза, нито дори на чаша чай? Подобни държавници заслужават най-много чаша вода - за да не умрат от жажда. И нищо повече. \"Дитиб\" - удължената ръка на Анкара   \"Дитиб\" е пряко подчинена на държавната турска Дирекция по религиозните въпроси (\"Дианет\"), която пък от своя страна се контролира от турското правителство. Колко още трябва да го повтаряме? В случая изобщо не става дума за някакъв безпроблемен ислямистки съюз в Германия. На фона на актуалните военни конфликти, в определени джамии на \"Дитиб\" се държат борбени политически речи в духа на турския национализъм и военната пропаганда. В Турция проблемите с равноправието между половете, антисемитизма, хомофобията, пропагандирането на политически ислям и много други критични теми също стоят в пряка връзка с \"Дитиб\" и \"Дианет\". Идеологическата основа за тази дейност се осигурява директно от Анкара, т.е. от Дирекцията по религиозни въпроси. Ужасяващ пример в това отношение е комиксът за деца на \"Дитиб\" и \"Дианет\" от 2016 година, който възхвалява мъченическата смърт. Накратко: повече от очевидно е, че в Германия \"Дитиб\" и \"Дианет\" водят политическа пропаганда за турското правителство. И можем само да приветстваме това, че в момента Федералната служба за защита на конституцията (вътрешното разузнаване) проучва дали \"Дитиб\" трябва да бъде поставена под наблюдение. Разбирането на Ердоган, \"Дитиб\" и \"Дианет\" за исляма, в комбинация с турския национализъм, изобщо не се вписва в ценностната система на ЕС и противоречи на германската конституция. Затова те нямат място нито в Германия, нито в Европа. Агитацията на \"Дитиб\" и \"Дианет\" разделя германските турци на две - привърженици на Ердоган и негови противници. Едни срещу други биват изправяни \"добрите мюсюлмани\", т.е. избирателите на управляващата Партия на справедливостта и развитието (ПСР), срещу \"лошите мюсюлмани\" - нейните противници. Срамно петно за Германия е това, че сега един авторитарен, ислямистки властник като Ердоган ще открие новата Централна джамия в Кьолн. В прав текст това означава следното: с освещаването на новата джамия на \"Дитиб\" и \"Дианет\" политическият ислям и турският национализъм тържествено си проправят път към обществото. Тази джамия ще бъде място, на което религиозната свобода ще се разбира само като свобода на собствената представа за религия и на собствения национализъм. А цялото представление се легитимира от една страна от присъствието на турския държавен глава и неговите привърженици, които, ако не са от групата на безкритичните му сипматизанти, в мнозинството си са жадни за власт ислямисти; а от друга страна събитието бива легитимирано от онези официални германски представители, които подкрепят целия този спектакъл и изолират (политически) всички критични гласове.   Какви ще бъдат последиците за интеграцията в Германия?   В много джамии на \"Дитиб\"/\"Дианет\" се пропагандира едно разбиране за исляма, което противоречи на германската конституция и на Общата декларация за човешките права. От гледна точка на интеграционните усилия, които полага Германия, това е напълно неприемливо, контрапродуктивно и ще създаде нови проблеми, вместо да реши съществуващите. Не беше ли достатъчно обезпокоителен фактът, че на турския референдум за конституцията, провел се през миналата година, толкова много турци, живеещи в Германия и в други страни от ЕС, дадоха гласа си за един автократ? Трябва ли сега и ние в Германия да се кланяме на този човек и да му предоставяме трибуна, която той да изполва за политическата си пропаганда? Приветствам и искрено се радвам на всички онези смели хора, които няма да откликнат на поканата за \"причастие\" с Ердоган в петък. Ако аз, като носителка на Ордена за заслуги на Федерална република Германия (първа степен), бях поканена да уважа това събитие, също щях да откажа. Вместо това ще се включа в контрадемонстрацията в петък в Берлин. Защото когато става дума за престъпници, човек не бива да се примирява с положението, а трябва да действа.  ", "date": "2018.09.28", "title": "Този ислям няма място в Германия!"}
{"url": "http://www.classa.bg/%D1%81%D0%B2%D1%8F%D1%82/item/387730-%D0%BC%D0%B5%D1%80%D0%BA%D0%B5%D0%BB-%D1%81%D0%BB%D0%B5%D0%B4-%D1%82%D0%B5%D0%B6%D0%BA%D0%B8%D1%8F-%D1%83%D0%B4%D0%B0%D1%80-%D0%BF%D0%B5%D1%82-%D1%81%D1%86%D0%B5%D0%BD%D0%B0%D1%80%D0%B8%D1%8F", "text": "Меркел претърпя тежко поражение: собствените ѝ хора се обърнаха срещу нея и свалиха нейния довереник Фолкер Каудер от поста фракционен лидер. Какво означава това за политическата съдба на Меркел?  Ето възможните сценарии:           1. Все едно нищо не се е случило   Ангела Меркел може да се хване за думите на новия фракционен лидер на ХДС/ХСС Ралф Бринкхаус. Веднага след като парламентарната група неочаквано го избра за свой председател, Бринкхаус каза: \"С канцлерката нямаме никакви различия\". Редица депутати, които гласуваха за него, също заявиха, че макар и да искат промяна, не поставят под въпрос правителството на Меркел. Тоест, канцлерката може да се направи, че нищо не се е случило. Меркел вече се срещна с Бринкхаус, за да обсъди с него конструктивното сътрудничество. И ако и занапред стриктно се придържа към приоритетите, залегнали в коалиционния договор, а по спорните въпроси създава у фракцията си усещането, че се вслушва в гласа на мнозинството, тогава Бринкхаус би могъл да ѝ осигурява необходимите гласове. Както го правеше Фолкер Каудер.   2. Меркел се бори за властта си Парламентарната група на консерваторите отхвърли кандидата на канцлерката за фракционен лидер. А това означава, че след като няма мнозинство в собствената си парламентарна група, Меркел може да изгуби и мнозинството си в Бундестага. По принцип тя би могла да поиска вот на доверие в Бундестага, но вчера говорителят ѝ отхвърли категорично тази възможност. Освен това опозицията би могла да поиска вот на недоверие. Ако в гласуването по внесен вот на доверие или недоверие Меркел спечели мнозинството, тя ще може да остане начело на правителството. Ако обаче Бундестагът не ѝ гласува доверие, германският президент може да го разпусне. И с това ерата Меркел приключва.   3. Криза в коалицията   Депутатите от ХДС/ХСС нерядко се чувстват като марионетки в ръцете на канцлерството. И сега изведнъж решават да докажат своята независимост и компетентност. Те могат да внесат свои собствени законопроекти и да предложат алтернативни варианти на правителствените концепции, за да изваят свой собствен облик. Но това би застрашило не само стабилността на канцлерката, а и коалиционния мир със социалдемократите. Досега Фолкер Каудер, в качеството си на фракционен лидер, често внасяше компромисни предложения и зачиташе възгледите на партньорите от ГСДП. Ако парламентарната група на ХДС/ХСС под ръководството на Ралф Бринкхаус сега реши да води консервативна политика в чиста форма, това би могло силно да ядоса социалдемократите и да доведе до разпадане на коалицията. 4. Меркел жертва част от властта си   Поражението ѝ в гласуването за фракционен лидер показва, че Ангела Меркел губи подкрепа сред собствените си хора. Мнозина политици от ХДС/ХСС бяха разтревожени още след лошото представяне на изборите за Бундестаг и последвалото изявление на Меркел „Не виждам нищо, което трябва да променяме\". Ако на провинциалните избори в Бавария и в Хесен консерваторите изгубят част от подкрепата на избирателите, това може да увеличи натиска върху Меркел и да доведе до искания за оставка. В ответ, на следващия конгрес на ХДС през декември тя просто би могла да не се кандидатира за председателския пост и да даде път на нови лица. Ако това се случи, Меркел има избора или да продължи да управлява, но вече в много по-слаба позиция, или пък направо да се оттегли и като канцлерка. Защото досега тя винаги е казвала, че според нея правителственият ръководител трябва да бъде и лидер на своята партия. 5. На доизживяване   На глобалния подиум Меркел е заплашена от същата съдба, която вече е застигала мнозина преди нея: да остане „на доизживяване\". Това е съдбата на политик, който вече се е отправил надолу. Още след изборите за Бундестаг международните ѝ партньори осъзнаха, че това ще бъде последният мандат на Меркел. А загубеното гласуване за фракционен лидер още веднъж показа, че властта ѝ се разпада. Вярно е, че на международната сцена Меркел все още има тежест, а партньорите ѝ демонстрират уважение и респект. В същото време обаче слабостта ѝ в Германия не е тайна за никого. Да не говорим, че поради тази своя слабост тя вече няма такава свобода на действие в международната политика. В миналото германските канцлери често са решавали външнополитическите си проблеми чрез пари. Но новият фракционен лидер Ралф Бринкхаус, известен като радетел на стриктна бюджетна политика, може да постави Меркел в тесен корсет. Това би било лоша новина за френския президент Макрон, за председателя на ЕК Юнкер и за гръцкия премиер Ципрас.", "date": "2018.09.28", "title": "Меркел след тежкия удар: пет сценария"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387721-%D0%BE%D1%81%D0%BB%D0%B5%D0%BF%D0%B8%D1%82%D0%B5%D0%BB%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BD%D0%B0-64", "text": "Американката Кристи Бринкли е истински феномен. На 64 години тя продължава да покорява модните подиуми и по нищо не прилича на връстниците си.    Освен като модел, Бринкли се е изявявала успешно като фотограф, илюстратор, моделиер, активистка за правата на човека и животните, певица и писателка. Активният й начин на живот обаче по никакъв начин не се е отразил на външния й вид, а точно обратното - сякаш й вдъхва сили.  Кристи изглежда двойно по-млада от възрастта си. Тя се гордее с това и изобщо не се страхува да позира по бански. Точно в този вид красавицата се снима за мъжкото списание Social Life.         За корицата на Sport Illustrated Бринкли позира заедно с двете си пораснали дъщери. Тя почти не се отличава от децата си, което докара читателите на лъскавото списание до възторг.          В едно от интервютата си звездата разказва, че се е родила в епохата на бейби бума. Хората от това време са уверени, че 60-те не са възраст.     Тя не се подчинява на стандартите, а сама създава света, в който иска да живее.      Моделката не се страхува да споделя тайните на красотата си. Тя смята, че до голяма степен външният й вид се дължи на правилното хранене. На 12 години Кристи става вегетарианка и оттогава не е променяла хранителните си навици.       \"Аз съм убеден вегетарианец. Т.е. вие разбирате, че съществува, например, Италия. Това означава пица и паста. А във Франция мога да си позволя парче камембер и сандвич със сирене. Това, което винаги е забранено, е месото. Не съм го яла, откакто бях на 12\", казва красавицата.      Тя споделя още, че през живота си се е подлагала на диети, но навреме е разбрала, че от тях няма полза. \"В началото много експериментирах с диети. Опитвах да се храня само със сокове или продукти от един вид, да ям грейпфрут преди хранене... Всичко това не работи. Единственото нещо, от което има полза, е пълноценното и балансирано хранене\", посочва Кристи.      \"В хладилника си винаги имам зелена салата с бобови и зърнени растения, както и нещата, останали от обяд. Чак след това пия сок от кейл, лайм и портокал. За лека закуска използвам тиквен хляб, подправен с хималайска сол, ядки, семена и сушени стафиди. Ако усещането за глад не ме напусне, тогава на помощ идва ябълката. Понякога дори с фъстъчено масло\", разкрива още тя.     Моделката е заменила сладкото с плодове, кокосова вода и бананов чипс. Понякога си позволява по парченце черен шоколад. Кристи не забравя да работи и над своето тяло и редовно го натоварва с физически упражнения. Въпреки това ни се струва, че не всичко е толкова просто и тази жена е сключила сделка с Дявола. Но докато не намерим доказателства за това, ще продължим да се възхищаваме на красотата й.", "date": "2018.09.28", "title": "Ослепителна красавица  на 64"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387722-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0", "text": "Съпругата на аржентинския национал и защитник на Валенсия Есекиел Гарай - Тамара Гаро, отново лъсна гола. В началото на годината медията ни отрази как горещата дама се расъблече в Инстаграм. Днес тя изригна с нова провокативна фотосесия. На голата снимка се вижда уникалма природа. По този начин Тамара искала да покаже колко свободна и независима е.   \"Гола съм, защото искам, гола съм, защото не наранявам никого, гола съм, защото е безплатно\", написа в социалнате мрежа Тамара. Снимката коментира и съпруга й. \"Не знаех, че имам такова съкровище вкъщи\", пошегува се Гарай.  ", "date": "2018.09.28", "title": "Скандално! Съпругата на...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387723-%D0%B5%D0%BA%D1%88%D1%8A%D0%BD-%D0%B2-%D0%B4%D0%BE%D0%BC%D0%B0-%D0%BD%D0%B0-%D1%88%D0%B5%D1%80", "text": "Имението на Шер се превърна в сцена на истински екшън - ненадейно в него се изсипаха десетки ченгетата, пожарникари и парамедици - но това не е ситуация на живот или смърт, пише TMZ.      Според източници на правоохранителните органи кабинетът на шерифа на окръг Вентура е изпълнил заповед за обиск в сряда в дома й в Малибу и арестувал някого за престъпление, свързано с наркотиците.      Бе съобщено, че заподозряният е син на един от асистентите на Шер. Свидетели казват пред жълтия сайт, че на място има няколко патрулни коли, както и пожарен камион и линейка.      Парамедиците били там, защото ченгетата били загрижени, че по време на ареста може да избухне престрелка. За нейно щастие, Шер не си е у дома - тя е на турне и има шоу, планирано в Австралия.", "date": "2018.09.28", "title": "Екшън в дома на Шер!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387724-%D0%B8%D0%B2%D0%B5%D1%82-%D0%BB%D0%B0%D0%BB%D0%BE%D0%B2%D0%B0-%D0%BD%D0%B0%D0%B3%D0%BE%D1%80%D0%B5%D1%89%D0%B8-%D1%81%D1%82%D1%80%D0%B0%D1%81%D1%82%D0%B8%D1%82%D0%B5", "text": "Най-добрата българска спринтьорка в последните повече от десет години Ивет Лалова-Колио нагорещи страстите до червено. 34-годишната софиянка, която е омъжена за бившия италиански спринтьор Симоне Колио, публикува плажна снимка в профила си в Instagram от заслужената почивка, на която се отдаде след края на сезона.     Спринтьорката събра погледите в черен секси бански и чаровна усмивка. За по-малко от час Ивет събра няколко хиляди харесвания и беше затрупана от положителни коментари от своите почитатели и последователи.  ", "date": "2018.09.28", "title": "Ивет Лалова нагорещи страстите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387725-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Очаква ви противоречив ден, но това не означава, че трябва да седите и нищо да не правите. На някои познати неща, погледнете по различен начин, тогава може да преодолеете преградите. В любовта, пътя пред вас е отворен, така че, няма нужда да се връщате към предишни привързаности. Вечерта, ще бъдете изненадани от приятел, съобщавайки ви невероятни новини. ТЕЛЕЦ ( 21 април - 21 май )  Добре е, да погледнете на работата си отстрани, за да не допуснете грешки. Ако искате да увеличите доходите си, тогава ще трябва да работите много. Текущите дела, не оставяйте без надзор, а новите проекти оставете настрана. Скривайки недостатъците си, може да попаднете в неприятна ситуация. Бъдете искрени с хората. БЛИЗНАЦИ ( 22 май - 21 Юни ) Очаква ви, удачно стечение на обстоятелствата, след което, ще поискате да промените всичко радикално. Ще се наложи да се сражавате за своя авторитет в обществото. Някой от вашето обкръжение откровено ви е \"подставил\", за което сега, ще трябва да плати. И не с пари, а с репутацията си. Вечерта е добре, да не планирате пътуване.   РАК ( 22 юни - 23 юли ) Не е желателно да критикувате колегите си и още повече да спорите с шефовете. Ако си позволите всичко това, обвинявайте себе си. В края на краищата, не искате да загубите работата си, нали? В любовта, ви липсва достатъчно сигурност, така че тук ще имате проблеми. Подредете всичко по местата, за да не се разочаровате в избраника си. ЛЪВ ( 24 юли - 23 август ) Очаква ви успех в работата, който толкова дълго сте чакали. Ще бъдете възхвалявани не само от шефа, но и от колегите, които са ви завиждали. Сега може спокойно да се захващате с всичко ново и да не се страхувате от препятствията. В областта на финансите, ще е малко объркано, но приятел, ще ви помогне. Самочувствието ви, ще зависи изцяло от вътрешното ви настроение. ДЕВА ( 24-ти август - 23 септември ) Очаква ви, един не лесен ден, така че, трябва да се стегнете. Не само ще трябва да се сражавате с конкуренти, но и да защитавате интересите си. В любовта, също ще има бариери, затова е по-добре да говорите с вашия партньор откровено. Разходка под лунната светлина - това е, което ви трябва. Ако в живота сте романтици, тогава не крийте чувствата си. ВЕЗНИ( 24 септември - 23 октомври) Разчитайте само на собствените си сили и не се надявайте на помощ от другите. Дори ако на пътя ви има много проблеми, трябва да ги заобиколите класически. Ако имате конкретна цел в работата, не се отказвайте. В противен случай, колегите ще ви изпреварят, ще я реализират и ще оберат бонусите за себе си.   СКОРПИОН ( 24 октомври - 22 Ноември ) Ще ви бъде трудно да избягате от неприятностите и личните проблеми. Дори, ако вложите всичките си сили. Но в любовта, ще сте щастливи. Особено, когато откриете, че вашият партньор ви обича толкова искрено. Внимателно работете с електрически уреди и остри предмети. Възможни са наранявания.   СТРЕЛЕЦ ( 23 Ноември - 21 Декември ) Днес планирайте всичко, което е от първостепенно значение не само за вас, но и за близките ви. Избягвайте небрежността и лекомислието, в противен случай, ще бъдете класирани като мързелив човек. Оптимистично настроение, ще трябва на тези от вас, които харчат много пари. Разбира се, това няма да бъде по ваша вина, но ще ви остави горчив послевкус. КОЗИРОГ (22 Декември - 20 януари ) Очакват ви ярки промени в живота, които ще предприемете с гордо вдигната глава. Основното е, да не забравяте да изпълнявате обещанията си, както и да се справите с ежедневните проблеми. За необвързаните, денят ще е съдбоносен. Може да срещнете човек, чийто образ е бил дълго в мечтите ви. От пътуване по тъмно е по-добре да се откажете.  ВОДОЛЕЙ ( 21 януари -  19  февруари ) Очаква ви, един спокоен ден, въпреки че след обяд, е възможно влошаване на положението. Но, ако се отнесете към делата си с повишена акуратност, ще свършите всичко навреме и добре. По отношение на близките си хора, трябва да сте по-малко сериозни и повече внимателни. Особено ако отдавна сте обещали нещо, на роднините или децата.   РИБИ ( 20 февруари - 20 март ) Днес, ще бъде важно, какво впечатление, ще произведете на околните. Вие сте пълни не само с оптимизъм, но и с чар. Така че, сами в този ден няма да останете. Не чакайте от съдбата грандиозни подаръци, по-добре сами организирайте личния си живот. Вечерта, е възможна романтична среща.", "date": "2018.09.28", "title": "Дневен хороскоп 28 септември"}
{"url": "http://www.classa.bg/%D1%81%D0%B2%D1%8F%D1%82/item/387726-%D0%B1%D0%B5%D0%B7%D1%81%D1%82%D1%80%D0%B0%D1%88%D0%BD%D0%B8%D1%8F%D1%82-%D1%84%D0%BE%D1%82%D0%BE%D0%B3%D1%80%D0%B0%D1%84,-%D0%BA%D0%BE%D0%B9%D1%82%D0%BE-%D0%B2%D0%B8%D1%81%D0%B8-%D0%BE%D1%82-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B8", "text": "Да видиш света отвисоко, винаги е било вълнуващо изживяване - дори и да е само от прозореца на самолет. Представете си как се чувства фотографът Джин-У Пренсена, докато виси от хеликоптер. Безстрашният фотограф прави зрелищни кадри на света, увиснал във въздуха, често на повече от 2000 метра над земята. Въздушната художествена фотография го привлича, защото е едно от най-големите предизвикателства за професионалистите. Снимките му са сложни, перфектно композирани кадри на плажове, летища и градове - всичките от невероятна гледна точка. Роден е в Германия в семейство от южнокорейски произход. Живее в Лос Анджелис, а английският език се е превърнал в негова втора природа. Пренсена винаги е имал страст към пътуванията, а мултикултурното му потекло го е дарило с усещане за приключения. Занимава се с въздушна фотография от преди три години. Тази форма на изкуство го привлича, защото съчетава интереса му към пътуванията и любовта към приключенията и предизвикателствата. Преди това е работил дълго време в Холивуд като личен асистент. Докато пътува в компанията на звезди, мечтае да запечатва на снимки всички свои изживявания. Така постепенно навлиза във фотографията. Страст към големите височини \"Когато бях по-малък в Германия, бях парашутист в армията, така че доста съм скачал от хеликоптери и самолети. Това не е нещо съвсем ново за мен,\" казва той в интервю за CNN. Вдъхновен да експериментира с въздушната фотография, Пренсена започнал да лети с приятеля си Арон Фицджералд, пилот на хеликоптер от Airborne Images. Двамата обсъждат как Пренсена би могъл да постигне най-добрите възможни кадри. \"И двамата сме луди глави, така че казах, че в един идеален свят бих искал да снимам не само от хеликоптер, но всъщност като вися от хеликоптера. Това ми дава много по-голяма свобода да използвам камерата за всякакъв тип ракурси\" спомня си той. Уникалната гледна точка Усещането да снимаш света отгоре, увиснал от летящ хеликоптер, е незабравимо. Фотографът е изпълнен с адреналин, но и е пределно концентриран. Нужно е сериозно техническо умение и креативност, за да хванеш перфектният кадър, докато летиш в небето. По време на въздушните снимки Пренсена е закачен за хеликоптера с професионална спасителна сбруя, която гарантира безопасността му. Всичко останало в хеликоптера е здраво закрепено, така че няма шанс нещо да изпадне. Цялото начинание е свързано с много логистика, затова трябва да бъде старателно планирано. За щастие бившата работа на Пренсена в Холивуд му е изградила отлични организационни умения. Но по естеството си фотографията от хеликоптер е непредсказуема. \"Ветровито е, нестабилно, изключително шумно, не чуваш спусъка на камерата и очите постоянно се навлажняват заради вятъра нависоко\", казва Пренсена. Да уловиш мига От тази напрегната, изпълнена с адреналин ситуация, художественият фотограф Пренсена създава поразителни кадри в пастелни цветове, изпълнени с усещане за спокойствие. \"Привлечен съм естествено към красивите гледки. Склонен съм да отида още по-далеч и поемам всякакви възможни предизвикателства, за да получа този кадър.\" Снимките му показват сцени на брегове с яркосиньо море и пясъчни плажове, обсипани с чадъри в меки цветове. Фотографира и натоварени летища - включително това на Лос Анджелис, като улавя виещите се магистрали и самолетите, набиращи скорост под хеликоптера му. \"Тези кадри са правени от 2000 м височина. Ако ги погледнете, въпреки всичко има простота в тях\", казва той. Снима основно със средноформатна камера Phase One XF 100MP. Всички снимки на Пренсена са замислени да бъдат гледани в голям мащаб. Фотографът продава принтовете си на платна с размери 147x261 см. Бъдещи висоти Пренсена все още се движи в кръговете на елита - той живее в Лос Анджелис, а неговата съпруга е гримьорката на знаменитости Моника Блундер. Джесика Алба го наема за фотограф на продуктовата линия козметика на Honest. Въздушният кадър на Пренсена на брега Напали в Кауай е една от фотографиите, които в момента красят продуктите на компанията. \"Обичам да мисля извън клишетата, винаги се опитва да намирам различни начини, и да не вървя непременно по традиционния път,\" заявява той. Пренсена се надява да продължи да фотографира света отвисоко - той иска да пътува до още локации, и да покаже принтовете си пред нова аудитория, включително в Южна Корея, откъдето произхожда семейството му. Списъкът с желани дестинации за снимане е много дълъг, но на първо място мечтае да фотографира Африка в сезона на миграция, когато животните се местят от едно място на друго. При тази решимост и авантюризъм, не се изненадвайте, ако видите в близко бъдеще Пренсена да виси във въздуха над някой град близо до вас.    ", "date": "2018.09.28", "title": "Безстрашният фотограф, който виси от хеликоптери"}
{"url": "http://www.classa.bg/%D1%81%D0%B2%D1%8F%D1%82/item/387727-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D1%81%D1%8A%D0%BC%D0%BD%D0%B5%D0%BD%D0%B8%D0%B5-%D1%80%D1%83%D1%81%D0%B8%D1%8F-%D1%81%D1%82%D0%BE%D0%B8-%D0%B7%D0%B0%D0%B4-%D0%BF%D0%BE%D0%BA%D1%83%D1%88%D0%B5%D0%BD%D0%B8%D0%B5%D1%82%D0%BE-%D1%81%D1%80%D0%B5%D1%89%D1%83-%D1%81%D0%BA%D1%80%D0%B8%D0%BF%D0%B0%D0%BB", "text": "Британски и руски разследващи журналисти разкриха истинската идентичност на един от заподозрените за отравянето на Сергей Скрипал. Вече има солидни доказателства за съучастието на Русия в покушението           Човекът, когото Лондон подозира като участник в нападението с химическо оръжие, известен до момента като „Руслан Боширов\", всъщност се казва Анатоли Чепига. Британско-руският екип от разследващи журналисти Belingcat / The Insider публикува обширен доказателствен материал в подкрепа на това твърдение. На пръв поглед името на заподозрения изглежда дребен детайл в големия пъзъл около покушението в Солсбъри. Но всъщност е нещо много повече: решаващо доказателство, което, далеч отвъд рамките на случая „Скрипал\", окончателно затвърждава убеждението, че руската външна политика под диригентската палка на президента Путин се отличава с крайна агресивност.   Дело на руското военно разузнаване   Досега Кремъл по всякакъв начин се опитваше да замаже скандала и да се освободи от отговорност, но вече няма място за никакво съмнение: отравянето на руския двоен агент Сергей Скрипал и на дъщеря му Юлия в Солсбъри, както и трагичната смърт на британката Доун Стърджис три месеца по-късно, са покушение с химическо оръжие на британска земя, извършено от руското военно разузнаване. Нещо повече: за всекиго, който познава руската йерархия, няма никакво съмнение, че подобен агресивен акт може да бъде извършен единствено с изричното съгласие на руския президент. След нападението с „Новичок\" срещу Скрипал и дъщеря му през март руското ръководство непрекъснато се опитваше да отхвърли подозренията, че има нещо общо с това деяние. В същото време Лондон оповести редица убедителни улики срещу руснаците. Първоначално Кремъл получи пропагандно предимство в „битката за умовете\" главно поради това, че британското правителство или не можеше, или не искаше да оповести публично конкретните факти за предполагаемото руско участие в атентата. В началото на септември настъпи важен обрат. Тогава бяха публикувани снимките на двама заподозрени, които по паспорт се водят „Руслан Боширов\" и „Александър Петров\", а това автоматично обезсили всички увъртания на Кремъл. Телевизионното интервю с двамата заподозрени по руския държавен пропаганден канал RT беше същински цирк. Двамата уж-туристи обясниха по такъв начин посещенията си в Солсбъри, че лъжите им направо можеха да ти избодат очите.Кой е Анатоли Чепига? Последната публикация на разследващите журналисти от Belingcat / The Insider са решаваща брънка във веригата от улики. Авторите на публикацията по убедителен начин показват, че човека с паспортното име „Руслан Боширов\" всъщност се казва Анатоли Чепига, дългогодишен офицер в руското военно разузнаване с много награди. След три мисии в Чечения, през 2014 година Чепига дори е получил най-високия руски орден „Герой на Руската федерация\", който по принцип се връчва лично от президента Путин. Разкритието за истинската идентичност на един от заподозрените за покушението срещу Скрипал в Солсбъри убедително илюстрира връзката с руското военно разузнаване и с върховете на политическата йерархия в Москва. Кремъл със сигурност ще отхвърли всички представени улики и ще подхване нова дезинформационна кампания в медиите. Независимо от това обаче резултатите от последното разследване на Belingcat / The Insider окончателно затвърждават убеждението, че тъкмо Кремъл стои зад опита за убийство на Сергей Скрипал с помощта на химическото оръжие „Новичок\".", "date": "2018.09.28", "title": "Вече няма съмнение: Русия стои зад покушението срещу Скрипал"}
