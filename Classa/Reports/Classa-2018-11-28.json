{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/389936-%D0%BD%D1%8F%D0%BC%D0%B0-%D0%BB%D0%BE%D0%B1%D0%B8%D1%81%D1%82%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%82%D0%B0%D0%BA%D0%B0-%D0%BB%D0%B8,-%D0%B3-%D0%B6%D0%BE-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0", "text": "Няма лобисти в парламента?! Така ли, г-жо Караянчева? Ще потвърдите ли, както казахте в понеделник в „Шоуто на Слави“, че Министерският съвет, след публични консултации, е вносител и на законовите предложения, които дадоха право на частните съдебни изпълнители (ЧСИ) да събират публични вземания? Ще споделите ли какви са мотивите? Повишена събираемост и „значителни положителни резултати. За кого- за длъжниците или или за ЧСИ?       С този въпрос юристът Албена Белянова,  кратко изложение за Фрог нюз,  доказва усещането на хората, че законите се правят не, за да бъдат в полза на обществото, а за да обслужват едни или други лобистки интереси- в случая на частните съдебни- изпълнители. Авторът проследява защо се стигна до там  публични вземания  да не минават през публичен съдия-изпълнител, където таксите са много по-малки,  а през частен съдия-изпълнител. А както знаем, мине ли един длъжник от там, направо му „режат главата“.       За какво става дума:      Чл.163 ал.1 от Данъчно-осигурителния процесуален кодекс (ДОПК) постановява, че публичните вземания се събират по реда на кодекса, освен ако в закон не е предвидено друго, а съгласно ал.3 на същия член, публичните вземания се събират от публичните изпълнители при НАП, освен ако в закон не е предвидено друго. ДОПК е специален закон, който урежда събирането на публичните вземания, спрямо Гражданскопроцесуалния кодекс (ГПК) като общ закон за принудително събиране на други вземания, включително на частни държавни и общински вземания. До 01.01.2011 г. в случаите в които ЧСИ действа и като публичен изпълнител, по отношение на действията му за събиране на каквито и да е публични вземания са приложими правилата на ДОПК. А едно от правилата е, че длъжникът не дължи такси по изпълнението, а в определени хипотези не дължи и разноски по изпълнението. На 01.01.2011 г. влиза в сила Закона за изменение и допълнение на Закона за местните данъци и такси (ЗМДТ). С изменението на чл. 4, ал. 2 от ЗМДТ принудителното изпълнение на публични общински вземания – данъци, може да се извършва не само от публичен изпълнител (ПИ) по реда на ДОПК, а и от съдебен изпълнител по реда на ГПК. Изменението на ЗМДТ е прието от 41-то Народно събрание, като в публикуваните на сайта на Народното събрание мотиви на законопроекта няма конкретни мотиви за  изменението на чл. 4, ал. 2 . Няма нито дума за таксите и разноските по изпълнението. Няма нито дума за правила и критерии, по които ще се възлагат публични вземания на ЧСИ или на ПИ. Няма нито дума, камо ли анализ, за възможността правната норма да доведе до неравнопоставеност на хората, които не успеят в срок да внесат дължимите местни данъци. Вносител на законопроекта е Министерския съвет. Законопроектът на Министерския съвет е представен в Комисията по икономическата политика, енергетика и туризъм от Владислав Горанов, тогава заместник-министър на финансите. Член на същата комисия е г-жа Караянчева. В доклада на комисията също няма нито дума за предложеното изменение на чл. 4, ал. 2 от ЗМДТ ) . В Портала за обществени консултации не се открива информация за проведени такива. До какво води това  изменение? Гражданинът Х дължи 100 лева данък, който не внася в срок. Общината възлага на НАП да събере вземането. Публичният изпълнител на НАП, спазвайки реда и правилата на ДОПК, събира от длъжника сумата от 100 лева + лихвата, определена в съответния закон + банкови такси за превод, когато задължението е платено по банков път. И нищо повече. Гражданинът У също дължи 100 лева данък, който също не внася в срок. Общината възлага на ЧСИ да събере вземането. ЧСИ, спазвайки реда и правилата на ГПК, събира от длъжника сумата от 100 лева + лихвата, определена в съответния закон + банкови такси за превод, когато задължението е платено по банков път + 143 лева разноски по изпълнението, начислени съгласно ЗЧСИ + 12 лева такси, по Тарифата за таксите и разноските към ЗЧСИ + лихви върху последните две суми + дължими разноски, направени след изготвяне на поканата и тези във връзка с прекратяване на изпълнителното дело. За едно и също по размер задължение крайната сума, платена от гражданина У, е в двоен или троен размер по-голям спрямо платнената от гражданина Х. Нищо, че Конституцията на Република България постановява, че всички граждани са равни пред закона. Няма законови правила, нито критерии на кого – на ЧСИ или на публичен изпълнител да бъде възложено събирането на публичното вземане. Съответният кмет го възлага по собствена преценка, както му харесва. Управляващите обаче не спират до тук. ЧСИ, за разлика от ПИ се оказват по-способни, по-ефективни, по-мотивирани. С § 82 от Закона за изменение и допълнение на Закона за публичното предлагане на ценни книжа 41-то Народно събрание изменя чл. 27, ал. 7 от Закона за комисията за финансов надзор, според която разпоредба просрочените такси по ал. 1 подлежат на принудително изпълнение от публични изпълнители по реда на ДОПК или от съдебни изпълнители по реда на ГПК, както и създава чл. 27а, според алинея първа на който глобите и имуществените санкции, подлежат на принудително изпълнение от публични изпълнители по реда на Данъчно-осигурителния процесуален кодекс или от съдебни изпълнители по реда на Граждански процесуален кодекс. Вносител на законопроекта е Министерския съвет (внесен на 29 август 2012 г.), като интересното в случая е, че в законопроекта на МС не съществува подобно предложение (§ 82 или друг параграф предлагащ изменение на чл. 27, ал. 7 и създаване на нов чл. 27а от ЗКФН). Такова предложение не фигурира и в докладите на Комисията по икономическата политика, енергетика и туризъм и Комисията по бюджет и финанси (първо гласуване). Предложението е направено от народния представител Д.Червенкондев видно от доклада на Комисията по икономическата политика, енергетика и туризъм (второ гласуване - ). Мотиви не се откриват. На 27.10.2017 г. влиза в сила нова алинея 4 на чл. 163 от ДОПК, съгласно която в случаите, когато публични вземания са възложени за събиране на съдебен изпълнител, събирането им се извършва по реда на ГПК, т.е. не само в случаите, когато се събират местни данъци, а във всички случаи, когато ЧСИ събира публично вземане. Това допълнение на ДОПК е направено с § 75 от Закона за изменение и допълнение на ГПК, приет от 44-то Народно събрание. Вносители на допълнението са народните представители от ПП ГЕРБ – Данаил Димитров Кирилов, Александър Руменов Ненков, Анна Василева Александрова, Станислав Стоянов Иванов, Евгения Бисерова Алексиева, Мария Йорданова Илиева и Ася Атанасова Пеева. Предложението е направено с  § 40 от внесения от тях законопроект, а мотивите им са следните  http://www.parliament.bg/bills/44/754-01-12.pdf):\" target=\"_blank\" rel=\"noopener\">( ): Мотиви, в които отново няма нито дума за таксите и разноските по изпълнението. Отново няма нито дума за правила и критерии, по които да се възлагат публични вземания на ЧСИ или на ПИ. Отново няма нито дума, камо ли анализ, за неравнопоставеността на длъжниците, до които води предложената от тях норма. Но пък вносителите са се позовавали на промяната на чл. 27, ал.7 от Закона за комисията за финансов надзор от 2012 г. , за която, както бе споменато по-горе, няма никакви мотиви. Има и позоваване на изменението на чл. 4, ал. 2 от ЗМДТ. Дали от непрочитане на целия ЗМДТ или от нещо друго в мотивите невярно е посочено, че след изменението на чл. 4, ал. 2 ЗМДТ всички публични общински вземания се събират и по реда на ГПК. Не всички, г-жи и г-да народни представители. Изменението на чл. 4, ал. 2 касае само неплатените в срок данъци, но не и други публични общински вземания. Изменението обаче е основание ЧСИ да събират такси и разноски от длъжниците при събиране на публични вземания, каквото до този момент нямат, с изключение на случаите, когато събират неплатени в срок данъци по ЗМДТ и таксите и глобите/ имуществените санкции по ЗКФН. Толкова за прозрачността при подготовката на законопроектите и за законотворчеството на народните представители, водени от мисълта за правата и добруването на избралите ги граждани. Повишена събираемост и „значителни положителни резултати … и за длъжниците“ или механизъм за терор срещу непослушните и неудобните и разбира се … положителни резултати за ЧСИ. Да отдадем нужното внимание и на публичните взискатели. Дали „окрилени“ от същите тези мотиви или водени от някакви други мотиви публични взискатели  възлагат на ЧСИ за събиране и публични вземания - глоби по издадени и влезли в сила наказателни постановления. В Закона за административните нарушения и наказания (чл.79) изрично е посочено, че наказателните постановления и решения на съда, с които са наложени глоби или са присъдени парични обезщетения в полза на държавата, се изпълняват по реда за събиране на държавните вземания, т.е. по ДОПК, а не по реда на ГПК.  От кореспонденция, разменена по повод образувано от ЧСИ изпълнително производство, разбрах колко тясно и добре работят публичните взискатели с ЧСИ. Защо ли същото не се получава при работата им с ПИ – държавни служители? Защо зам.-кмета на Столична община Дончо Барбалов отказва достъп до информация, заявен по реда на Закона за достъп до обществена информация, за възложените от Столична община за събиране от ЧСИ публични вземания на общината за периода 01.09.2015 г. – 01.09.2018 г.? Ще разберем вероятно, в случай че съдът уважи подадената срещу отказа жалба, подготвена с помощта на юристи от Програма достъп до информация. Какво се случва в НАП, институция под шапката на министъра на финансите, от 2011 г. насам? Може би оптимизация на администрацията? Какво правят ПИ на НАП докато ЧСИ събират публичните вземания? Броят ЧСИ е около 200 души. Броят служители на НАП, ангажирани със събиране на публичните вземания, е около 650 души. От годишните доклади за дейността на НАП се установява, че за 2010 г. разходите за заплати, др.възнаграждения и осигуровки на служителите на агенцията са в размер на 143 827 190 лв. За 2017 г. същите тези разходи са в размер на 160 323 889 лв. Посочено е, че през 2017 г., общо за погасяване на просрочени публични задължения за данъци, задължителни осигурителни вноски и глоби/имуществени санкции, наложени от органите на НАП, са платени 3,893 млрд. лв., в т.ч. 1,220 млрд. лв. - след образуване на изпълнително производство по реда на ДОПК. Означава ли, че 2,673 млрд. лв. са платени след образуване на изпълнително производство по реда на ГПК? В края на 2017 г. от НАП отчитат увеличение събираемостта на просрочените задължения към хазната. Обясняват го с прилаган нов подход на НАП при събирането на публичните дългове, а именно: фокус върху стимулирането на доброволното изпълнение на задълженията чрез изпращане на електронни съобщения, контакт по телефона, срещи с клиенти и водене на преговори „лице в лице“. Не се споменава и дума за сътрудничеството с ЧСИ и сключеното с Камарата на ЧСИ споразумение. Заплатите на служителите на НАП се плащат от държавния бюджет, т.е. от всички нас. Докато ЧСИ „повишават събираемостта“ и осъществяват „силна превенция спрямо този тип задължения“  служители на НАП работят повече за ЧСИ, а не за гражданите. Затрупани от съобщения от ЧСИ за започнати от тях изпълнения служители на НАП издават безброй удостоверения за „размера на публичните задължения на длъжника, за наложените върху имуществото му мерки за обезпечаването им, ако има такива, както и за имуществото, върху което е започнато принудително изпълнение“. И не само служители на НАП имат правомощия по събиране на публични вземания. Във всяка община в България има отдели, в които работят незнайно колко на брой служители, ангажирани със събирането на местните данъци и такси. В Столична община това е „Отдел събиране на вземания“, в община „Варна“ – отдел „Контролно-ревизионни дейности и принудително събиране“, в община „Пловдив“ – отдел „Събиране и контрол“, в община „Карлово“ – отдел „Местни данъци и такси“ и т.н. Трудно може да бъде установен общият брой служители, натоварени със събирането на местните данъци и такси, т.к. в публикуваните Устройствени правилници или изобщо няма посочена численост на администрацията или числеността е посочена общо. Но не са малко. Общините в България са 265. Заплатите и на тези служители плащаме всички ние. Аз съм юрист. В рамките на един месец се сблъсках с три случая на принудително събиране от страна на ЧСИ – за „дължима“ държавна такса по гражданско дело, „дължима“ глоба по наказателно постановление и „дължим“ данък по ЗМДТ. В два от случаите принудително производство беше образувано след погасяване на задължението, за което бе образувано производството, т.е. при липса на задължение. Бяха наложени запори на банкови сметки. В единия от случаите „дължимото“ беше преведено от банката на ЧСИ преди получаване от „длъжника“ на поканата за доброволно изпълнение. При третия случай изпълнителното производство бе образувано след изтичане на давностния срок. В единия от случаите „длъжникът“ бе служител на НАП. Нямаше стимулиране на доброволното изпълнение на задълженията чрез изпращане на електронни съобщения, контакт по телефона, срещи с клиенти и водене на преговори „лице в лице“.  И трите производства бяха прекратени. Аз съм юрист .  Какво прави, обаче, човек, нарочен за длъжник, който не е юрист? Колко кожи останаха за дране, за да се пълни хазната?  ", "date": "2018.11.28", "title": "Няма лобисти в парламента?! Така ли, г-жо Караянчева?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/389930-%D0%B0%D1%81%D0%BF%D0%B0%D1%80%D1%83%D1%85-%D0%B8%D0%BB%D0%B8%D0%B5%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BF%D1%80%D0%B8%D0%B5-%D0%B1%D0%B0%D0%BB%D0%B0%D0%BD%D1%81%D0%B8%D1%80%D0%B0%D0%BD-%D0%B1%D1%8E%D0%B4%D0%B6%D0%B5%D1%82-%D0%B7%D0%B0-%D0%B4%D0%BE%D0%BE", "text": "Балансиран бюджет на ДОО за догодина прие парламентът с гласуваните на второ четене приходи, разходи и трансфери. Още по чл.1 от закона, определящ рамката, започнаха дебатите между управляващото мнозинство и опозицията по предложенията на БСП и ДПС за завишаване на приходно-разходната част, макар и с различни числ ДПС поиска увеличение на приходната част със 150 млн. лв., левицата - с малко над 900 млн. лв. И двете числа бяха отхвърлени.     В крайна сметка Народното събрание прие консолидирания бюджет на ДОО по разходите и трансферите на обща сума 11 759 728 000 лв., както следва: разходи - 11 752 328 000 лв., пенсии - 9 989 655 300 лв., пенсии за сметка на държавното обществено осигуряване 9 691 644 600 лв., за сметка на държавния бюджет - 296 510 700 лв., социални помощи и обезщетения 1 639 795 100 лв. Консолидираният бюджет на ДОО по приходите и трансферите е на обща сума 11 759 728 000 лв., както следва: осигурителни приходи - 7 473 161 900 лв., осигурителни вноски 7 473 161 900 лв., неданъчни приходи - 55 969 500 лв. Това е предложение за политики, защити искането на ДПС за завишаване на приходите Хасан Адемов, председател на социалната комисия. Мотивът му е, че както всяка година, така и догодина, ще има повече постъпления от заложените. Идеята на движението е пенсиите да се увеличат с 5,7 на сто от 1 април, а не от 1 юли, както е предвидено. Голяма част от пенсионерите няма да получат коледна добавка, голяма част са извън схемата за енергийно подпомагане, обясни Адемов. Разочарован съм, че за поредна година това предложение не се приема, още повече, че очакваме ръст от 3,7 на сто догодина, повече работна ръка, подчерта той. Георги Гьоков от БСП отбеляза, че уязвимите социални групи не получават защита с този бюджет. А Драгомир Стойнев обвини управляващите, че се страхуват да говорят за политики, крият се от дебатите и затова те се водят \"на тъмно\". Страхливци сте, защото отидохте на избори без да казвате на хората, че ще вдигате максималния осигурителен доход на 3000 лв., продължи той. Това провокира председателя на правната комисия Данаил Кирилов /ГЕРБ/ да поиска наказание съгласно правилника на НС за Стойнев, защото няколко пъти е обидил със \"страхливци\" колегите си от мнозинството. Владимир Тошев /ГЕРБ/ цитира числа в опровержение на БСП: минимална заплата 240 лв. през 2009 г., 2019 г. - 560 лв., 138,40 лв. през 2009 г, средна пенсия - 349,80 лв. за 2019 г. Преди да бъде гласуван консолидираният бюджет на ДОО за 2019 г., депутатите отново бяха в почивка, този път поискана от ДПС, за да падне градусът на напрежението. След възобновяване на заседанието обаче спорът се разгоря още по-силно и редът в залата отново беше нарушен. Това стана след като ПГ на левицата обвини председателя на НС Цвета Караянчева, че не е дала думата на двама техни депутати. След това социалистите предадоха и списък, в които цялата група заявява изказвания по членовете по-нататък. Караянчева отговори, че вече е обявила гласуване по предложената от Павел Шопов процедура за спиране на дебатите и не е имало записани оратори.", "date": "2018.11.28", "title": "Аспарух Илиев Парламентът прие балансиран бюджет за ДОО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389931-%D1%81%D0%BB%D0%B5%D0%B4-%D0%BF%D0%BE%D1%8F%D0%B2%D0%B0%D1%82%D0%B0-%D0%BD%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BF%D1%80%D0%B8-%D1%81%D0%BB%D0%B0%D0%B2%D0%B8-%D0%B2%D0%B5%D1%87%D0%B5-%D0%B5-%D1%8F%D1%81%D0%BD%D0%BE-%D0%B8%D0%BC%D0%B0-%D1%82%D0%B0%D0%BA%D0%B0%D0%B2%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Намаляването на субсидията за партиите е популизъм. На партиите са нужни средства, за да могат да вършат своята партийна работа. Ако нямахме субсидия, аз нямаше да мога да посещавам селищата  в моя избирателен район.   Това заяви в “Шоуто на Слави“ председателят на Народното събрание Цвета Караянчева. Не обясни обаче как по този начин нови партии или малки формации биха „ “ като нямат финансиране от държавата. По същество големите по този начин не допускат появата на нови политически субекти и реализацията на нови проекти.     Караянчева бе четвъртият гост на Слави Трифонов след премиера Бойко Борисов, главния прокурор Сотир Цацаров и омбудсмана Мая Манолова. Тези гостувания предизвикаха хиляди коментари в социалните мрежи, някои от които крайни. Караянчева отнесе критики, много от които няма как да бъдат цитирани в публичното пространство. \"Неподготвена\", \"нагла\", \"лицемерна\" и \"лъжлива\" са сред най-литературните. Повечето коментиращи са на мнение, че гостуващите са избягвали да отговарят ясно на важни въпроси, а водещият Трифонов не ги е притискал достатъчно с допълнителни въпроси, а просто е препредавал питания на зрители. Електронното гласуване не гарантира ненамеса на резултатите, например чрез хакери. Не може да се гарантира и контрол върху корпоративния вот, например, - продължи да говори нелепици Цвета Караянчева. Тя не каза и дума за това какви са сега гаранциите, че вотът е честен и върху него не се влияе.  Караянчева бе неадекватна и по останалите теми, като вдигането на данъците за колите, ниския жизнен стандарт на българите, протестите (били яхнати от БСП и други партии), отказът на Делян Пеевски да ходи на работа (било проблем на Карадайъ) и пр. Във Фрог нюз получихме стихотворение, автор на което е  . Тя е от зрителите, които са изпратили въпроси до „Шоуто на Слави“ един от които бе предаден от водещия към премиера Борисов. Тя питаше каква морална отговорност са понесли подалите оставка министри по повод катастрофата край Своге, в която загинаха 20 души, а много други бяха ранени. Според нея не е поемане на никаква отговорност от министър Николай Нанков да бъде преназначен за зам.-министър и в същото време да остане водеща фигура в регионалното министерство с обяснението, че работел по въвеждането на ТОЛ-система. Над две хиляди души работят във ведомството и те не могат да се справят с ТОЛ-системата? Това е абсурд, смята Белянова, която до неотдавна е била зам.-председател на Агенцията за държавна финансова инспекция, но освободена без никакво обяснение. Никаква отговорност не е поел и бившият вътрешен министър Валентин Радев, който сега е депутат в парламента, а бившият транспортен министър Ивайло Московски става вице.-президент на Черноморската банка. В свой коментар в предаването на Сашо Диков по Евроком водещата Люба Кулезич сподели: Аз много харесвам някои от тях (сценаристите на шоуто) като поета Ивайло Вълчев и неговото гениално стихотворение „Добър вечер, уважаеми зрители. Спите ли?“. Какво става? Абе, Слави, какво се случи?“ Във Фрог нюз публикувахме текста на песента „Нема такава държава“, автор на който е сценаристът и поет Ивайло Вълчев.   Албена Белянова ни изпрати своя версия по текста на Вълчев, която е озаглавила:  „Има такава държава“ .     Добро утро, уважаеми ръководители. Спите ли? Поздравявам майките на вашите служители. Довчерашни граждани, днеска слуги Работещи „уж“, а пълни мърди. И мачкат народа, нагло, без срам И безнаказано – по пример на вам. А в кабинетите ви правят се на умни И дават предложения безумни. Нищо, че не са по правилата Важното е те да са в играта. Такъв е животът! Поздравявам цялата администрация На посредственост и подлост еманация. На входа е в девет, на изхода в пет И донос написал, и дремнал на обед. Не му говорете, експертът си знае Кеф да си прави, за друго нехае. Утре ще живурка все така. Има такава държава. Утре пак и шут, и пак слуга. Има такава държава. Има смисъл от това И рода голяма В тая страна „Да уредя.“ Добро утро, уважаеми служители. Спите ли? По чужбина са децата на вашите ръководители. Някои в Световната банка служители Други още учат се с парите ви. А ваш’те деца да си учат в Родината - И слуги ще трябват, и бачкатори в мината. Кредити плащате, под наем живеете А като шефа да сте лелеете. Кумец шефът има, богат при това И къща му дал, и нова кола. Пример е светъл за много от вас Завършил в Свищов, а виж с колко власт. В устата му бисери, в очите нега Началник голям, а не будала. Секретарка си има, служебна кола И офис във центъра. И то без пара. Утре ще живее все така. Има такава държава. Утре пак е шеф, и пак с пара. Има такава държава. Има смисъл от това И балъци много В тая страна „Да прееба.“ Добро утро, „лош материал“. Спите ли? Или чакате шоуто на старите будители? Да ви покаже блясъка на ваш’те ръководители. А вас да изкара тъпи и мнителни. Какво се бунтувате? Защо протестирате? Държава кат слънце, а вий не разбирате. Премиерът обиден от вашите пръстове А Главният уж немощен, а всъщност все същия. Изведнъж става ясно, че сте пълни идиоти. Изведнъж става ясно, че те са патреоти. И какво да ни правят такива кавали Щом все никога сме неразбрали? Не ни ли омръзна от „крещящи“ жени? Не ни ли омръзна да сме толкова зли? Стига е питало – знайно, незнайно Толкова ли е трудно да сме роби безкрайно? Утре ще живеем все така. Има такава държава. Утре ще сме роби все така. Има такава държава. Има смисъл от това За тез, които са на върха В тая страна България", "date": "2018.11.28", "title": "След появата на Караянчева при Слави вече е ясно: има такава държава"}
{"url": "http://www.classa.bg/%D1%81%D0%B2%D1%8F%D1%82/item/389932-%D1%80%D1%83%D1%81%D0%BA%D0%B0%D1%82%D0%B0-%D0%B4%D0%BE%D0%BA%D1%82%D1%80%D0%B8%D0%BD%D0%B0-%D0%BD%D0%B0-%D1%81%D0%B8%D0%BB%D0%BD%D0%B8%D1%8F", "text": "Големият проблем на всички тези режими със силни лидери, водещи политиката на твърдата ръка, е, че покажат ли веднъж слабост, митът за тяхното величие започва да се лющи, докато не се разбие съвсем и (логично) не паднат в крайна сметка от власт.  Владимир Путин доста добре знае този факт и затова периодично се старае да доказва на руските граждани, че е всичко друго, но не и слаб.      Така че не се учудвайте особено на действията на руските военни в Азовско море при Керченския проток. Факт е, че районът е потенциалното ново \"бойно поле\" в битката между двете държави за Източна Украйна. Там се намират две ключови пристанища, а Керченският мост е един от символите на анексирането на Кримския полуостров от Русия. Така че този конфликт просто чакаше да се случи. Русия  иска да покаже и на Украйна, и на света, че е достатъчно силна, че да решава какво се случва в региона и да спира всяка чужда намеса (била тя и от държавата, в чиито територии допреди няколко години се намираше това място). Но все пак този ход беше изключително показен и демонстративен. Ход, който е доста вероятно да доведе до още икономически санкции от страна на Запада и не е като Кремъл да не осъзнава това. Истината обаче е, че тези действия на Москва, са колкото насочени за външна употреба, толкова и за вътрешна. Защото демонстрирането на сила и решителност на фона на (посочени) външни агресори е коронен номер на Путин, който той не се притеснява да използва. Последните социологически проучвания в страната говорят за това, че само 40% от руснаците биха гласували за него, а от всички, които биха гласували на избори, 56% заявяват подкрепата си за руския президент. Това е ново дъно в доверието за Путин и управляващите в страната, след като преди няколко години рейтингът му гонеше 80%.  В такива моменти за имиджа на един силен и твърд лидер като него спокойствието в страната е заплаха, липсата на голям враг, срещу когото да се изпробват всички онези оръжия, представени в началото на годината, кара хората да се загледат в реалните проблеми вътре в самата страна. Пенсионната реформа, вдигаща възрастта за пенсиониране почти до нивата на средната продължителност на живота, вече предизвика мащабни протести. Едни 19-20 млн. от населението на Русия живеят под прага на бедност и едва свързват двата края, докато за средната класа, доколкото може да се говори за такава там, не може да си позволи да спестява пари. Иначе казано, Русия трябва да е силна и могъща сред останалите държави, за да не се вгледа в собствените си проблеми. Трябва да има външна заплаха, външен враг, който иска да я унизи, за да се обединят руснаците около големия лидер. Паралелно с това цялото външно присъствие на Кремъл в очертаните райони за влияние (в които влиза и България) е подчинено на идеята, че Русия по-добре от Запада знае какво прави и тя пази традициите, морала и визията за православното християнство и консерватизма от упадъчното влияние на Запада. И тази идея се прокарва както през медиите и множеството канали на руската пропаганда, така и през политиката на Москва. Самата идея за Русия трябва да е като за мощна и непоколебима държава, която може да се противопоставя на \"имперските стремежи\" на САЩ, \"развращенията\" на Запада и \"подлите удари\" на \"слугите им\" (да се разбира - по-малките прозападни държави). Проблемът с тази легенда е, че ако не се поддържа с периодични действия, започва да се изчерпва. Тя се храни от страха на хората, от наранената им национална гордост и от желанието да се видят като велика нация, която може и да няма парите на Запада, но поне има гордостта си и може да запази околните от упадъчното влияние. Без такива регуларни демонстрации на сила като това в Азовско море (които и сега се тълкуват от русофилски настроените, като заслужен отговор на нарушения на морското право от украинска страна) всичко това пропада.  Истината обаче е, че парите и възможностите, които Запада предлага, винаги ще са по-примамливи от обещанията на Русия за някакво неясно величие в нейна сянка.  Затова и политиката на Кремъл в последните години е насочена не толкова в убеждаване на света, че те самите са велики (макар и това да го има), колкото да се акумулира усещането за това колко лоши са САЩ и Европа - разделяй и владей, но по руски. Въпросът е, че все някога това ще свърши и този блъф вече няма да минава. Какво ще следва обаче след това е един по-притеснителен въпрос, за който само може да се спекулира.", "date": "2018.11.28", "title": "Руската доктрина на силния"}
{"url": "http://www.classa.bg/%D1%81%D0%B2%D1%8F%D1%82/item/389933-%D0%BD%D0%BE%D0%B2%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F", "text": "Когато главен инспектор Ото активира софтуера \"Готъм\" (Gotham) на своя лаптоп, това, което е скрито, изведнъж става видимо. Линии се появяват между портретните снимки на намръщени салафисти и техните контакти. Ото избира име и програмата създава нова паяжина от информация на екрана. Главният инспектор от полицията в германския град Франкфурт може да види кой от наблюдаваните хора на кого се е обаждал, както и кога е станало това; към коя ислямистка група принадлежат те; какви оръжия и коли притежават.     Този специализиран софтуер е като втори мозък за полицията – мозък, който притежава рентгеново зрение и може да засече десетки взаимовръзки само за секунда. Това е нещо, което е било невъзможно във времената, в които е трябвало полицаите да преравят няколко различни бази с данни – занимание, което е отнемало часове, а понякога и дни. Главен инспектор Ото не иска първото му име да става обществено достояние. Неговата работа е да преследва салафисти – членове на сунитско течение в исляма, които искат връщане към първоначалните традиции на религията. Сред тях има и джихадисти, които всъщност са целта на полицията. Ото работи от централата на полицията във Франкфурт. Той е част от малък екип, който от 2017 г. насам тества бъдещето на полицейската работа в германската провинция Хесен. Според други обаче това, което се тества, е бъдещето на държавата, която следи всичките си граждани. Около 200 души вече са обучени да работят със специализирания софтуер \"Готъм\", кръстен на родния град на комиксовия герой Батман. Версията на \"Готъм\", адаптирана специално за Хесен, се казва \"Хесендата\" (Hessendata). Тя е дело на компания от Силициевата долина със спорна репутация Palantir (Палантир), която сега има директна връзка с данните на германската полиция. Palantir е основана през 2003 г. от милиардера и предприемач Питър Тийл, който също така е инвеститор във Facebook и един от основателите на PayPal. Кръщава я на \"всевиждащите камъни\" от трилогията \"Властелинът на пръстените\" на Дж.Р.Р.Толкин. Един от първите важни инвеститори в Palantir e In-Q-Tel – компания, която влага средства в подобни проекти, за да е сигурна, че Централното разузнавателно управление (ЦРУ) на САЩ първо ще разполага с всички новости в областта на информационните технологии.  В Афганистан и Ирак софтуерът на Palantir е бил използван от американската армия, за да бъде организирано огромното количество информация, което се събира по време на войните. Германски политици от опозицията обаче повдигат въпросите дали компания, която толкова дълбоко се е обвързала с американските тайни служби и армия, трябва да бъде допускана близо до данните на германската полиция. \"Квантов скок\" Когато главен инспектор Ото отвори \"Hessendatа\", той вижда кутия за търсене – нещо като Робокоп-версия на Google. С нейна помощ той може да проверява заподозрени. Предимството на \"Готъм\" се крие в това, че програмата може да комбинира информация от различни източници, които дълго време са били несъвместими. Резултатът е още по-мащабна информационна мрежа. \"Hessendata\" използва седем източника. Сред тях са три полицейски бази данни за криминалните случаи и разследвания, както и данни от телефонни наблюдения – кой на кого се е обаждал, кога и къде. В допълнение има информация от определени мобилни телефони на заподозрени, както и информация от социалните мрежи. Полицията може да получи цялата информация от профилите на заподозрените във Facebook, например. За целта обаче е необходимо да изпратят молба за юридическо сътрудничество към американските власти, които осигуряват информацията от социалната мрежа. Така главен инспектор Ото може да преглежда чатове, харесани публикации, както и IP-адресите, от които е влизано в профила на лицето под наблюдение. Всяко съобщение на арабски е придружено от превод. В един определен случай съобщенията са свързани с изработването на бомби. Чатовете са истински – дотолкова, че след техния анализ през февруари е арестувано 17-годишно момче. Според разследващите то е планирало атентат.  Това събитие е представено от полицията като успех за новия софтуер, тъй като информацията от Facebook е била толкова обширна, че да \"запълни 14 метра рафтове\", коментира Ото. Герхард Бересвил - ръководителят на полицията във Франкфурт – описва случващото се като \"квантов скок\". Илюстрира напредъка със случай от времето на германската екстремистка организация Фракция \"Червена армия\" и есента на 1977 г., когато тя извършва убийства и похищения на видни германски политици и бизнесмени. Тогава полицията получава два сигнала за апартамент, в който членове на организацията държат отвлечения Ханс-Мартин Шлайер – бивш офицер от SS, а по това време и председател на германската Асоциация на работодателите. Проблемът е, че едната следа е оставена в пощенската кутия на полицията в Кьолн, а другата – в офиса на Федералната криминална полиция. Никой не успява да свърже двете неща, а Шлайер в крайна сметка е екзекутиран. Бересвил настоява, че ако отвличането беше станало днес, с помощта на \"Hessendata\" е щяло да бъде възможно цялата информация да бъде събрана на едно място и Шлайер да бъде открит. Държавни тайни Въпреки това не всички намират новия софтуер за нещо позитивно. Активисти за защита на гражданските права критикуват свързаността между полицейските бази данни. Причината е, че тези информационни хранилища по принцип трябва да са разделени – това е изискване в законовите разпоредби за защита на личните данни. Поради тази причина всяка база данни има своя процедура за достъп и се регулира как се използва информацията, за кого е допустимо да има достъп до даден файл и за кого не. Герхард Бересвил защитава проекта с \"Хесендата\" като казва, че всичко е било одобрено от комисионера за защита на данни в Хесен. По думите му има и срокове за изтриване – т.е. всеки човек, който се появи в базата данни, но не е заподозрян, скоро след това отново бива премахнат от нея. И все пак има проблем. Вътрешният министър на провинцията Петер Бойт дава договора на Palantir без да поиска оферти от други възможни кандидати.  Цената, според официално разпространените документи, е 0,01 евро. Истинската цена се пази в тайна, за да се предпазят \"интересите в областта на сигурността\" на провинцията Хесен. От юли месец насам разследващи се срещат в местния парламент. Работата на тяхната комисия е да разбере защо министърът толкова бързо е подписал с Palantir. Бойт казва, че след атентатите в Германия през 2016 г. ситуацията е била толкова рискова, че е било нужно бързо да се направят софтуерни подобрения. А само Palantir е бил съвместим. Заместник-председателят на комисията Волфганг Грайлих от либералната Свободна демократическа партия (FDP) не е доволен от това обяснение. Според него американската компания има \"съмнителна репутация\", като сред причините за това са и договорните й отношения с Cambridge Analytica – компанията, която стоеше в основата на големия скандал с използване на данни на потребители на Facebook по време на предизборната кампания в САЩ. В момента \"между четирима и шестима\" служители на Palantir се грижат за технологията \"Хесендата\" към полицията във Франкфурт, работейки от нейната централа, но се предполага, че те трябва да бъдат придружавани от полицаи. Новата платформа се намира в компютърен център на общинската компания HZD и според шефа на полицията информацията е предпазена както физически, така и дигитално. Рискове за сигурността Но е факт, че служители на Palantir са били на място в HDZ, когато системата за пръв път е вградена там, макар и да са работили по сървърите \"под наблюдение\". В договора между Хесен и Palantir има клауза за \"не-шпиониране\", но в каква степен тази клауза е от полза, когато американската компания има дистанционен достъп за поддръжка на системата? По думите на Грайлих никой не контролира какво може да направи Palantir с подобен достъп и \"никой не може да е сигурен\". В скорошно изслушване пред разследващата комисия техническият директор на HZD е казал, че не може на 100 процента да отхвърли възможността тайно да бъдат източвани данни. Въпреки това посочва, че служителите на Palantir са работили на специално наблюдавани полицейски компютри. Шефът на полицията Герхард Бересвил обаче е категоричен - \"Може ли ЦРУ да получи достъп до данните ни? Не\". А през това време използването на \"Готъм\" срещу потенциално опасни салафисти е само началото. Полицията вече е предложила обсегът на програмата да бъде разширен и да обхване организираната престъпност и престъпления като убийства и обири. А другите провинции внимателно следят как софтуерът на Palantir \"плете\" своите мрежи във Франкфурт.", "date": "2018.11.28", "title": "Новото \"оръжие\" на германската полиция"}
{"url": "http://www.classa.bg/%D1%81%D0%BF%D0%BE%D1%80%D1%82/item/389934-%D0%B3%D1%80%D1%8A%D0%BC%D0%BD%D0%B0-%D0%B4%D0%BE%D0%BF%D0%B8%D0%BD%D0%B3-%D1%81%D0%BA%D0%B0%D0%BD%D0%B4%D0%B0%D0%BB-%D1%81%D1%8A%D1%81-%D0%B7%D0%B0%D0%BC%D0%B5%D1%81%D0%B5%D0%BD-%D1%86%D0%B5%D1%81%D0%B5%D0%BA%D0%B0%D1%80", "text": "Кондиционният треньор на ЦСКА Томас Нойберт беше замесен в допинг скандал, който разтресе румънския футбол. Немският специалист е обвинен, че е участал в допинг афера в Стяуа, когато работеше в гранда от Букурещ.   Разследването е на вестник \"Газета Спортурилор\". Изданието твърди, че по времето на Нойберт играчите на Стяуа са употребявали непозволени средства.  \"Стана въпрос за моите методи на тренировка в Стяуа и се изговориха много лъжи. Забавлявах се с внушението за жълтите пликчета, които носиха футболистите на тима. Пликчетата бяха с такъв цвят, за да не се объркат играчите. Те съдържаха протеин, а не е препоръчително футболистите да го консумират по време на мач. Нашият физиотерапевт им даваше тази течност след мачовете. Идиотско е да се дава по време на мач, защото е смешно\", казва Нойберт в интервю за \"Диги Спорт\" след разкритието. \"Мога да кажа, че никога не съм прибягвал до допинг, до ЕПО (еритропоетин). Не съм лекар и не мога да предписвам медикаменти и инжекции. Спокоен съм, няма какво да крия. Знам какво правя за възстановяването на играчите и съм го показал в Стяуа, в Ал Хилал, в ЦСКА. Имам чувството, че за Лауренциу Регекампф всичко е наред, а аз и Раду (б.р. - бившият лекар на Стяуа) сме изкупителни жертви\", добавя Нойберт.         ", "date": "2018.11.28", "title": "Гръмна допинг скандал със замесен цесекар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389935-%D0%B3%D1%80%D0%B8%D0%BF%D1%8A%D1%82-%D0%B4%D0%BE%D0%B9%D0%B4%D0%B5-%D1%81-%D1%82%D0%B5%D0%B6%D0%BA%D0%B8-%D1%81%D0%BB%D1%83%D1%87%D0%B0%D0%B8", "text": "Първите два случая на грип за сезона потвърди в един ден Националният център по заразни и паразитни болести. Изолирани са от тежко болна 40-годишна жена и 6-годишното й дете. И двете проби доказват пандемичния H1N1, известен като \"Калифорния\" или свински грип, каза за в. \"24 часа\" директорът на НЦЗПБ проф. Тодор Кантарджиев. Той направи прогноза в интервю за вестника, която сега се потвърждава, че първите случаи ще са 10-ина дни след застудяването.   В последната седмица има забележим ръст на острите респиратони инфекции по данни на националния център. Изолираният грипен вирус е агресивен, склонен към бързо разпространение особено в помещения с много хора, които не се проветряват. Основните видове грипни вируси, които причиняват заболяване при хората, са групирани в 3 категории - A, B и C. Вирусите на грип А и B пораждат сезонните епидемии навсякъде по света по време на студените месеци и от своя страна се делят на подвидове. Пандемичните видове са най-опасни и при съмнение за заболяване още в първите 1-2 дни трябва да се приложи антивирусно лечение по препоръка на лекар. При затегнато протичане и задържане на треската, отпадналостта, болките по мускули и стави, силно главоболие над 4-5 дни или драстично влошаване на симптомите още в началото на заболяването, е задължителна консултация с лекар и по негова преценка включване на антибиотик, ако се подозира бактериално усложнение.", "date": "2018.11.28", "title": "Грипът дойде с тежки случаи"}
{"url": "http://www.classa.bg/%D1%81%D0%B2%D1%8F%D1%82/item/389927-%D1%82%D1%80%D1%8A%D0%BC%D0%BF-%D0%B7%D0%B0-%D0%BC%D0%BE%D1%80%D1%81%D0%BA%D0%B8%D1%8F-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D0%B2-%D0%BA%D0%B5%D1%80%D1%87%D0%B5%D0%BD%D1%81%D0%BA%D0%B8%D1%8F-%D0%BF%D1%80%D0%BE%D0%BB%D0%B8%D0%B2", "text": "Президентът на САЩ Доналд Тръмп се произнесе по сблъсъка между руските и украински военни кораби в Керченския пролив, като заяви, че \"не харесва\" какво се случва между Русия и Украйна.   \"Не ни харесва какво се случва по какъвто и да е начин и се надяваме, че ще бъде решено\", заяви президентът пред репортери във Вашингтон.   Американският лидер заяви, че „европейските лидери не са щастливи от ситуацията и всички работят заедно\".   На 25 ноември, три кораба на Военноморските сили на Украйна, в нарушение на член 19 и член 21 от Конвенцията на ООН по морско право, са преминали нелегално Руската държавната граница в Керченския проток, който разделя Кримския полуостров от континентална Русия. Корабите \"маневрирали по опасен начин и не се подчинили\" на изискванията на руските гранични служители. Навигацията на граждански кораби през пролива беше временно спряна. Впоследствие трите кораба на украинския военноморски флот отново се опитаха да предприемат незаконни маневри, след което руските гранични служители прибягнаха до употреба на оръжие и заловиха тези кораби. Украинският президент Пьотр Порошенко, постанови военно положение в 10 области на страната в продължение на 30 дни, което бе прието от Върховната Рада (парламента на Украйна) и влиза в сила днес.", "date": "2018.11.28", "title": "Тръмп за морския инцидент между Русия и Украйна в Керченския пролив"}
{"url": "http://www.classa.bg/%D1%81%D0%B2%D1%8F%D1%82/item/389928-%D0%BF%D1%83%D1%82%D0%B8%D0%BD-%D0%BA%D0%B8%D0%B5%D0%B2-%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%B5%D0%BD-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%BD%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F-%D0%B2-%D0%BA%D0%B5%D1%80%D1%87", "text": "По време на телефонен разговор в понеделник с германския канцлер Ангела Меркел, проведен по инициатива на германската страна, руският президент Владимир Путин заяви \"украинските власти са единствено отговорни за създаването на нов конфликт и свързаните с това рискове в пролива Керч\", според прессъобщение от Кремъл.   Руският президент заяви пред Меркел дълбока загриженост относно решението за Киев да се въведе военно положение в страната и за пълна бойна готовност на армията, като подчерта желанието \"Берлин да повлияе на украинските власти, за да се избегнат непредпазливи стъпки\".   От Кремъл посочват, че това е оркестрирана провокация, с оглед на предстоящите украински президентски избори, насрочени за пролетта на 2019 г.   След сблъсъка, Киев обвини Русия в агресия и заяви, че корабите са пътували от украинския град Одеса до пристанище Мариупол в Азовско море, в съответствие с международните стандарти за навигация.   В отговор на изявленията на Киев, говорителят на руското Министерство на външните работи, Мария Захарова, нарече действията на Украйна криминални и провокационни. След \"разкъсването на Украйна и установяването на \"мир\" в Донбас, украинският президент Петро Порошенко се втренчи в Керченския проток\", заяви говорителката. \"Те са бандити и техните методи са бандитски: в началото провокация, следва натиск със сила и после обвинение в агресия\", заключи Захарова. „Москва не се съмнява, че провокацията на украинския флот в пролива Керч е организирана с одобрението или евентуално дори с пряката заповед от лидерите на тази страна\", заяви на пресконференция министърът на външните работи на Русия, Сергей Лавров.", "date": "2018.11.28", "title": "Путин: \"Киев е отговорен за създаването на новата конфликтна ситуация в Керч\""}
{"url": "http://www.classa.bg/%D1%81%D0%B2%D1%8F%D1%82/item/389929-%D1%89%D0%B5-%D0%BF%D1%80%D0%BE%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0-%D0%BB%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%B4%D0%BE-2025-%D0%B3%D0%BE%D0%B4%D0%B8%D0%BD%D0%B0", "text": " на Европейския съюз е едно от последствията от разпада на СССР. Първоначално в ЕС влизат шест страни – ФРГ, Белгия, Италия, Люксембург, Холандия и Франция. Като съответният документ е подписан на 7февруари 1992 г. в Маастрихт (Холандия) и влиза в сила на 1 ноември 1993 г. Новата структура няма сериозно влияние и повече напомня на клуб на интереси, а Вашингтон се старае да закрепи успеха от Студената война.       Когато картината се променя и от европейските граници, чийто гарант стават САЩ в Хелзинки, не остава и следа, вниманието се обръща в ЕС. Интересът на САЩ е укрепването на още една международна организация, която да следва американската политика и да изпълнява определената си роля. Но след известно време ЕС се сблъсква с цял комплекс проблеми – политически, икономически и военни. Едно от условията за приемането в ЕС е съгласието за ограничаване на националния суверенитет в замяна на представителство в институциите, действащи в общ интерес. Отрезвяването идва късно и днес допитванията на общественото мнение свидетелстват, че в много членки на ЕС по-голямата част от населението е доста песимистично. Така в България, където мнозина се радват за включването в „дружното семейство на цивилизованите народи”, сега настроенията са различни, а трета от Българите са принудени да работят извън пределите на страната. В Латвия оттокът на работоспособното население е дори повече и 55% от допитаните смятат, че страната не е получила никаква изгода от присъединяването към Съюза. Протестните настроения се засилват и в много други страни от ЕС. Разделянето на ЕС по линията „Запад-изток” между Стара и Нова Европа е очевиден. Въпреки негласната договореност в отношенията да се изключват историческите обиди, те остават. Например Полша настойчиво се завръща към въпроса за репарациите и издига пред ФРГ все повече нови искания, чиято сума расте неотклонно. Ако през 2014 г. полските власти официално говорят, че само столицата на страната е понесла в резултат на хитлеровистката окупация щети в размер на 45 милиарда долара, то през 2018 г. Полша иска от Германия 850 милиона долара репарация за Втората световна война. Растящата опозиция на Брюксел става невъзможна за игнориране – възниква група страни, които са започнали открито да се противопоставят на указанията от Брюксел и на задължителните за изпълнение решения. Противоречията вече нееднократно са достигали до такава острота, че са били разглеждани от Европейския съд, а Европейската комисия инициира „дисциплинарен” процес. Например, ръководството на Полша е пряко обвинено, че нарушава принципа на разделението на властите, а също така, че упражнява натиск върху съдебната система и медиите. А по отношение на Унгария ЕП е приел безпрецедентното решение да се въведат санкции за „разрушаване на демократическите институции, нарушение на принципите на правната държава и основните европейски ценности”. Причината за тази рязка реакция е приетият през юни 2018 г. в Унгария закон, който въвежда наказателна отговорност за оказване на съдействие на нелегалните мигранти. Едновременно с това властите на Унгария са приели пакет от закони по противодействие на подривната дейност в страната на структурите на Джордж Сорос. Проблемите, породени от миграционната политика на ЕС наистина станаха препъникамък и доведоха до остри разногласия. И тук не се размина без опити за принуда – Европейският съд задължи Унгария и Словакия да приемат бежанци. Но страните от „Вишеградската група” съвместно се обявиха против миграционните квоти и бяха подкрепени от Австрия. Най-категорична борба срещу нелегалните мигранти започнаха и властите на Италия, която фактически затвори вратите си пред тях. В Германия поискаха да се затегне миграционната политика, което вече принуди канцлера Меркал да признае, че е била допусната грешка. Политическите проблеми съпътстват икономическите и тук не може да се говори за никакво равноправие и единство. Обявените цели на ЕС са повишаването на жизнения стандарт, социалната защита и прочее блага, но те се оказват всъщност съвсем различни и само увеличават пропастта между Стара Европа и младоевропейците. За членовете на ЕС със силна икономика премахването на бариерите способства ръста на икономическата им мощ, но печалбата за едни задължително се превръща в загуба за други. Някога Гърция, Италия , Испания и редица други страни са настойчиво убеждавани да се откажат от определени видове бизнес в замяна на дотации. Мотивирането не е убедително. Например риболовство има в северните страни като Финландия, Дания и Швеция, затова и южняците по-добре да се съсредоточат върху туризма. Сумата, обещана като дотации е привлекателна. Но идилията продължава кратко време и е последвана от тежки последствия. Гърция обявява банкрут, а още няколко страни от ЕК се оказват на границата на икономическия колапс. За спасяване на Гърция са изпратени повече от 320 милиарда евро, но това не дява осезаем ефект – страната е обхваната от корупция, безработицата надвишава 20%, стачките се превръщат в национален спорт, а стагнацията на икономиката става постоянна. При това в Атива в знак на признание на „европейската идентичност” приемат закон за легализацията на хомосексуалните „бракове”, след което започват да шантажират ЕС и примерът става заразителен. Показателно е, че през януари 2018 г. председателят на Евросъвета Доналд Туск признава, че за Полша „играта си струва”, докато Варшава получава финансиране от ЕС. Заявлението не е напразно изречено: около половината полско общество сега подкрепя страната да се откаже от еврото и приема на бежанци дори под заплаха за изгонване от Съюза. Накратко еврото като единна валута отказват да го използват девет от 28 страни в Съюза. Сред петте основни икономически критерии, известни като маастрихтски, дефицитът на държавния бюджет на страните-членки на ЕС не трябва да превишава 3% от БВП (След това показателят е снижен до 2%), а държавният дълг – повече от 60% от БВП. Днес в ЕС средният дълг е в размер на 86,7%, тоест заплахата от фалит придобива системен характер. Спасението на Гърция може да се окаже леко изпитание в сравнение с Италия, където наложилата се ситуация изглежда значително по-сериозно – държавният дълг на тази страна е достигнал 131,8% от БМП или повече от два трилиона евро в парично изражение. Правителството на Италия отхвърли искането на Европейската комисия за внасянето на проектобюджета с твърде голям дефицит, поставяйки ЕС пред много труден избор: или да окаже на Италия извънредна помощ, чийто размер ще превиши възможностите на ЕС, или да откаже, което ще доведе до банкрут на страната, чийто дял в икономиката на Съюза е над 10%. Що се отнася до блока от военни проблеми, френският президент Е. Макрон все още има силни изявления за намерението да създаде единни въоръжени сили на ЕС. В същото време тази идея не е нова: различни военни контролни агенции вече функционират, например военния щаб на ЕС. Важно е, че през 2014 г. тогавашният началник на разузнавателния отдел на този щаб, финландският контраадмирал Георги Алафузов, извърши двумесечно работно пътуване в Киев. И на 13 ноември 2017 г. ръководителите на министерствата на отбраната и външните работи на 23-те страни от ЕС официално представиха план за обща европейска отбранителна система, като подписаха документ, наречен „Известие за постоянно структурирано сътрудничество“. Сред тези, които не са подписали, са Дания, Ирландия, Португалия, Малта и, по очевидни причини, Великобритания. От 28-те държави-членки на ЕС 22 са членове на НАТО едновременно и генералният секретар на Алианса Йенс Столтенберг заяви през септември 2017 г., че НАТО иска страните от ЕС да изразходват повече средства за отбрана, но „Европейският съюз по никакъв начин не може да замести НАТО колективна защита или сдържане“. Като се има предвид, че само четири страни от алианса изразходват повече от 2% от БВП за военния бюджет (показател, определен от съюзните ангажименти), е малко вероятно Европейският съюз да намери ресурси за своя военен блок. Президентът Д. Тръмп прие като обидно изявлението на Е. Макрон, че е необходима единна армия, за да може ЕС да се защитава срещу Русия, Китай и Съединените щати. Можем да си припомним реакцията на американския президент към предложението на Макрон да си сътрудничат в търговията, тъй като има „общ проблем – Китай“: Тръмп отговори, че ЕС е „по-лош от Китай“. А генерал Джордж Патън, един от най-почитаните американски командири от Втората световна война, е казвал: „Бих предпочел да се срещна лице в лице с германското дивизия, отколкото да имам френска зад гърба си“. И въпросът дали Европейският съюз ще просъществува до 2025 г. в никакъв случай не е празен.   Превод: В.Сергеев", "date": "2018.11.28", "title": "Ще просъществува ли Европейският съюз до 2025 година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389922-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%BF%D0%B8%D1%81%D0%B0%D1%82%D0%B5%D0%BB%D1%8F-%D0%BA%D0%B0%D1%82%D0%BE-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE", "text": " сериозен и значим писател е особен проблем за литературата и обществото, който различното историческо време разрешава според нагласите, критериите и конюнктурата си. Не писателят избира времето, но времето непременно избира писателя, формира, утвърждава или го отрича, подтиква или задържа развитието му, използва го, казано направо, като своя собственост. Творецът е продукт или жертва на времето, а не обратното. Когато писатеят забрави това и си въобрази, че е по-силен от всичко и всички; че в него е властта и е способен да обръща времето, без да позволи да бъде обръщан от него, настъпва колизия, от която почти никога не преодолява и не се измъква от нея.     Писателят най-често си въобразява, че борбите, които води в живота и в литератуата, са все епични и обогатяващи историята, придавайки й високи цели, героичен дух и величавост. Но те обикновено остават до битовото си равнище, а драмата му – лично поражение и загуба. И все пак, личната драма на писателя е огромен и обикновено трудно разбираем и разрешим социален и литературен проблем, защото събира в себе си и типологизира драмите на стотици и хиляди хора, заблудили се, че могат да надмогнат правилата на бита и историята. Или че животът е достатъчно дълъг, за да остане време за поправяне на грешката.     От живота и драмите на писателя винаги могат да си извлекат поуки. В това е смисълът те да се изучават – особено на писател, доброволно попаднал в клещите на голяма политическа или геополитическа игра, в която трябва да изпълни определени действия, чийто резултат ще го засегне отгоре-отгоре. Понеже като човек е твърде малък, за да бъде пряк участник в нея. Затова ив началото не си дава сметка какви са тези клещи и какво ще извадят чрез него; нито чии ръцете, които ги държат. Коварството на личния му избор е в това, че влизането в тях е лесно, дори приятно, раскаещо честолюбието и обещаващо онова, към което толкова се стреми. Драмата идва после, когато осъзнае, че повече не може така; че се нуждае от спокойствие и свобода; че едно са му обещавали, а идва друго; че мечтания успех така и ще го подмине. Точно тогава тези, които го държат, нехаят за това. Защото те играят друга игра и малко ги интересува участта на този, който е в техните клещи. Стига, разбиа се, да не ги предава и злепоставя непоправимо. А тези отстреща не го посрещат с отворени обятия, а както обикновено се случва, вкопчват го безцеремонно в своите клещи и изобщо не се церемонят с него. И триумфът се превръща в поражение. Думата ми е за станалия митичен писател Георги Марков. Моите разсъждения са предизвикани от една много интересна и добросъвестно написана книга: „Случаят „Георги Марков” от проф. Бончо Асенов, посветена на неговия живот, творчество и смърт. Всъщност, главната тема е тази смърт, с която толкова спекулират определени кръгове в антикомунистическата си ярост. Тя трябва да докаже колко жестоки и безчовечни са били методите на предишната власт срещу всеки дръзнал да я критикува или дори само да я постави под съмнение. А Марков няколко години бил правил това по радио ВВС, а после и по радиостанциите „Дойче веле” и „Свободна Европа”. Един от непреодолимите комплекси на антикомунистическата пропаганда е постното и хилаво българско дисиденство до 1989 г. Този комплекс тя няма как да го прикрие и дори постоянно го вади на показ. Затова и с такава радост използва съчинената от нея история за „героизма” на Георги Марко . Неговите „Задочни репортажи за България” са обявени за литературните шедьоври на антикомунистическата борба, образец на високо писателско майсторство, смелост и дори героизъм. А като се добави лесно конструираната версия, понеже изглежда достоверна за всеки ленив ум, чакащ подобна залъгалката, че уж е бил убит от ДС по нареждане на Тодор Живков заради изобличителнията в тях, дефицитът от толкова нужните й „борци срещу комунизма” като че ли леко намалява. Ала само в очите на тези, които са заслепени от поразяващата й власт. Бончо Асенов е кадрови офицер от ДС. Един бивш офицер от ДС винаги притежава повече информация от всички журналисти, писали книги и статии за убийството на Георги Марков. Като професионалист много повече от когото и да било от аматьорите-журналисти познава дейността на тайните служби и умее да я анализира. Те май изобщо не я познават, а само се опиват от получената даром смелост да я ругаят и разобличават. Бончо Асенов няма необходимост да съчинява басни, а преценява достоверността на факти през тяхната допустимост и достоверност. Т. е. най-напред по това дали тези факти са реални или измислени. Именно с тази си професионална умелост той пристъпва към излагането и преценката на събитията по въпросния случай. Б. Асенов лесно отделя истината от лъжата, факта от измислицата. Защото познава отлично от собствен опит на служител в службите познава похватите и начина на мислене на хората, които конструират сценария, по който се повежда операцията заедно с целия облак от лъжливи следи с цел да се отклони (поне за известно време!) вниманието на контраразузнаването и агентът остане задълго неоткрит и неоткриваем. Разбира се, докумените за подобни важни от различна гледна точка операции нито са в изобилие, нито се оповестяват. А хората, работещи по подобни случаи, винаги са най-високи професионалисти, неподвластни на съблазните за шумотевици и слава, готови да отнесат в гробовете си тайната на замисъла и изпълнението. Почеркът и начинът на мислене и действие обаче остават. Но четенето им трябва да бъде добросъвестно и професионално. Както го прави Бончо Асенов в тази си книга. Преди да стане писател Георги Марков е бил инженер-химик. Този факт пряко се отнася до неговата сетнешна съдба на писател и герой в една грандиозна (истинска и спекулативна) игра. Затова и наблягам на него! В началото на 50-те години на ХХ век, когато Марков публикува първите си разкази и очерци, в българския литературен живот вече се е утвърдило едно неписано правило – новите писатели са предимно филолози по образование, студенти в Софийския университет (най-вече по специалността българска филология). Те са най-близо до редакциите, участват в университетски литературни кръжоци, наблюдавани са от ръководството на СБП и редакциите. Те си имат свои места в кафенета и аудитории за срещи и разговори. Компаниите на младите писатели са обикновено съставени от такива студенти. Затова на идващите „отвън” се гледа с известно недоверие и дори подозрение. На тях им е по-трудно „да пробият”. Георги Марков сякаш без усилие нарушава това правило – при това почти без някой да му оказва съпротива. Този психологически момент е важен за по-нататъшното поведение на младия тогава писател. Той „изпреварва” доста други свои връстници-филолози и категорично се утвърждава като един от най-надеждите и талантливи млади автори. Марков охотно бива приеман в средите на утвърдените писатели, на известни и влиятелни хора от писателската, но и от партийната и държавната власт. За него се говори, името му е популярно, съветват се с него. Бил е и привлекателен за жените мъж. Още нещо важно в биографията на Георги Марков: сериозното му заболяване от туберкулоза и дългото лечение на коварната тогава болест. В крайна сметка бива излекуван. Още една победа за младия мъж и творец. Към писателската слава и успехите сред жените се добавят високите хонорари, синекурната длъжност, но и интересът на високопоставени ръководители на тайните служби към личността му. Кой не би бил щастлив с такава биография. Но една такава щастлива биография не носи само радости и пари. Тя, както се казва, дърпа дявола за опашката и насочва вниманието му към новоизгрялата звезда на българската литература от 60-те години на ХХ век. В края на 1969 г. заминава в Италия при брат си. И повече не се връща. Днешните му апологети и биографи твърдят, че Георги Марков е избягал от България по политически причини. Да избягаш „тайно” с личен автомобил, при това западен, по онова време е чиста фантастика. За да преминеш българската гранаца освен входяща виза за съответната страна се изискваше и  . Задграничните паспорти трябваше да бъдат снабдени с тези две визи, за да те пропуснат през съответния граничен пункт. Проф. Бончо Асенов подробно разказва в книгата си с чия изключително висока протекция и по какъв начин Георги Марков напуща страната, за да отиде при брат си. Въпреки категоричния отказ на неговия директор на издателство „Народна младеж”, където тогава е работел. В книгата се проследяват действията му в Англия, начините, с които успява да започне работа в ВВС, анализират се писмата, които изпраща от там до свои близки в България. Но най-важното: на Марков цели две години българската консулска служба в Лондон охотно продължава изходящата му виза, защото без нея ще се окаже невъзвращенец. Към края на този двегодишен перирод в писмата си той става все по-критичен и гневен заради бавенето на визата в българската консулска служба. Бончо Асенов ни подсказва, че вече е задействана решителната част от сценария, по който Георги Марков „бяга” от страната и получава доверието на английските тайни служби да започне работа в ВВС. Аз не отричам, че една от причините Георги Марков да приеме участие в цялата тази без съмнение сложна и опасна операция, е амбицията му да пробие като писател в Англия и Западна Европа. Представите му за литературния успех на Запад са извлечени от българския литературен живот, в който ДС отваря повече пътища към лесното издаване на книги, към наградите, похвалите, високото място в литературната йерархия. Затова е силно изнервен от слабия интерес към творчеството му в Англия. Вече невъзвращенец Георги Марков може да разчита единствено на себе си в устройването на бита и литературното си положение. Колкото и странно да е, въпреки слабия интерес към творчеството му и редките му чисто литературни изяви, той живее богато, купува имоти, не се лишава от нищо. Заплатата му в ВВС не е кой знае колко висока, за да има такъв жизнен стандарт. Но той го има. И не е трудно да се отговори на въпроса откъде и чии са тези пари, с които българският писател разполага. България очевидно не го е хвърлила ей така в устата на лъва – тя не го е забравила. И как ще го забрави, когато той изпълнява нейна опасна и отговорна задача. Тази задача, както пише и Бончо Асенов, е да проникне в радио „Свобода Европа”, да постъпи там на работа – поне за известно време, да събере сведения за някои от сътрудниците на българската секция, след което да се прибере в България. Тогава ще се разрази огромен политически скандал и ще бъде разобличено участието на ЦРУ в подривните акции срещу България и социализма. Бончо Асенов смята, че тук операцията очевидно е „прихваната” от английските тайни служби и ЦРУ и Георги Марков става обект на разработки от тях. Работите му вече вървят зле, трудностите се увеличават, възможностите за постигане на литературен успех на Запад са по същество изчерпани. Както се казва, „облаците над главата му се сгъстяват”. Все пак неговите „Задочни репортажи” биват четени по „Свободна Европа”. „Пробивът” е организиран от тези, които Марков е трябвало да разобличи по-късно, и които вече подготвят развръзката в играта, в която се е въвлякъл. За нововизлюпените наши антикомунисти предишните тайни служби са съставени от глупави, неграмотни и злобни служители, чиято единствена задача е да вербуват и убиват. Без дори да мислят. Антикомунистическата версия за смъртта на Георги Марков като убийство за отмъщение и наказание заради критичното му отношение към властта, заповядано лично от Тодор Живков (но съгласувано с тогавашния ръководител на СССР Юрий Андоропов) е плод на легендата за времето преди 1989 г. Тази легенда е родена в празни глави, които се надяват повтаряйки хиляди пъти една лъжа, да я превърнат в истина. За младите, които не познават реалностите от миналото, а и не им се разсъждава дали това, което им говорят е истина и дали изобщо е възможно да се действа по толкова нелепи начини, е лесно да се оставят да ги заблудят и убедят. Лъжата обаче е грях, който рано или късно бива застигнат от възмездие. Бончо Асенов аргументирано, вещо и най-важното добросъвество и като подготвен специалист доказва несъстоятелността и неверността на версията за намесата на българските тайни служби в смъртта на писателя. Това не е трудно да се докаже от професионална гледна точка, но въпреки това лъжата битува толкова години и се насажда като истина. Георги Марков обаче не е герой или мъченик, а жертва на своята суета, амбиция, наивност, лекомислие. Но и на жестокостта и безсърдечието на английските тайни служби, които не се поколебават да пресекат операцията, която му е възложена и която той допуска да бъде разкрита. И пада жертва в т. нар. „студена война”. Но по-важното е друго. Дори и в смъртта си Георги Марков не може да излезе от примката, в която от суета и непредзливост, нереална преценка на собствените си сили и възможности, психологическа издържливост и професионални способности е влязал. Животът не е литературен сюжет, който можеш сам да насочваш в благоприятна за тебе посока, за да получиш онова, което смяташ, че ти се полага. Изборът на Марков не може да е постъпка на герой от криминален роман, а решение, за което се носи отговорност. В подобни случаи обратният път е затворен! Аз силно се надявам, че тази книга ще сложи край върху т. нар. „случай Георги Марков” в неговия пропаганден вариант и антикомунистически смисъл. За да отвори разсъждения за човека и неговата съдба и особено за избора, служението и отговорността на писателя, който трябва да помни, че личният му живот би могъл да съблазни други и да ги вкара в изкушения, на които те не биха устояли. Но не само за писателя, а за всеки, който си представя живота като безкраен празник... Животът обаче не е безкраен празник – особено когато се включиш в нещо, чиято цена е твърде висока. Съдбата на Георги Марков го доказва за сетен път.", "date": "2018.11.28", "title": "Съдбата на писателя като проблем на литературата и обществото"}
{"url": "http://www.classa.bg/%D1%81%D0%B2%D1%8F%D1%82/item/389923-%D1%81%D0%BE%D0%BD%D0%B4%D0%B0%D1%82%D0%B0-%D0%BD%D0%B0-%D0%BD%D0%B0%D1%81%D0%B0-insight-%D1%83%D1%81%D0%BF%D0%B5%D1%88%D0%BD%D0%BE-%D0%BA%D0%B0%D1%86%D0%BD%D0%B0-%D0%BD%D0%B0-%D0%BC%D0%B0%D1%80%D1%81", "text": "Космическата сонда InSight, изстреляна от Земята на 5 май в рамките на програмата на НАСА Дискавъри, се е приземила на повърхността на Марс, след пътуване от 458 милиона километра в Космоса.   Устройството, което има за цел да изучи вътрешността на Марс, трябваше да пресече атмосферата на Марс и да се опита да постави на повърхността на червената планета модула за кацане, оборудван с модерни инструменти, само за няколко минути.   InSight се „примарси\" с осем километра в час, след като активира спирането на 125 километра над повърхността на червената планета, когато пътуваше със скорост от 20 000 километра в час. Този процес е наречен \"шестте кошмарни минути\", защото сондата трябва да изпълни серия от сложни задачи и нейните контролиращи не могат да я следят в реално време, поради забавянето на сигналите, предавани от сондата. Така специалистите разбраха, че кацането е било успешно, едва след края му.   Друго предизвикателство за сондата InSight са прашните бури, които понастоящем съществуват на Марс, въпреки че НАСА казва, че сондата е готова за такива условия.   InSight е четвъртият модул, пуснат от НАСА, който успешно се приземява на повърхността на Марс през последните двадесет години.   Модулът вече е започнал да изпраща изображения от Марс, както бе обявено от НАСА в акаунта в Twitter.   В продължение на две години станцията, която има сеизмометър на борда, ще изучи вътрешната структура на планетата, записвайки сеизмологичната активност и използвайки сонди за изследване на топлинните потоци.   \"InSight ще бъде първата мисия, в която устройство взема инструменти от покрива на модула и ги поставя на повърхността на Марс\", подчертава Хайме Сингър, директор на системата за внедряване на модули. Модулът ще закрепи сеизмометър върху повърхността и ще го покрие с термичен щит, за да защити инструмента от външни фактори. Също така устройството ще сондира почвата, за да проучи и измери топлинните потоци.", "date": "2018.11.28", "title": "Сондата на НАСА Insight успешно кацна на Марс"}
{"url": "http://www.classa.bg/%D1%81%D0%B2%D1%8F%D1%82/item/389924-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D1%81%D0%B5-%D0%BF%D0%BE%D0%B2%D0%B8%D1%88%D0%B0%D0%B2%D0%B0-%D1%81%D0%BB%D0%B5%D0%B4-%D1%87%D0%B5%D1%80%D0%BD%D0%B8%D1%8F-%D0%BF%D0%B5%D1%82%D1%8A%D0%BA", "text": "Цените на петрола се повишиха с над 2% в понеделник, след като паднаха миналия петък до най-ниското си ниво през тази година.   Петролните фючърси на Брент нараснаха с $ 1,68, достигайки $ 60,48 за барел, което е увеличение от 2,9%.   От своя страна суровият WTI регистрира ръст от 2,4% или 1,21 долара, достигайки 51,63 долара за барел.   По този начин цените са възстановили някои от силните загуби в петък, когато достигнаха най-ниското си ниво от октомври 2017 г., на фона на нарастващите опасения от свръхпредлагане. Брент спадна до $ 58.41 за барел, а WTI спадна до $ 50.15.   Повишението в понеделник обаче бе ограничено от несигурността за световния икономически растеж и новите признаци на увеличение на предлагането, включително рекордното производство на Саудитска Арабия, което достигна между 11,1 и 11,3 милиона барела на ден през ноември, според Ройтерс.   Доставките на суров петрол нарастват по-бързо от търсенето, и за да се опита да се сдържа глобалния излишък, се очаква, че Организацията на страните износителки на петрол (ОПЕК) ще се съгласи да намали продукцията, на следващото си заседание на 6 декември.   От своя страна, Goldman Sachs прогнозира, че срещата на Г-20 през тази седмица може да бъде катализатор за растеж в цените на суровините, както и ОПЕК и другите страни могат да постигнат споразумение, което ще доведе до възстановяване на пазара.   \"Ако ние вярваме, че не са оправдани цени на Брент от $ 86 за барел, точно така ние вярваме, че и $ 59 също не са\", казва от компанията, като прогнозират котиране от $ 70 за барел през 2019.", "date": "2018.11.28", "title": "Цената на петрола се повишава след \"черния петък\""}
{"url": "http://www.classa.bg/%D1%81%D0%B2%D1%8F%D1%82/item/389925-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%B7%D0%B0-%D0%B3%D0%B8%D0%B1%D1%80%D0%B0%D0%BB%D1%82%D0%B0%D1%80-%D1%82%D1%80%D0%BE%D0%B9%D0%BD%D0%BE-%D0%B1%D1%80%D0%BE%D0%BD%D0%B8%D1%80%D0%B0%D0%BD%D0%B5-%D0%B8%D0%BB%D0%B8-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%BE%D0%B2%D0%B0%D0%BB", "text": "Испанският външен министър Хозеп Борел, е реагирал на многото критики на политическата опозиция в страната му към споразумението, постигнато през този уикенд с Обединеното кралство, според което бъдещите решения за Гибралтар трябва имат одобрението на Испания.   \"Би било полезно да знаят за какво говорят\", заяви министърът за политическите лидери, които подценяват стойността на сделката. Той обясни, че подписаното изяснява: \"Гибралтар, след като Великобритания излезе от Европейския съюз, също така излиза, но не подлежи на преговори с Европейския съюз, сякаш е част от Обединеното кралство.\"   След няколко дни на напрежение, по време на които Испания заплаши да наложи вето на Европейския договор за Brexit, обуславяйки исканията си с преговорите за Гибралтар, правителството на Санчес най-накрая постигна считаните за необходими гаранции:   Съвместно изявление на Европейския съвет и Европейската комисия, които се задължават да не преговаря никакво споразумение с Обединеното кралство, включващо Гибралтар, като всяко бъдещо споразумение засягащо \"Скалата\" неизбежно ще изисква одобрението на Испания.   Писмо, в което британското правителство признава, че спорния член 184 от Споразумението за излизане на Великобритания ЕС – причина за раздора между Мадрид и Лондон, не може да се тълкува така, че да позволи на Великобритания да преговаря с ЕС за нищо свързано с Гибралтар. Санчес подчерта, че правителството му дава на това писмено признание \"трансцедентална стойност\". В допълнение, както посочи испанският лидер, в рамките на бъдещата политическа декларация, както Европейският съвет, така и Европейската комисия, \"подкрепят позицията на Испания\".   Това накара Санчес да представи постигнатото споразумение като \"тройно историческо брониране, с което определено може да се посрещне бъдещето на Гибралтар през следващите няколко години.\"   От своя страна, лидерите на двете основни партии на испанската опозиция критикуваха силно резултата от дипломатическото усилие на правителството на Санчес. И двете се подиграха на условията, приети от Испания по отношение на Гибралтар.   \"Споразумението, което не е обвързващо, е лошо споразумение, една мокра хартия, исторически провал\", казаха те.   \"ЕС може да преговаря с Обединеното кралство за Гибралтар, но така, че Испания трябва да даде своето съгласие, от началото до края. Когато се преговаря за Гибралтар, Испания има последната дума\" категорично заяви Борел.", "date": "2018.11.28", "title": "Споразумението на Испания за Гибралтар - \"Тройно брониране или исторически провал\"?"}
{"url": "http://www.classa.bg/%D1%81%D0%B2%D1%8F%D1%82/item/389926-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE", "text": "Президентът на САЩ, Доналд Тръмп, заплаши да затвори границата на страната с Мексико за постоянно, \"в случай на нужда\". Обитателят на Белия дом каза, че керванът на мигранти от Централна Америка няма да влезе в неговата страна.   \"Мексико трябва да придвижи тези мигранти, много от които са абсолютни престъпници, обратно в техните страни. Направете го със самолет, автобус, направете го както искате, но те няма да влязат в САЩ. Ако е необходимо, ще затворим границата за постоянно. Конгрес, финансирайте стената!\", заяви президентът на своя Twitter профил. На 25 ноември, най-малко 500 души от кервана мигранти се опитаха да прескочат граничната бразда, която разделя двете страни, така че агентите по сигурността на САЩ прибягнаха до сълзотворен газ. Мигрантите на свой ред хвърляха камъни по членовете на граничния патрул. Мексиканските медии съобщават, че нито един член на кервана, не е успял да достигне до САЩ.   Секретарят на вътрешните работи на Мексико, Алфонсо Наварете Прида, съобщи, че членове на кервана мигранти, които са пробили полицейския кордон и са се опитали да нарушат границата на САЩ, ще бъдат депортирани. Инцидентът се случи на граничния пункт Сан Исидро, който е най-посещаваната точка за влизане в Съединените щати от Мексико със своите 100 000 прекосявания на ден. Пътят беше временно затворен след опита за масов пробив.   В същото време срещу мигрантите има протести от жителите и властите в Тихуана.", "date": "2018.11.28", "title": "Тръмп заплашва да затвори окончателно границата с Мексико"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389917-28-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1520 г. експедицията на Фернандо Магелан преминава Магелановия проток и навлиза в голям воден басейн, който нарича Тихи океан.   През 1821 г. Панама обявява независимост от Испания и се присъединява към Велика Колумбия.   През 1843 г. Хавайските острови получават независимост в резултат на договор между Англия и Франция.   През 1878 г. в София е създадена Публична библиотека, която по-късно прераства в Народна библиотека \"Св.св. Кирил и Методий\".   През 1880 г. княз Александър Батенберг назначава ново правителство с премиер Петко Каравелов.   През 1890 г. в Илинойс (САЩ) се провежда първообраз на съвременното автомобилно рали.   През 1893 г. в Нова Зеландия за първи път е упражнено правото на жените да гласуват в избори.   През 1912 г. Албания обявява независимостта си от Османската империя с Декларацията от Вльора.   През 1919 г. в Англия е избрана първата жена-депутат - лейди Астор.   През 1948 г. в САЩ започва продажбата на фотоапарата Полароид.   През 1974 г. провежда се последният концерт на Джон Ленън.   През 1994 г. при референдум гражданите на Норвегия отхвърлят членството на страната в Европейския съюз.   През 2006 г. се провежда първият уеб видеочат с космоса.    ", "date": "2018.11.28", "title": "28 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389918-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F%D1%82-%D0%B5-%D1%86%D0%B0%D1%80,-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F%D1%82-%D0%B5-%D0%B1%D0%BE%D0%B3", "text": "Ако попитате някой средновековен човек (да речем, патриарх Евтимий или някой като него) какво ли би могъл да означава изразът \"черен петък\", той би помислил, би почесал брадата си и сигурно би отговорил: \"Това ще да е петъкът в Страстната седмица, Разпети петък. Какъв по-черен петък от този, в който Исус Христос мъченически загина на кръста заради нашето спасение?\". Да, обаче днешният човек е замесен от по-друго тесто.     Признавам, че не следя черните петъци. Знам само, че те са на следващия ден след Деня на  благодарността в Щатите и официално слагат началото на празничното (Коледното, Рождественското) придобиване на купища ненужни вещи.  На по-следващия ден пък - в събота - е \"Събота на малкия бизнес\", когато гражданите продължават да купуват вещи, само че този път от кварталните магазинчета, за да ги поощрят, види се гузни задето предния ден са поощрили веригите. Единствената телевизионна картина, която е останала в спомените ми от американските черни петъци, е как вратите на мола се отварят, как тълпите връхлитат вътре като потен ураган и после как две дебели негърки се бият за булчинска рокля, която няма да се хване на никоя от тях, докато не я скъсат. Но да оставим американските черни петъци и да се върнем у нас, където нито имаме ден да благодарността (може би защото по традиция сме неблагодарно племе), нито пък събота на малкия бизнес. Данните, които се изнесоха в началото на седмицата след българския черен петък, сочат, че 2/3 от българите, тоест около 70% от населението - процент, за който политическите партии могат само да си мечтаят - са похарчили средно по 400 лв. на калпак (тоест близо една минимална заплата) за броени часове и то за стоки, които вероятно не са им били от първа необходимост, но за които са повярвали, че именно в него ден са по-евтини в сравнение с други дни от годината. Разбира се, както показа и изявлението на Комисията за защита на потребителите, цените на много от стоките изобщо не са били намалени, но важното е да се оставим да ни носи тарикатското чувство, че сме на далавера, че да похарчиш хиляда лева за ненужни неща е по на сметка, отколкото да не похарчиш нищо. Очевидно става дума за хора с излишни пари - тяхна си работа за какво ще ги харчат. Но дали е така? Статистиката сочи, че по време на черните петъци е златна жътва за всякакви субекти, които отпускат по-бързи или по-бавни потребителски кредити.  Разтрепераният консуматор се тъпче да подпише договора и да прегърне прахосмукачката, пък ще му мисли чак догодина, чак след Атанасовден ще му дойде до главата каква лихва е обещал да плати на празничния си благодетел. Това масово явление за пореден път потвърждава старата максима, че потребителят е човек, който харчи пари, които не притежава, за да впечатли хора, които не харесва или в най-добрия случай не познава и не държи на тяхното мнение. Кое е отчайващото? Че очевидно 2/3 от българите са такива. Кое е обнадеждаващото? Че очевидно 1/3 от българите не са. Всеки да го смята, както си иска. Още от времето на Ной се знае, че спасяващите се са по-малко от погубващите се и това правило е доказано през всички следващи векове. От друга страна обаче човек се спасява от едно, но се погубва от друго, така че никой не знае. Със сигурност жертви на черните петъци не са търговците, които ги устройват, рекламистите, които ги пропагандират, и лихварите, които ги финансират. Сред жертвите не са наистина състоятелните хора, както и хората, които са готови да платят по-скъпо, стига да ги оставят да пазаруват когато, където, каквото и колкото сметнат за необходимо. Сред жертвите не са и хората, които все още не са забравили, че Коледа е преди всичко Рождество, и че Дядо Мраз е преди всичко св. Николай Мирликийски. Нали знаете откъде тръгва историята с чувала на Санта Клаус? Св. Николай, още преди да стане епископ на град Мир и преди да удари плесница на Арий на Първия Вселенски събор в Никея, бил богат наследник от Патара в Ликия. Негов съгражданин, също богат човек, се разорил и не виждал друг начин да спаси делата си, освен да продаде честта на трите си дъщери. Св. Николай не можел да допусне това и на три пъти подхвърлил през прозореца торба със злато, докато човекът не устроил и трите си дъщери и не стъпил отново на краката си. Оттам и среднощния чувал с подаръците. Оттам и лудото пазаруване на подаръци за Коледа. Разбира се, причината за истеричния шопинг съвсем не е в житието на св. Николай. Имало е време, когато хората са слагали на елхата курабийки  и това са били подаръците. После обаче идва ерата на потреблението, правото на щастие, духът на Коледа и Кока-кола, която сменя дизайна на св. Николай, за да го превърне в добре познатото едро джудже, дебело, с червени дрехи и широк черен колан през шкембето, с напращели от руменина бузки и епикурейски блясък зад елегантните очилца. Тогава идва киното, тогава идва телевизията, а с тях и реклама, която слага знак на равенство между смисъла на живота, притежаването на дадена вещ, консумацията на определена храна или напитка, ползването на определена, удивителна и несравнима по грижата си за вас услуга. Потребителят е цар! Но какво говоря: потребителят е бог! Всичко е за него, той е фокусът на цивилизацията и научния прогрес.  В негово име се правят откритията, за негово благо съществуват банките, единствено заради него се трудят мултинационалните концерни. От него се иска само да ходи на работа, да получава заплата и после веднага да тича в магазина, за да я похарчи. Философията на екзистенц-шопинг-хуманизма е кристализирала в слогана на една реклама, която се върти и в момента: \"Тук съм човек, тук пазарувам!\". Човекът е човек, когато потребява. Когато не потребява, тогава е смазано от комплекси желе, което не си струва и усмирителната риза, в която да го вържеш. Никой не е казал, че вещите са зло. Напротив, има много приятни, красиви, полезни и даже поучителни вещи. Злото започва едва тогава, когато превърнем тяхното притежаване в религия. И даже не тяхното притежаване, а процеса на тяхното придобиване, защото познавам хора, които от цял свят мъкнат вещи, а после даже не си правят труда да ги разопаковат и забравят за тяхното съществуване. Иначе казано, злото започва тогава, когато превърнем вещите от средство в цел. Това важи не само за вещите, но и за превръщането на всяко друго средство в цел - когато храната се превърне от средство за поддържане на живота в цел на удоволствието, тогава се появява чревоугодието; когато чувствената любов се превърне от средство за създаване на нов живот в цел на блудството, тогава се превръща в сладострастие; когато достойнството се превърне от средство за измерване на постигнатото в цел на гордостта, тогава става тщеславие. Всичко е в начина на употреба: добри и лоши неща няма, има добра и лоша употреба или, иначе казано, употреба и злоупотреба с нещата. Кое е мерилото? Мерилото е съвестта и представата за това какъв е смисълът на живота и целта на съществуването. Простичко, а? Понеже всичките тези черни петъци, цялото това грабене и тъпкане в края на годината се прави в името на Коледа, тоест в името на Рождество Христово, ще си позволя да завърша с един цитат на Честъртън, към който обичам да се връщам всяка година по това време: \"Рождеството не е просто повод за весела компания. Не е само индуистко мирно събиране, нито само скандинавско зимно пиршество. В Рождество Христово има нещо дръзко - нещо, което прави резките камбани в полунощ да звучат като славните оръжия в току-що спечелена битка\". Но пък и в шопинга има нещо хубаво - като вълшебна фея той превръща протестиращите в пазаруващи, най-бедните европейци - в горди потребители на телевизори и смартфони, жертвите на \"геноцида\" - в червенобузи гуляйджии; превръща блокадите в трапези, а гневните лозунги - в наздравици. И така ще бъде повече от месец. После, като мине и Атанасовден, ще видим.  Тогава - каквото сабя покаже и будната съвест, майко, гражданската! Освен това мисля, че Картаген трябва да бъде разрушен. Наздраве!", "date": "2018.11.28", "title": "Потребителят е цар, потребителят е бог"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389919-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0%D1%81%D1%82%D1%8A%D0%BF%D0%B8-%D0%BA%D1%83%D0%BF%D1%87%D0%B8%D0%BD%D0%BA%D0%B0%D1%82%D0%B0,-%D0%B4%D0%B5%D1%82%D0%BE-%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5-%D0%BF%D1%80%D0%B8-%D1%81%D0%BB%D0%B0%D0%B2%D0%B8-%D0%B3%D0%B0%D0%BB%D0%B5%D1%80%D0%B8%D1%8F-%D0%B2%D0%B8%D0%B4%D0%B5%D0%BE", "text": "С известно закъснение, но не фатално, забелязах, че премиера Бойко Борисов е поставил на Фейсбук стената си “доказателства” за числата, които цитираше миналата седмица, при гостуването на шоумена. И това, което показва, изглежда ето така 1:1 (за по-добър преглед и прочит кликайте с мишката върху снимките): \r\n     \r\n     Първо е важно да се отбележи, че Борисов НЕ ПОСОЧВА източника на информацията, която изнася!!! А второ – аз няма да се занимавам с външния дълг, понеже от него “разбират” 80% от народонаселението. Предпочитам да разгледам брутния вътрешен продукт (БВП), като процент от който се изчислява и външния дълг, както каза Той Там. \r\n Тънкият момент за БВП за 2018-та е, че той е представен като ОЦЕНКА, т.е. ПРОГНОЗА. Няма как и да е иначе, като се знае, че годината все още не е приключила. А сега ще се опитаме да видим, дали оценката е реалистична или силно раздута? Но преди това дебело ще подчертая, че в студиото Той натърти, че към настоящия момент БВП е 110 милиарда лева!!! Вижте това в долното кратко, но силно поучително видео. То е хит тези дни в YouTube! \r\n Обръщаме се за справка към Евростат и ето, какво виждаме там: \r\n     \r\n   Както се вижда от европейската статистика размерът на БВП за 2017-та е бил толкова, колкото показва и българският Национален статистически институт (НСИ) в същото видео, което ви препоръчах да видите по-долу. \r\n Нищожното разминаване в числата, както за 2014-та така и за 2017-та се получават от разликата в курса ЛЕВ-ЕВРО, използван за сметките. \r\n А сега пак да попитаме Евростат, с какви темпове расте българският БВП през последните години? \r\n     \r\n     Средно с по 2,2%, а за последните две години с около под 3,5%. Според премиера през настоящата година ръста ще бъде около 7% или ДВА ПЪТИ по-голям от предходните две. Така се правят великите дела? \r\n Много слагачи на Борисов коментират около долното видео, че лъжите на патрона им били малки и пренебрежими. Първо не са малки и въобще не са пренебрежими. Става въпрос за МИЛИАРДИ! И второ – нас ни управлява неизлечим ЛЪЖЕЦ! Какви резултати очаквате да се случат тогава на територията? \r\n А другите му тлъсти лъжи, които никой друг не забеляза, можете да видите от видеото!: \r\n    ", "date": "2018.11.28", "title": "Борисов настъпи купчинката, дето произведе при Слави (ГАЛЕРИЯ+ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389920-%D0%BD%D1%8C%D0%BE%D0%B9%D1%81%D0%BA%D0%B8%D1%8F%D1%82-%D0%B4%D0%BE%D0%B3%D0%BE%D0%B2%D0%BE%D1%80-%D0%B8-%D0%B7%D0%BB%D0%BE%D1%89%D0%B0%D1%81%D1%82%D0%BD%D0%B0%D1%82%D0%B0-%D1%81%D1%8A%D0%B4%D0%B1%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "На 27 ноември 1919 г. е подписан унизителният за страната ни договор Ньойският договор е подписан между България, от една страна, и страните от Антантата. Той слага края на Първата световна война. Подписва го Александър Стамболийски на 27 ноември 1919 г. в кметството на парижкото предградие Ньой сюр Сен. Ратифициран е на 15 февруари 1920 г. Парижката мирна конференция Парижката конференция е свикана във Версай, Париж, на 18 януари 1919 г. Води я Жорж Клемансо. В нея участват американският президент У. Уилсън, британският премиер Лойд Джордж и италианският министър-председател Виторио Орландо. Тази дата не е избрана случайно. През 1871 г. в същата зала е провъзгласено обединението на Германия. На конференцията се разглеждат мирните договори със страните, победени във войната – Германия, Царство България, Австро-Унгария и Османската империя. С Германия е сключен Версайският договор.  С Австрия – Сен-Жерменският договор.  С Унгария – Трианонският договор  С Османската империя – Севърският договор.  С България – Ньойският договор. Конференцията приключва през 1920 г. и налага тежки условия на загубилите войната страни. Българската делегация През лятото на 1919 г. България изпраща делегация на Парижката конференция. Българите пътуват осем дни с влак за Париж, без удобства; влакът минава през Белград; охраняват го офицери и няколко батальона сенегалски войници. Пристигат в Париж на 27 юли и се налага два месеца да излизат от хотела само със специално разрешение. Българската делегация включва: Т. Теодоров – министър-председател и министър на външните работи, ръководител на делегацията; Венелин Ганев – министър на правосъдието; Янко Сакъзов – министър на търговията, промишлеността и труда; Михаил Сарафов – адвокат; А. Стамболийски – министър на обществените сгради, пътищата и благоустройството и др. В началото на март започват заседанията на комисията, която обсъжда Добруджанския въпрос, румънско-българската и българско-сръбската граница. В средата на април става ясно, че на конференцията, която ще подпише предварителния договор, няма да бъдат поканени делегати от България, Австрия и Турция. Румънски, сръбски и гръцки делегати подготвят условията на договора с България. Става ясно, че страната ни ще загуби всичките придобити по времето на Балканската война територии в полза на Гърция. През лятото на 1919 г. Сърбия изпраща мемоар до Жорж Клемансо, с който иска цялата българско-югославска граница от Дунав до Беласица да се премести с 20-70 км навътре в територията на България; тази площ е над 13 хиляди квадратни километра, с население от половин милион българи, които в Белград наричат „сърби“. Гърция има претенции към Западна Тракия. През 1919 г. тя решава да лиши България от морски излаз, въпреки че населението в Беломорието е преобладаващо българско. Населението на Балканите е разнородно и това се превръща в мотив за преувеличаване числеността на дадена група; възниква пазар за купуване на мнения на „чуждестранни“ представители от З. Европа. Щатите се противопоставят на това отношение към загубилите войната страни и предричат нова световна война. У. Уилсън настоява да се зачита провъзгласеният от него принцип за етническо самоопределение на териториите при следвоенното устройство; българската граница по линията Мидия-Родосто твърдо е подкрепена от САЩ, но Франция и Великобритания отхвърлят този разумен подход. На 19 септември, в 10,25 часа сутринта, Клемансо връчва официално на българската делегация условията за мир. В срок от 25 дни делегацията трябва да представи писмените си възражения на Върховния съвет, който като ги разгледа, ще определи новия срок за окончателния договор на България. Подписването на Ньойския договор Ньойският договор е подписан на 27 ноември 1919 г. от министър-председателя А. Стамболийски, от българската страна. След подписването според някои медии той счупил писалката заради тежките клаузи за страната ни. Според други, домакините му предложили да му я подарят, но той отказал. От страната на Антантата страните по договора са: САЩ, Британия, Франция, Италия и Япония, които са посочени като основните сили. Ньойският договор влиза в сила на 9 август 1920 г. Последиците от договора България предава на Кралството на сърби, хървати и словенци Западните покрайнини – областите около Босилеград, Цариброд и Струмица и няколко села в Кулско с влашко население. Антантата поема управлението на Беломорска Тракия и става ясно, че тя ще стане гръцка. България няма правото да притежава модерни военни технологии, флот и авиация, задължителната служба е отменена. Сухопътните сили не бива да надхвърлят 33 хиляди души, включително и полицията. Репарациите България трябва да изплати според Ньойския договор на съюзниците 2,25 милиарда златни франка, които трябва да се изплащат на шестмесечни вноски на Репарационната комисия, която създава Версайският договор; тя ги разпределя между съюзниците. Първото плащане е определено за 1 юли 1920 г., последното – на 1 януари 1958 г. Освен парични репарации България трябва да компенсира съседните страни с известно количество добитък. Военните клаузи в договора България трябва да съкрати войската си до 20 хиляди души, жандармерията – на 10 хиляди души, граничната стража – на три хиляди души, без правото на тежко въоръжение. Редовната наборна армия се замества с платена наемна. Сумата на репарациите за България е непосилна. Това става ясно още при подписването на договора, поради което той предвижда преразглеждането й. Процесът на преразглеждане продължава до началото на 1923 г. Това създава несигурност в стопанския живот на страната и се стига до обезценяването на лева. На 21 март 1923 г. българското правителство и Междусъюзническата комисия подписват споразумение, което променя изцяло структурата на репарационния дълг и отлага изплащането му. Преговорите води Стамболийски, който се стреми да го сключи при благоприятни за България условия. В резултат дългът значително е намален, но българската общественост очаква още по-големи отстъпки. Споразумението среща съпротивата на Франция, но след успеха на Стамболийски на изборите, той отказва да преразгледа неговите условия, за което е подкрепен от Великобритания. Според споразумението репарационният дълг е разделен на две част. Транш Б, в размер на 1,7 милиарда франка, става безлихвен и изискуем след 1953 г. Останалите 550 милиона франка трябвало да бъдат изплатени до 1983 г., като през първите 12 години се плащат само лихвите, а изплащането на главницата започва от 1935 г. През първите години вноските са на поносимото ниво от 27,5 милиона франка годишно. Първото плащане е извършено на 1 октомври 1923 г. За периода 1919-1929 г. България изплаща общо 186,4 милиона златни франка задължения по Ньойския договор. Ново пълно преразглеждане на репарациите е постигнато през януари 1930 г. на Хагската конференция. Транш Б е напълно премахнат, а транш А, чиято стойност е 687, 9 милиона франка, е намален на 415, 2 милиона златни франка, без лихва, платими до 1966 г. От отцепените земи в следващите три години в България пристигат над 100 хиляди бежанци. 600 хиляди българи остават извън границите на страната.    ", "date": "2018.11.28", "title": "Ньойският договор и злощастната съдба на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389921-%D0%B7%D0%B0-3-%D0%BD%D0%BE%D1%89%D1%83%D0%B2%D0%BA%D0%B8-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0,-%D0%B0-%D0%B3%D0%BE%D1%80%D0%B0%D0%BD%D0%BE%D0%B2%E2%80%A6", "text": "Коментирайки сагата около апартамента на финансовия министър Горанов, политологът Минчо Христов даде пример с германския президент, който преди време бил отишъл в зимен курорт, а негов приятел му платил 3 нощувки, равняващи се на 700 евро. „За тези 3 нощувки немският президент си подаде оставката. Българските политици дължат на обществото да си признаят кой ги спонсорира и с какви доходи разполагат. Предложих преди време да бъде направена пълна проверка на всички висши държавни чиновници. Тогава ревнаха срещу мен всички партии. Попитах ги дали е демократично да се краде – те не ми отговориха“, обясни бившият депутат пред Bulgaria ON AIR.     Политологът коментира и гостуването на премиера Бойко Борисов и главния прокурор Сотир Цацаров в телевизионно предаване. По негови думи не са били зададени важните въпроси за обществото – увеличението на редица данъци и ширещата се корупция. „Срамна работа. В Македония минималните пенсии са двойно по-големи. Защо никой не попита за това? Важно е като общество да потърсим механизмите, с които да контролираме нашите политици. Да вземем предвид здравната система. Политиците имат правителствена болница. Докато това е така, ние обикновените граждани никога няма да имаме добра здравна система. Тях не ги интересува нашият живот. Те трябва да ползват здравната система в същите условия, в които и ние“, каза още Христов", "date": "2018.11.28", "title": "За 3 нощувки германският президент подаде оставка, а Горанов…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389916-%D1%81%D0%B2-%D0%BF%D0%B5%D1%82%D0%BD%D0%B0%D0%B4%D0%B5%D1%81%D0%B5%D1%82-%D1%82%D0%B8%D0%B2%D0%B5%D1%80%D0%B8%D0%BE%D0%BF%D0%BE%D0%BB%D1%81%D0%BA%D0%B8-%D1%81%D1%82%D1%80%D1%83%D0%BC%D0%B8%D1%88%D0%BA%D0%B8-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B8", "text": "  Тези раннохристиянски мъченици намерили гибелта си по време на гоненията, предприети от император Юлиан Апостат (Юлиан Отстъпник) (361-363) . Това били епископите Тимотей и Теодор (участник в Първия Вселенски събор през 325 г. ), побягнали от Никея , свещениците Петър, Йоан, Сергий, Теодор и Никифор, дяконите Василий и Тома, монасите Йеротей, Данаил, Харитон, Сократ, Комасий и Евсевий.     След екзекуцията им през 362 г. местните християни ги погребали в каменни саркофази, на които били изписани имената им. При аварските и славянските нашествия античният Тивериопол бил разрушен, гробовете на мъчениците – забравени. Векове наред християните в Струмица само по предание знаели за разигралите се някога драматични събития. След покръстването на България по нареждане на   комитът Таридин, който управлявал тези земи, се заел да издири светите им мощи. Те трябвало да бъдат положени в строящия се тогава съборен храм на р. Брегалница. След своеобразни археологически разкопки мощите били открити, но местните хора възроптали, че им се отнема това сакрално богатство. Таридин постигнал компромис - били отнесени мощите на трима от светците (Тимотей, Комасий и Евсевий), а другите останали в Струмица. При   в новия храм били пренесени мощите и на останалите мъченици. Както разказва   (началото на ХІІ в.), за тях била съчинена прослава, като богослужението се извършвало на български език Свещениците били ученици на  . Когато храмът на р. Брегалница престанал да съществува, може би във времето на османското завоевание, мощите отново останали скрити в земята. Единствено ръката на мъченика Петър се пазела в Струмица, но по време на Балканските войни през 1913 г. и тя била отнесена от някакъв грък в гр. Кукуш (дн. Килкис, Гърция). В Струмица останал споменът за Христовите мъченици, чиято памет местните българи почитат на мястото, където по предание някога те били посечени.   Прославата на Петнадесетте Тивериополски мъченици се отбелязва на 28 ноември.", "date": "2018.11.28", "title": "Св. петнадесет Тивериополски (Струмишки) свещеномъченици"}
{"url": "http://www.classa.bg/%D1%81%D0%B2%D1%8F%D1%82/item/389911-%D0%BA%D0%BE%D0%BD%D1%84%D0%BB%D0%B8%D0%BA%D1%82%D1%8A%D1%82-%D0%B2-%D0%B0%D0%B7%D0%BE%D0%B2%D1%81%D0%BA%D0%BE-%D0%BC%D0%BE%D1%80%D0%B5-%D0%BA%D0%B0%D0%BA%D0%B2%D0%BE-%D0%BA%D1%80%D0%BE%D0%B8-%D0%BF%D1%83%D1%82%D0%B8%D0%BD", "text": "Събитията в Азовско море ясно показват, че Путин съвсем не е приключил войната си срещу Украйна. Какво ли крои руският президент?         В Украйна бе въведено военно положение. Тази реакция на случилото се в Керченския проток буди подозрения. Защото колкото и сериозно да е положението в момента, трябва да си припомним следното: че през продължаващата вече почти пет години руска агресия Украйна се е намирала и в далеч по-опасни ситуации, които е преодоляла без да предприема такава сериозна стъпка.      Президентът Порошенко първоначално обяви военно положение, предвиждащо сериозни ограничения върху гражданските права, медийната свобода и свободата на събиранията. Но след като към него бяха отправени остри критики, той обяви втори, смекчен вариант на мярката, изключваща всички тези ограничения. И все пак съмненията си остават: през март следващата година в Украйна ще се проведат президентски избори, на които Порошенко почти няма никакъв шанс за преизбиране. Това стечение на обстоятелствата е подарък за пропагандата на Москва, която вече доволно потрива ръце.  Същественият въпрос е друг Всичко това обаче не бива да отклонява вниманието ни от съществения въпрос. От месеци насам Кремъл създава напрежение в Азовско море - с тормоза над украинските търговски кораби, който вече се е превърнал в правило, и с все по-откритото налагане на военен контрол в морските води. Така Москва затяга мъртвата си хватка - и икономически, и военно - над района в Югоизточна Украйна, който е в близост до фронтовата линия. А това може да означава подготовка за ново дестабилизиране на региона - било то чрез подклаждането на социално недоволство или чрез нови военни действия по суша. Колкото и да е смислено предложението на Германия да посредничи в конфликта с цел да се избегне нова ескалация, Берлин не бива да спира дотук. Събитията в Азовско море ясно показват, че Путин съвсем не е приключил войната си срещу Украйна. Затова сега е спешно необходимо да бъде спряно изпълнението на проекта \"Северен поток-2\" през Балтийско море. Русия все още изнася газ за Европа през украинска територия. И докато това е така, Кремъл просто не може да си позволи да подпалва големи пожари в Украйна. Но в момента, в който \"Северен поток-2\" бъде завършен и пуснат в експлоатация, това ограничение ще отпадне. Сега вътрешнополитически режимът на Владимир Путин е заел дефанзивна позиция - подобно на момента преди анексирането на Крим, което навремето изстреля неговата популярност до небесата. Възможно е сега в Азовско море Кремъл да започва един конфликт, който да доведе до повторение на този ефект.    ", "date": "2018.11.28", "title": "Конфликтът в Азовско море: какво крои Путин?"}
{"url": "http://www.classa.bg/%D1%81%D0%B2%D1%8F%D1%82/item/389912-%D0%B6%D0%B5%D0%BB%D0%B0%D0%B5%D1%89%D0%B8%D1%82%D0%B5-%D0%B4%D0%B0-%D0%B7%D0%B0%D0%BC%D0%B5%D0%BD%D1%8F%D1%82-%D0%BC%D0%B5%D1%80%D0%BA%D0%B5%D0%BB-%D1%81%D0%B5-%D0%BC%D1%8A%D1%87%D0%B0%D1%82-%D0%B4%D0%B0-%D1%81%D0%B5-%D0%BF%D1%80%D0%B5%D0%B1%D0%BE%D1%80%D1%8F%D1%82-%D1%81-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE%D1%82%D0%BE-%D0%B9-%E2%80%93-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5", "text": "В Германия кандидатите за партийния пост на Ангела Меркел начело на нейната партия вече мислят как да погребат наследения от канцлерката проблем с имиграцията и дават нови спорни предложения. Политическият пейзаж в Германия е разтърсен от влизането на крайната десница в Бундестага и в парламентите на 16 провинции. На този фон кампанията за председателския пост на консервативния Християндемократически съюз (ХДС) се върти около въпроса за миграцията, който стана особено чувствителен след приемането през 2015 г. на близо 1 милион сирийски и иракски мигранти.       Тримата фаворити за поста на Меркел, която след поредния изборен провал на местни избори реши да не се кандидатира отново за председател на своята християндемократическа партия, се опитват максимално да се разграничат от лидерката, която управлява Германия от 13 години. „Като че ли искат да отворят прозорците на ХДС, за да излезе застоялият въздух от годините на Меркел“, писа в петък либералноконсервативното списание „Цицеро“. Кандидатурите ще бъдат гласувани на 7 декември от хилядата делегати на партийния конгрес. Победителят ще има и добри шансове да наследи Меркел и на канцлерския пост на следващите избори. „Популистки подход“ По време на кампания, която понякога изглеждаше като битка с позволени и непозволени средства с крайнодясната партия „Алтернатива за Германия“ (АзГ), един от фаворитите Фридрих Мерц в сряда стигна до идеята за преразглеждане на правото на убежище, въпреки че е гарантирано от конституцията. „Мерц претендира, че се ръководи от разума, но всъщност подходът му е популистки“, критикува го в петък левият всекидневник „Тагесцайтунг“. Разкритикуван от всички, на Мерц, завърнал се в политиката след десетилетие на отсъствие, му се наложи да смекчи тона. Той е сериозен фаворит за вота, до който остават още две седмици, но засега губи инерция в социологическите проучвания и изостава все повече от Анегрет Крамп-Каренбауер. Наричана „втората Меркел“, тя също се дистанцира от действията на канцлерката, критикувана, че не е затворила границите за мигрантите през септември 2015 г., и се обявява за по-бързи депортации. Третият кандидат Йенс Шпан, който е министър в кабинета на Меркел, залага на идеята за скъсване с нейната миграционна политика. Той редовно язвително критикува онези, които „се възползват от предимствата“ на системата за социално подпомагане на Германия, обаче „сърцето им остава в Турция, Мароко или Русия“. Той предлага също Пактът за миграцията на ООН, макар и юридически необвързващ, да не бъде приет, както е предвидено на 10 и 11 декември. Защитаван от Меркел, пактът е отхвърлен от много държави като Унгария, Австрия, Полша и Израел. За сметка на най-слабите Този завой на ХДС надясно след едно по-скоро центристко позициониране през мандата на Меркел е осъден от останалите партии от правителствената коалиция, обединяваща десницата и умерената левица. Вицеканцлерът социалдемократ Олаф Шолц например съжали, че „вътрешното съперничество“ в ХДС „удря по най-слабите“. Същия рефрен подема външният министър Хайко Маас от Германската социалдемократическа партия (ГСДП), според който, ако „се следват десните популисти, това ще донесе само повече разделение“. Завоят надясно на християндемократите изглежда се отразява и в социологическите проучвания: ХДС остава твърдо начело с 27 процента, но това е много по-малко от 40-те процента, на които се радваше през лятото на 2017 г. Зелените са по петите му. АзГ, макар и компрометирани от финансови скандали, запазват все още 16 процента пет години след създаването си. Към 31 декември 2017 г. 1,7 милиона души са поискали закрила в Германия (от политически бежанци до кандидатите за убежище, включително хора, чиято молба е била отхвърлена). Това са хората, записани в централния регистър на чужденците, което означава 5 процентно увеличение за една година, показват публикувани в петък данни. Броят на кандидатите за убежище, в частност сирийците и иракчаните, обаче е намалял с 39 процента в рамките на една година.   БТА", "date": "2018.11.28", "title": "Желаещите да заменят Меркел се мъчат да се преборят с наследството й – мигрантите"}
{"url": "http://www.classa.bg/%D1%81%D0%B2%D1%8F%D1%82/item/389913-%D0%BA%D0%B0%D0%BA-%D0%B7%D0%B0%D0%BF%D0%B0%D0%B4%D1%8A%D1%82-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BA%D0%B0%D0%B6%D0%B5-%D1%80%D1%83%D1%81%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8-%D0%BA%D0%B0%D1%82%D0%B5%D1%80%D0%B8", "text": "Прекият военноморски сблъсък на Русия с Украйна предизвика куп спекулации за евентуалната реакция на Запада. Възможно е и Киев, освен въвеждането на военно положение, да предприеме нови антируски мерки. Доколко може да са опасни поредните санкции срещу Москва и какъв ще е резултатът? Очертават се два възможни сценария за икономическа реакция на Запада след сблъсъка край бреговете на Крим.     Най-тежкият изглежда така: Украйна и САЩ налагат нови – и най-сурови – санкции на Русия. Ще припомним, че независимо от скъсаните отдавна икономически връзки, Русия и Украйна все още взаимодействат в редица важни сфери. Първо, в Украйна действат и досега „дъщери“ на руски банки като Сбербанк, ВТБ и Проминвестбанк (част от Внешекономбанк). Какво правят там чак до днес – това е друг въпрос. Киев ги напъди, и то неведнъж: настояваше да бъдат продадени на други собственици, а тази есен дори запорира акциите на тези украински дъщерни клонове чрез Арбитражния съд в Хага – сякаш обезщетявайки донякъде украинския бизнес заради национализираните му активи в Крим. Според оценки от март 2017 г. активите на руските банки са възлизали на 3,6 милиарда долара. Второ, през територията на Украйна се транзитира в Европа руски газ. Киев печели от процеса по няколко милиарда долара годишно. Освен това Украйна и сама се захранва със същия газ, като го прекупува от европейците. Накрая, Украйна активно купува от Русия атомно гориво за своите АЕЦ, както и петролни продукти (бензин и дизелово гориво) за транспорта. Тъй че при най-твърдия сценарий Украйна може да прибере активите на руските банки, да свие транзита на газ в Европа и/или да спре покупките на руски горива. С което обаче сериозно ще удари самата украинска икономика. Отчуждаването на руските „дъщери“ ще отпъди още повече инвеститори от украинската икономика. А отказ от руските енергийни ресурси, особено през зимата, направо ще е самоубийство за Украйна. Да не говорим, че този ход ще подпомогне изгражданите днес „Турски поток“ и „Северен поток-2“ – Украйна ще затвърди титлата на несигурен газов транзитьор. Без руските и беларуските петролни продукти бензинът и дизелът по украинските бензиностанции просто ще изчезнат – без тях пък ще спре цялата икономика (изобщо не споменаваме горивата за въоръжените сили). А без руското ядрено гориво ще спрат всички украински АЕЦ и страната ще остане без ток. Украйна просто няма начин да удари Русия, без да пострада сериозно самата тя. Затова Киев няма да се реши на твърди санкции, ако иска украинската държава да не изчезне от картата. Някои сили в САЩ обаче може да се възползват от инцидента край бреговете на Крим и да агитират за по-твърди санкции срещу Русия (засега нещата, знаем, са отложени за пролетта на 2019 г.). Може да очакваме по-специално забрана върху покупките на облигации от руския федерален заем (ОФЗ) и изключване на руската банкова система от системата за банкови разплащания СУИФТ (SWIFT). Подобни санкции естествено ще нанесат огромни щети на руската икономика и на рублата. „Най-твърдият вариант ще влоши макроикономическите показатели на Руската федерация, ще оскъпи обслужването на текущия външен дълг, ще намали стойността на руските акции и ще поевтини рублата. За да успокои нещата, Централната банка на Русия (ЦБ) ще може само да вдига основната лихва“, прогнозира Анна Кокорева, зам.-директор на аналитичния отдел в „Алпари“. Но има и по-меки оценки. „Изключването от СУИФТ се е обсъждало неведнъж, отдавна сме готови за това. Колкото до ограниченията на САЩ върху покупките на ОФЗ, ЦБ изчисли още преди година, че те не биха предизвикали проблеми от системно естество. Нещо повече, доходността им ще нарасне, а чужденците, притежаващи днес голям дял от ОФЗ, ще пострадат. Това е причината САЩ да не разглеждат подобен вариант“, обяснява Тамара Касиянова, първи вицепрезидент на Руския клуб на финансовите директори. Теоретично случаят може да предизвика и по-сериозни реакции – например експулсиране на всички дипломати, пълно спиране на търговията или на руско-американското сътрудничество в различни области. „Никой обаче няма да прави подобни стъпки, просто няма да е изгодно за никого. Камо ли пък заради някаква дребна провокация, слабозабележима на фона на всичко случило се между Украйна и Русия от четири години насам“, смята Иван Андриевски, първи вицепрезидент на Руския съюз на инженерите. Затова най-вероятно ще бъде осъществен вторият сценарий: Украйна и САЩ ще наложат на Русия нови санкции, но по-скоро символични. В санкционните списъци ще видим нови имена и компании, за които нещата ще станат по.трудни, и конфликтът ще приключи дотук. Този сценарий ще засили временно нестабилността на фондовия и на валутния пазар в Руската федерация. Всъщност рублата и акциите вече обират негатива. Доларът се вдигна на 67 рубли, а еврото се затвърди над 76 рубли. Междувременно петролът сорт Брент след петъчния срив поскъпва на 60,17 долара за барел. Но руската валута далеч не се срива силно – оттук личи, че пазарът не вярва засега в най-страшните прогнози. „На фона на сблъсъка от неделя в Керченския проток щатският долар се вдига сутринта в понеделник с 0,5 рубли на валутния пазар на Московската борса, независимо че петролът поскъпва в рамките на 1,5 процента. Точно тази реакция явно е „цената“ на допълнителните геополитически рискове, заложени в цените на активите“, смята Тимур Нигматулин от „Откритие Брокер“. По негови изчисления щатският долар струва днес с около 10-15 рубли по-скъпо, отколкото би могло без пролетните санкции срещу „Русал“, есенния законопроект на Сената в САЩ и пакета на Белия дом. Касиянова впрочем смята, че спадът на рублата ще е краткосрочен. „Рублата е устойчива към символични заплахи. В смисъл, че ще остане горе-долу както е сега – конфликтът отслаби курса с 60-80 копейки и всички са наясно, че пазарът реагира на заплахата нормално и рублата скоро ще си навакса“, казва тя.", "date": "2018.11.28", "title": "Как Западът може да накаже Русия заради задържаните украински катери"}
{"url": "http://www.classa.bg/%D1%81%D0%B2%D1%8F%D1%82/item/389914-%D0%B5%D0%B4%D0%BD%D0%B8-%D0%BE%D1%82-%D0%BD%D0%B0%D0%B9-%D0%BC%D0%BE%D0%B3%D1%8A%D1%89%D0%B8%D1%82%D0%B5-%D1%80%D0%B5%D0%B6%D0%B8%D0%BC%D0%B8-%D0%B2-%D1%81%D0%B2%D0%B5%D1%82%D0%B0-%D0%BF%D1%80%D0%B0%D0%B2%D1%8F%D1%82-%D0%B8-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%82%D0%BE-%D0%B7%D0%B0%D1%80%D0%B0%D0%B4%D0%B8-%D1%81-400-%D0%BD%D0%B0-%D0%BC%D0%BE%D1%81%D0%BA%D0%B2%D0%B0", "text": " от най-могъщите режими в света правят и невъзможното, за да получат руските зенитно-ракетни комплекси (ЗРК) С-400, пише Business Insider. Толкова желани са зенитно-ракетните комплекси на Русия, защото технически те \"далеч превъзхождат\" системата за противовъздушна отбрана на САЩ, подчертава журналистът от американското издание.     През последните години Руската федерация успя да сключи многобройни договори за доставка на зенитно-ракетните комплекси С-400, пише американското издание Business Insider. Освен в самата страна-производител, в момента тези руски бойни системи вече се намират на въоръжение в такива държави като Алжир, Беларус и Китай, изброява авторът на статията. \" , констатира журналистът от Business Insider. В близките години доставки на С-400 са планирани за Индия, Саудитска Арабия и Турция, уточнява авторът на статията. Нещо повече, турският президент Реджеп Тайип Ердоган вече е изразил интерес за закупуване на зенитно-ракетни комплекси С-500, които все още са в процес на разработване, подчертава журналистът на американското издание. Според автора на статията, Руската федерация  . , обяснява журналистът от Business Insider. Русия, продължава авторът, отдавна започна да инвестира в разработването на ракетно-зенитни комплекси, за да надмине Съединените щати в тази област. , цитира журналистът на изданието директора на Центъра за анализ на стратегии и технологии Руслан Пухов. -  . Превод: М.Желязкова", "date": "2018.11.28", "title": "Едни от най-могъщите режими в света правят и невъзможното заради С-400 на Москва"}
{"url": "http://www.classa.bg/%D1%81%D0%B2%D1%8F%D1%82/item/389915-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-brexit-%D1%81%D0%B5-%D0%BF%D1%80%D0%B5%D0%BD%D0%B0%D1%81%D1%8F-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "Великобритания и Европейският съюз подписаха документите за развода си, но това не е краят на 45-годишната връзка. То е само началото на британската политическа битка за отделянето. Сега сделката трябва да бъде одобрена от британския парламент, където никоя партия няма мнозинство, а депутатите варират от привърженици на Brexit, настояващи за изгаряне на всички мостове, до поддръжници на ЕС, стремящи се към помирение.      Законотворците и от двата лагера мразят сделката, представляваща компромис, който да държи Великобритания извън ЕС без право на глас, но все пак подчинена на правилата и задълженията, произтичащи от членството, поне до края на 2020 г., докато бъдат договорени постоянни нови отношения, пише в цитиран от БТА коментар за AP Джил Лолес. Предизвикателството пред Мей Министърът за Brexit Стивън Баркли признава, че спечелването на гласуването ще бъде предизвикателство. Камарата на общините има 650 места. След като от тази бройка се извадят председателят и други членове, които не гласуват, са необходими 318 гласа за мнозинство. Консерваторите на Тереза Мей имат 315 места, но десетки консервативни депутати казват, че ще отхвърлят сделката, защото искат или по-твърдо, или по-меко скъсване с ЕС.  Политическите съюзници на Мей от северноирландската Демократична юнионистка партия също са против споразумението, а основната опозиционна Лейбъристка партия казва, че ще гласува против сделката, защото тя не предлага същите облаги, които Великобритания има сега като член на ЕС. Мей планира в следващите две седмици да изнася речи и да се явява по телевизията с цел да убеди обществеността и политиците да приемат споразумението. Тя настоява, че отхвърлянето му означава \"повече разделение и повече несигурност\". Тя залага на това, че в крайна сметка депутатите по-скоро ще подкрепят несъвършена сделка, отколкото да оставят Великобритания да върви към сгромолясване от скалата с Brexit без сделка - резултат, който може да доведе до финансова бъркотия, блокаж на британските пристанища и недостиг на стоки от първа необходимост. Ако парламентът каже „Да“ Ако парламентът одобри сделката, Мей ще е постигнала голяма победа и Великобритания ще е напът да напусне ЕС в 23 ч. лондонско време - 24 ч. брюкселско - на 29 март.  Много малко неща ще се променят веднага. Великобритания ще остане обвързана с правилата и институциите на ЕС през преходен период до установяването на нови търговски отношения. Преходът трябва да приключи през декември 2020 г. и може да бъде удължен с до две години. Ако парламентът каже „Не“ Ако сделката се провали в парламента, нещата стават сложни. Единственото сигурно нещо е, че правителството трябва да направи изявление до 21 дни, в което да каже какво планира да прави по-нататък. Правителството може да свика второ гласуване в парламента с надеждата, че евентуален период на пазарна и бизнес паника при изгледите за напускане в безпорядък ще накарат депутатите да размислят. Мей и лидерите от ЕС настояват, че предоговарянето е невъзможно - или тази сделка, или никаква сделка. Много британски депутати не искат да приемат това. Те мислят, че ЕС може да бъде убеден да подкрепи различни условия. Но няма съгласие какви да бъдат тези условия и не е ясно какъв механизъм може да се използва, за да бъде накарано правителството да преговаря отново. Някои мислят, че Мей ще трябва да подаде оставка, ако загуби гласуването, а това би довело или до надпревара за ръководството на консерваторите, или до национални избори. Но новият министър-председател би се изправил пред същия проблем - изтичащото време до Брекзит без сделка и липсата на съгласие какво да се прави по-нататък. Все повече депутати, подкрепящи ЕС, призовават за нов референдум, който да даде избор на обществото между напускане и оставане в общността. Но не е ясно дали мнозинство от депутатите може да бъде убедено да подкрепи тази идея, а няма да има време за свикване на допитване до народа преди определената дата за напускане на Великобритания.  В извънреден случай Великобритания може да поиска ЕС да отложи датата на напускане, което да даде повече време за намиране на решение на политическата бъркотия. ЕС не е длъжен да се съгласи, но може да предпочете отлагане на Brexit пред хаоса на ситуация \"без сделка\". А междувременно на континента Европейският парламент трябва също така да ратифицира споразумението, но това не изглежда такъв проблем. Председателят на ЕП Антонио Таяни каза, че голямо мнозинство евродепутати подкрепя сделката. Той каза, че е вероятно гласуването да бъде през февруари, но може да бъде и чак през март.", "date": "2018.11.28", "title": "Битката за Brexit се пренася в парламента"}
{"url": "http://www.classa.bg/%D1%81%D0%B2%D1%8F%D1%82/item/389907-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8-%D0%BA%D0%B0%D0%BF%D0%B8%D1%82%D0%B0%D0%BD%D0%B8-%D0%BF%D1%80%D0%B8%D0%B7%D0%BD%D0%B0%D1%85%D0%B0,-%D1%87%D0%B5-%D1%83%D0%BC%D0%B8%D1%88%D0%BB%D0%B5%D0%BD%D0%BE-%D1%81%D0%B0-%D0%BD%D0%B0%D0%B2%D0%BB%D0%B5%D0%B7%D0%BB%D0%B8-%D0%B2-%D1%80%D1%83%D1%81%D0%BA%D0%B8-%D0%B2%D0%BE%D0%B4%D0%B8-%D0%B2%D0%B8%D0%B4%D0%B5%D0%BE", "text": "Руската Федерална служба за сигурност разпространи видеоклипове, които съдържат признания на украински моряци за провокативните им действия, предизвикали вчерашния инцидент в Керченския проток. Украинските капитани заявяват, че умишлено са навлезли в руски териториални води и не са се подчинили на руската брегова охрана, защото са действали по заповед на своето командване. Водите, в които се случва инцидентът, са руски отпреди присъединяването на Крим към Руската федерация. \r\n   \r\n   На един от клиповете капитан 3-и ранг Владимир Лесовой заявява, че съзнателно е предприел провокационни действия срещу руската гранична охрана, въпреки получените предупреждения. На друг клип е старши-лейтенант Андрей Драч от украинското военно контраразузнаване също твърди, че руската страна е предупредила екипажите на двата катера и влекача, преди да открие стрелба, а също така, че е действал по заповед. И двамата мъже на клиповете, както и третият – матрос Сергей Цибизов, заявяват, че са нарушили руските граници. \r\n             \r\n", "date": "2018.11.28", "title": "Украински капитани признаха, че умишлено са навлезли в руски води (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/389908-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D0%BD%D0%BE%D0%B2-%D1%87%D0%BE%D0%B2%D0%B5%D1%88%D0%BA%D0%B8-%D0%B2%D0%B8%D0%B4,-%D0%B0-%D0%BD%D0%B8%D0%B5-%D0%B3%D0%BB%D0%B5%D0%B4%D0%B0%D0%BC%D0%B5-%D1%81-%D1%88%D0%B8%D1%80%D0%BE%D0%BA%D0%BE-%D0%B7%D0%B0%D1%82%D0%B2%D0%BE%D1%80%D0%B5%D0%BD%D0%B8-%D0%BE%D1%87%D0%B8", "text": "Твърди се, че в Шънджън са се родили първите генетично модифицирани деца. В лабораториите на Китай и САЩ се кове бъдещето на човешката раса. А Европа, изворът на човешкото знание,  се занимава с миналото           Духът излезе от бутилката - генетично модифицираните хора са сред нас. Две момиченца, появили се на бял свят преди няколко седмици в Шънджън, Китай, са първите човешки същества, родени с редактиран геном, твърди китайският учен Хе Джанкуей, ръководил научния експеримент. Близначките са деца на китайско семейство, в което единият родител е носител на ХИВ.      Те са заченати чрез ин-витро процедура и са програмирани да бъдат резистентни към вируса на СПИН. Опитът да се заменят двата огледални гена, отговарящи за имунната реакция, е бил успешен само при едно от децата. При второто се наблюдава смесване, което няма да му осигури резистентност. Този първи човешки експеримент е възможен благодарение на технологията за генетично редактиране CRISPR/CAS9. За ползите и вредите Генетичното инженерство не е нещо ново - човечеството вече 40 години усъвършенства своите инструменти за интервенция в генома на огромен брой видове. Големият пробив в редактирането на човешка ДНК идва с CRISPR - технология, взета на заем от естествен защитен механизъм при бактериите и археите. Откритието на биоинженерите Дженифър Дъдна и Еманюел Шерпантие от 2012 година позволява подмяната на конкретни гени по сравнително лесен и евтин начин. С помощта на протеина CAS9 се създава ножица, която прерязва ДНК на точно указано чрез РНК нуклеотиди място. Използвайки заздравителните ѝ механизми, в двойната верига на молекулата се въвежда нова матрична ДНК. Резултатът - редактиран ген, който се предава и на следващите поколения, тъй като е подменен на ембрионален етап. Този нов метод може да се превърне в победа над онкологичните и вродените заболявания, да доведе до създаването на универсални ваксини от нов вид, да донесе огромни ползи за човешкото здраве и дълголетие. Но в същото време би могъл и да бъде ключът към друг социален ред, базиран на генетични неравенства (или пък равенства - чрез уеднаквяване), би могъл да бъде първата стъпка в създаването на нова по своя еволюционен смисъл човешка раса, би могъл да раздели човечеството на две. От нас зависи къде ще поставим границата, а по всичко изглежда, че не разполагаме с инструментите да създадем единен, общочовешки подход и граници просто няма да има. В САЩ и Китай технологията вече е достигнала училищната лаборатория. Разумен ход, като се има предвид историята на личния компютър - неговата демократизация през 1980-те, последвана от превръщането му в ежедневен предмет и икономическите ползи от това. В Германия обаче право да работят с CRISPR имат само лицензирани за генетични изследвания лаборатории. А единствената европейска страна, която позволява генетичните опити с хора на ранна ембрионална фаза, е Англия. В това време университети и частни корпорации в САЩ и Китай напредват с огромни стъпки в генетичната надпревара, която, за разлика от космическата, ще има реални, непосредствени последствия за човечеството. Къде е Европа? За първи път в историята Старият континент не е водещ в науката и технологията. Европа, изворът на човешкото знание, философия и прогрес, се занимава със своето минало, докато бъдещето на човешката раса се кове в лаборатории в САЩ и Китай. Революцията на генното инженерство се състоява пред широко затворените ни очи. Достъпна и нерегулирана, тя превръща homo sapiens в еволюционен демиург и отваря път към немислими неравенства и възможности пред човешката раса. Войната за патенти върху свръхваксините и свръхчовека е факт, а ние, европейците, не просто не участваме в нея, а сякаш не я забелязваме. Днес решаваме как децата ни да обитават свят на генетично неравенство, с регулиран от пазара достъп до продукти като увеличена продължителност на живота, чисти от болести ембриони и универсални генетични ваксини. Днес се раждат първите генетично модифицирани бебета. Днес първият емоционален робот получава саудитско гражданство. Днес е научно-фантастичното бъдеще, което е вълнувало детските ни умове в книгите на Саймък и Азимов. И нашето разединено човечество, а още повече нашата разединена Европа, са напълно неподготвени да посрещнат огромните философски въпроси, породени от биоинженерната революция.    ", "date": "2018.11.28", "title": "Създават нов човешки вид, а ние гледаме с широко затворени очи"}
{"url": "http://www.classa.bg/%D1%81%D0%B2%D1%8F%D1%82/item/389909-%D0%B8%D0%BD%D1%86%D0%B8%D0%B4%D0%B5%D0%BD%D1%82%D1%8A%D1%82-%D0%B2-%D0%BA%D0%B5%D1%80%D1%87%D0%B5%D0%BD%D1%81%D0%BA%D0%B8%D1%8F-%D0%BF%D1%80%D0%BE%D0%BB%D0%B8%D0%B2-%D1%81%D0%B5-%D1%81%D0%BB%D1%83%D1%87%D0%B8-%D0%B2-%D0%BD%D0%B5%D1%83%D0%B4%D0%BE%D0%B1%D0%B5%D0%BD-%D0%B7%D0%B0-%D0%B5%D0%B2%D1%80%D0%BE%D0%BF%D0%B0-%D0%B8-%D1%81%D0%B0%D1%89-%D0%BC%D0%BE%D0%BC%D0%B5%D0%BD%D1%82", "text": "\r\n\t  на Русия в Керченския пролив, които вече осъдиха НАТО и Държавния департамент на САЩ, се вписват в политиката на Москва за ескалация на напрежението в Украйна, смята военният анализатор на CNN и генерал-полковникът от американската армия в оставка Марк Хъртлинг. Междувременно, според експерта, кризата в пролива се е случила в изключително неудобен момент за Запада - Европа беше разсеяна от вътрешни проблеми, а в САЩ при президента Тръмп напълно забравиха за Украйна. \r\n Военният анализатор на CNN, генерал-полковникът в оставка Марк Херлинг коментира конфронтацията в Украйна. Ето какво заяви той за целите на Кремъл в Керченския пролив. \r\n МАРК ХЕРТЛИН Г, военен анализатор на CNN:  Т (Организацията на сигурност и сътрудничество в Европа-бел.пр.) . \r\n \r\n \r\n \r\n \r\n \r\n \r\n \r\n   Превод: М.Желязкова \r\n      ", "date": "2018.11.28", "title": "Инцидентът в Керченския пролив се случи в неудобен за Европа и САЩ момент"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389910-%D0%BC%D0%B0%D0%BC%D1%8F%D1%82-%D0%B1%D0%B5%D0%B7-%D0%B4%D0%B0-%D0%B8%D0%BC-%D0%BC%D0%B8%D0%B3%D0%BD%D0%B5-%D0%BE%D0%BA%D0%BE%D1%82%D0%BE-%D0%BD%D0%BE-%D0%BF%D1%8A%D0%BA-%D0%B8%D0%BC%D0%B0-%D0%BA%D0%BE%D0%B9-%D0%B4%D0%B0-%D0%B8%D0%BC-%D0%B2%D1%8F%D1%80%D0%B2%D0%B0", "text": "Българската политика прилича на театър. При това театър грубоват и плосък, самодеен и некадърен. Но както виждаме, номерът минава. Защото голяма част от публиката е късопаметна и непридирчива.  Ето няколко пресни примера:         Политиката по принцип винаги и навсякъде е и малко театър. Прическа, грим, костюм, поза, заучени реплики - всичко това често прикрива истинските намерения, действителните мотиви, напреженията, скандалите, задкулисните договорки. На „сцената\" политиците влизат в роля, за да се харесат на колкото може по-голяма част от публиката.   По-добрата политика и по-добрите политици   По-добрата политика обаче не може да бъде само театър. Защото публиката рано или късно усеща фалша. И защото в края на краищата политиката трябва да дава резултат - да решава проблемите на обществото, да вижда по-далеч от него в бъдещето и да го води между дебнещите опасности. Затова по-добрите политици знаят къде е границата, отвъд която театралните прийоми не вършат работа. А и публиката иска да види последователност, принципност и чувство за отговорност.     Повечето от актьорите, населяващи в момента българската политическа сцена, категорично не спадат към тази група. За тях политиката е просто театър без край. При това театър, в който могат да си сменят ролята от ден за ден. Когато и както им изнася. Могат без да им мигне окото да се отричат от думите си и да мамят публиката, като я засипват с небивалици, полуистини и лъжи, разчитайки, че не е внимавала или е забравила предишните действия в спектакъла. Събитията през последните дни дадоха отлична възможност да видим всичко това. Поредната криза в управлението се размина, но покрай нея се вдигна прекалено много шум. Та се наложи да се инсценират нещо като интервюта, които да покажат, че всичко е наред и няма никаква нужда от друго управление. Ето няколко примера.   \"Изключително успешно, едно от най-успешните\"   Според доскорошния вицепремиер-патриот, това управление е „изключително успешно, едно от най-успешните\". Затова той не можел да си позволи да му „тежи като воденичен камък\". Позицията му е патриотична, но закъсняла и двулична. Понеже вече си беше позволил да „тежи\" на управлението цял месец. И понеже по въпроса за оставката, в рамките на само двайсетина дни, направи две взаимно изключващи се твърдения: а) „Не виждам никакви причини по лични съображения да подам оставка\" (22 октомври); б) „Повиках ви, за да обявя пред вас моето лично решение да подам оставка\" (16 ноември). Преди оставката пък другата, по-голямата част на управляващата коалиция упорито повтаряше, че тя може да „счупи цялата конструкция\". След оставката се оказа, че благодарение на нея „правителството излиза по-работоспособно\". Вторият лидер на патриотичната коалиция и неин парламентарен предводител е направо народен артист. Първо смяташе, че да се иска оставката „на един, на друг\" е политически удар с цел „разклащане на управлението\", „нестабилност и хаос\". Няма и 20 дни по-късно обаче сам поиска оставката и на третия патриотичен лидер и вицепремиер, за да „заздрави правителството\" и да „спаси коалицията\". Накрая се оказа, че и без тази оставка „всичко е наред, всичко е прекрасно\". На 17 октомври мислеше, че „трябва да бъде водач\" на евентуалната обща патриотична листа за евроизборите. А месец по-късно заяви: „Никога не съм поставял въпроса аз да водя листи или да ходя някъде в Брюксел или зад Брюксел\".   \"Главният воин\" срещу корупцията   На политическата сцена се изявяват (при това в главни роли) и актьори, на които по принцип не им е там мястото. В интервю, което очевидно трябваше да го представи като най-важния воин срещу корупцията, главният прокурор се опита да впечатли публиката със заплахата, че ще потърси наказателна отговорност, ако правителството продължава да бездейства и не предприеме мерки по установените от проверка на прокуратурата нарушения на концесията на ски зоната в Банско. И припомни, че още през юни е поискал от премиера „незабавни действия в защита интересите на държавата\". Остана обаче незададен въпросът какво и защо е чакал, след като „незабавните действия\" се бавят вече почти шест месеца. Пропусната бе и „дребната\" подробност, че нарушенията, за които става дума, бяха разкрити, подробно описани и разгласени още преди осем години (по време на първия мандат на днешния премиер), а прокуратурата кой знае защо ги „установени\" чак през тази пролет.     Главният прокурор Сотир Цацаров по време на интервюто в \"Шоуто на Слави\"   Още на другия ден след интервюто министърът на околната среда се разбърза да „предприеме мерки\" - щял да започне преговори с концесионера на ски зоната за промяна на договора, при чието сключване през 2001 година „по неясно какви причини\" била допусната „изключително дълбока грешка\". Само че забрави да спомене, че всъщност договорът е подготвен в днешния си вид и процедурата е започната година по-рано, когато самият той е заместник-министър на околната среда. И че още тогава природозащитните организации са открили и посочили въпросната „изключително дълбока грешка\". Но най-смешни в този сюжет са сценките около реалния собственик на ски концесията: хем всички се кълнат, че не знаят кой е той, хем премиерът го назовава поименно, понеже „всички го знаят, нищо, че го крият\". Защо политиката не върши работа   Както се вижда, българският политически театър е грубоват и плосък, самодеен и некадърен. Това се дължи както на „качествата\" на изпълнителите, така и на публиката - голяма част от нея е доста разсеяна, късопаметна и непридирчива. Затова номерът минава, театърът се възпроизвежда отново и отново, а политиката не върши много-много работа. Нужда от друго, по-добро управление има. При това крещяща. Но засега явно няма възможност. Впрочем, да се възлагат някакви надежди на днешната парламентарна „опозиция\" е напълно безсмислено. Защото всичко казано по-горе важи в пълна сила и за нея.", "date": "2018.11.28", "title": "Мамят без да им мигне окото. Но пък има кой да им вярва."}
{"url": "http://www.classa.bg/%D1%81%D0%B2%D1%8F%D1%82/item/389906-%D0%BD%D0%B5-%D1%81%D1%8A%D0%BC-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82,-%D0%BD%D0%BE", "text": "Антисемитизмът и свързаните с него стереотипи са все още живи в Европа, докато спомените за Холокоста избледняват все повече. Това показва ново изследване на общественото мнение, публикувано от CNN. Според него - над 1/4 от интервюираните европейски граждани смятат, че евреите имат твърде голямо влияние в бизнеса и финансите. Близо един от всеки четирима мисли, че евреите имат твърде голямо влияние в конфликтите и войните по света.       Един човек на всеки петима смята, че те са прекалено влиятелни в медиите и в политиката. Едновременно с това - 1/3 от респондентите в изследването признават, че знаят много малко или нищо за Холокоста и избиването на милиони мъже, жени и деца от еврейски произход в концентрационните лагери на нацисткия режим през 30-те и 40-те години. Изследването е проведено от агенцията ComRes по поръчка на CNN между 7 и 20 септември, като в него са включени над 7000 души от седем страни в Западна и Централна Европа - Австрия, Франция, Германия, Великобритания, Полша, Унгария и Швеция. Да забравиш Холокоста Само 7 десетилетия след края на Втората световна война, 1 от всеки 20 души в държавите, включени в анкетата, казва, че никога не е чувал за Холокоста. Липсата на познания за този период е особено голяма сред младежите от Франция. 1/5 от хората на възраст от 18 до 34 години казват, че никога не са чували за това понятие. В родината на Хитлер - Австрия - 12 на сто от младите хора признават, че не знаят какво е Холокостът. Тук е регистриран и най-големият брой на респонденти, които казват, че са чували \"малко неща\" за Холокост (40% от пълнолетните австрийци). Половината от участниците в изследването в Европа твърдят, че имат сравнително ясни познания за Холокоста, а 1/5 от хората заявяват, че знаят \"изключително много\" за терора срещу евреите по време на Втората световна война. От CNN правят уточнението, че американското общество не се справя по-добре от Европа. Според изследване, проведено по-рано през 2018 г., 10% от американците \"не са сигурни дали са чували някога за Холокоста\". Една пета от милениълите попадат в тази категория. Половината от всички мъже и жени във възрастовата група 18-36 г. в САЩ не може да си спомни нито едно име на концентрационен лагер. 45% от всички пълнолетни американци се затрудняват на този въпрос. Разликата е там, че европейците все още смятат, че е важно да се пази жив спомен за Холокоста. Две трети от запитаните граждани казват, че възпоминанията за Холокоста биха помогнали за това подобни извращения да не се случват никога повече. 80% от хората подкрепят тази теза в Полша, където нацистите създават най-смъртоносния концлагер \"Аушвиц\". Половината от хората вярват, че паметта за жертвите от расовото и религиозно прочистване помага в съвременната борба с антисемитизма. В същото време, обаче, 1/3 от респондентите изразяват недоволство от това, че \"евреите използват Холокоста, за да прокарват собствените си позиции и цели\". Противниците на тази теза са равностойни като брой, докато останалата третина от гражданите нямат мнение по въпроса. Антисемитизмът и Израел Настроенията се изострят, когато стане дума за отношението между Холокоста, Израел, евреите и антисемитизма. 54% от хората в изследването казват, че Израел има право да съществува като държава на евреите. Най-висок е делът на привържениците в Полша. 1/3 от попитаните граждани смятат, че критиките към Израел са по-скоро мотивирани от антисемитски предразсъдъци. Същият е обаче и делът на хората, които смятат, че Израел се възползва от спомена за Холокоста, за да оправдава действията си и да заглушава опонентите на държавнат си политика. Една трета от респондентите в Европа казват, че отбелязването на годишнините от Холокоста разсейва вниманието от други масови престъпления, извършвани в съвременните дни. По-високи от средните стойности се отчитат в Германия, Австрия, Полша и Унгария по този въпрос. 40% от хората признават, че антисемитизмът се превръща във все по-голям проблем в Европа и че евреите са поставени под заплаах от расистко насилие в съответната страна. 1/2 от гражданите смятат, че правителствата трябва да положат повече усилия за борба с антисемитските прояви. И все пак съществуват значителни групи от хора, които са склонни да обвиняват Израел или самите евреи за съществуването на подобни агресивни настроения. 28 на сто казват, че най-голямата част от антисемитските прояви в страната им са в отговор на действията на държавата Израел. 18% са хората, според които антисемитизмът е реакция на \"всекидневното поведение на евреите\". Хората, които споделят лична неприязън към евреите, са относително малко на фона на цялата извадка (10 на сто), но в двете бивши социалистически страни делът на отявлените антисемити е завишен (15% в Полша, 19% в Унгария). Унгария е и единствената държава, в която няма солидно мнозинство от хора с предимно положително лично отношение към евреите - 21% срещу 19%. Останалите унгарци заявяват, че нямат нито позитивни, нито негативни възгледи по казуса. \"Не съм антисемит, но...\" В Полша и Унгария близо 40 на сто от хората казват, че евреите имат прекалено много влияние в бизнеса и финансите по цял свят. Близо 1/3 от австрийците подкрепят това твърдение. Убеждението, че евреите управляват света, е съчетано и с огромно надценяване на реалния им брой. Около 2/3 от запитаните в изследването дават завишен отговор на въпроса какъв процент от световното население е от еврейски произход (съответно - какъв е делът им от гражданите в конкретната държава). Една четвърт от унгарците смятат, че над 20 на сто от световното население са евреи - стократно надценяване на реалната ситуация, когато се вземат данните от последното глобално изследване на Pew Research. Четирима от всеки десет запитани казват, че според тях сред съгражданите им има между 3-10% евреи. На практика, няма друга страна по света освен Израел, в която еврейското население да е повече от 2 на сто от общото. Тези отклонения в общественото мнение са изненадващи, като се има предвид, че 2/3 от германците, австрийците и поляците признават, че не са общували никога с евреи. Половината от запитаните граждани на Великобритания, Франция, Унгария и Австрия също казват, че не познават евреи.", "date": "2018.11.28", "title": "\"Не съм антисемит, но.."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389901-%D1%84%D0%B5%D0%BD-%D0%BD%D0%B0-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D1%81%D0%B5-%D0%BE%D0%BB%D1%8F-%D1%81", "text": "Фен на американската светска лъвица Ким Кардашиян и на пластичната хирургия си направи операция за увеличаване на задните части и си докара некроза. Въпреки преживяния кошмар, младият мъж смята съвсем скоро отново да легне под ножа, съобщава „Дейли мейл\".      Джордан Парк от Дъдли, Великобритания, се подложил на операция по стягане и увеличаване на задника в клиника в Истанбул, за която платил 8,5 хил. паунда. След нея обаче 27-годишният британец два месеца се лекувал от некроза, която развил след интервенцията.      „На дясната ми буза се появи дупка, пълна с гной. През нея се виждаше импланта. Болката беше направо нетърпима, наложи се да взимам антибиотици \", споделя той.      След като дошъл на себе си, отишъл в друг турски град – Измир, където платил още 5 хил. паунда за увеличаване на задните части с мазнина, изсмукана от коремната област.      „Можех да умра, защото некрозата застрашаваше живота ми. Но това не ме спря да си направя още една операция\", заявява Джордан.      Той обяснява, че е решил да направи интервенцията зад граница, тъй като на Острова пластичните хирурзи му отказали такова драстично увеличаване на задника. А за клиниката в Истанбул имало много добри отзиви. За последните осем години Парк се е подложил над 80 пластични операции и козметични процедури, за да заприлича на кумира си.      Разкрасителните процедури му стрували над 130 000 паунда. Сега той смята да си направи такова дупе, че да накара Ким Кардашиян да завижда. Без значение на колко още процедури ще трябва да се наложи.", "date": "2018.11.28", "title": "Фен на Ким Кардашиян се оля с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389902-%E2%80%9E%D0%BC%D0%B8%D1%81-%D1%8E%D0%B3%D0%BE%D1%81%D0%BB%D0%B0%D0%B2%D0%B8%D1%8F%E2%80%9C-%D1%81%D0%B5-%D0%BE%D0%BC%D1%8A%D0%B6%D0%B8-%D0%B7%D0%B0", "text": "Йелена Яковлевич бин Драи е модна дизайнерка и бивша „Мис Югославия\" от 1998 година, която се омъжи за шейха от Дубай Саид бин Драи през 2008 година, съобщава македонският „Вечер\". Имат три деца. В социалните мрежи сръбкинята разкрива бляскавия си живот. Йелена е известна с отличния си моден вкус.      В свое интервю тя сподели, че най-трудно ѝ било адаптирането към климата в Дубай, но вече няма проблеми с това.      Твърди, че кухнята много ѝ допада и обожава арабските подправки, които придават специфичен вкус на всяко ястие.      Най-много пари дизайнерката харчи за пътувания и бижута, а времето си обожава да прекарва на плажа и на семейната яхта.      Семейството има разкошна вила с изглед към морето. Йелена пък ръководи верига луксозни салони за красота.      Въпреки че не живее в Сърбия, тя почита всички традиционни празници и съпругът ѝ Саид я подкрепя в това.      С арабския бизнесмен тя се запознала през 2003 година, а се оженили през 2008 година на пищна сватба в Дубай с 300 гости.      Тя многократно е печелила наградата за бизнес дама на годината.      ", "date": "2018.11.28", "title": "„Мис Югославия“ се омъжи за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389903-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B8-%D0%B3%D0%BE%D0%B2%D0%BE%D1%80%D1%8F%D1%82-%D0%B7%D0%B0-%D1%84%D1%83%D1%82%D0%B1%D0%BE%D0%BB", "text": "Най-желаното селфи получиха футболните фенове в Италия след участието на футболната половинка и агент на Мауро Икарди - Уанда Нара на една от най-красивите водещи в страната Дилета Леота. Двете блондинки поговориха за футбол в черни секси рокли, а в края се щракнаха за снимка в социалните мрежи. Фотосът набързо стана хит за радост на феновете, които не спират да споделят и коментират снимката.", "date": "2018.11.28", "title": "Блондинки говорят за футбол!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389904-%D1%82%D1%8F-%D0%BF%D0%B0%D0%BA-%D0%B8%D0%B7%D1%81%D0%BA%D0%BE%D1%87%D0%B8-%D0%B8-%D0%BE%D0%B1%D0%B5%D1%89%D0%B0", "text": "Италианската интернет звезда Паула Саулино за пореден път вдъхнови играчите на любимия Наполи преди битките от Шампионската лига тази седмица. \"Сините\" играят утре вечер у дома с Цървена звезда, като тимът е в люта битка с Ливърпул и ПСЖ за едно от двете места, даващи право за  продължаване напред.     Хубавицата поднови офертата си от миналата година и отново предложи орална любов на всеки един от играчите в тима, ако успеят да спечелят трофея. Преди година италианката се прочу покрай референдума за конституционни промени, като обеща да \"обслужи орално\" всеки гласувал със \"за\", а след време се похвали, че е отметнала близо 400 души.", "date": "2018.11.28", "title": "Тя пак изскочи и обеща..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389905-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва ентусиазирано да се заемете с нови дела, за да докажете своите таланти и компетентност. Един добър ден за получаване на пари, сключване на сделки и участие в различни събития. Във финансовата сфера, може да има затруднения при прехвърляне на пари чрез превод. Вечерта се въздържайте, от спонтанни покупки. ТЕЛЕЦ ( 21 април - 21 май )  Не се препоръчва да сте прекалено разточителни с парите и лекомислени в любовните дела. Ако искате да станете по-успешни и щастливи, е време да промените приоритетите си. Въпросите от семеен характер, ще решите бързо и без крайности. Но в работата, не се стремете към победа на всяка цена, в противен случай ще загубите. БЛИЗНАЦИ ( 22 май - 21 Юни ) Може да получите неочаквана оферта за работа, което ще ви предаде оптимизъм. Този, който ви пречи, несъзнателно ще ви помогне. Лесно ще намерите общ език с всички, но любимият, няма да иска да споделя вашето мнение. По-късно, ще разберете причините за разногласието.   РАК ( 22 юни - 23 юли ) Днес не е препоръчително да завързвате нови познанства, в противен случай, ще пропилеете целият ден. Няма да може да контролирате емоциите и поведението си, което ще доведе до сериозни конфликти. Обмислете добре финансовите въпроси, за да не пропуснете момента, за получаване на бонус. Вечерта може да се наложи, да се занимавате с ремонти и домашни проблеми. ЛЪВ ( 24 юли - 23 август ) Днес толкова умно, ще се разпореждате с парите, че няма да изпуснете и един лев. При това в ръцете ви, ще се окажат пари на приятели и колеги. Може да ви възложат организацията на масово събитие, но дали да се съгласите, решавайте сами. Вечерта говорете с хора, които могат да слушат, за да се разтоварите емоционално и получите морална подкрепа. ДЕВА ( 24-ти август - 23 септември ) Очаква ви енергиен подем и много работа. Може да учите, да овладявате нова професия или да предприемете бизнес пътуване. В личната сфера, също не намалявайте темпото, особено ако вашият роман е започнал наскоро. Вечерта се очакват малки приходи. Оставяйте настрана пари, за ремонти и домашни нужди. ВЕЗНИ( 24 септември - 23 октомври) Трябва да се съсредоточите върху малките неща и върху това, което в бъдеще, ще ви носи полза. Детайлите може да са незначителни, но обещаващи. Не бягайте от любовта, дори ако ви се струва, че избраникът ви не е съвършен. Може да действате първосигнално, но тук този метод е неподходящ. Възможно е решение, на отдавна тревожещ ви проблем.   СКОРПИОН ( 24 октомври - 22 Ноември ) Препоръчително е да положите усилия, за да решите финансовите си проблеми. В противен случай и крачка няма да направите напред в основната си дейност. Не гледайте в далечното бъдеще, ако ви предложат нова работа. Тук схемата за вас е проста - ако предложението е интересно, тогава трябва да се съгласите без съмнение.   СТРЕЛЕЦ ( 23 Ноември - 21 Декември ) Ще получите много приятни новини, ще се срещнете с разнообразни хора и най-важното, ще реализирате желанията си. Имайте предвид, че не трябва да казвате на всички за вашите цели в кариерата. Особено, ако сте ужасно суеверни. За да подобрите здравето си, не се нуждаете от хапчета, а от голяма доза оптимизъм. КОЗИРОГ (22 Декември - 20 януари ) Очаква ви добър ден, в който ще имате достатъчно сили за работа и време за общуване с приятели. Не забравяйте и за домакинската си работа, дори ако непрекъснато ви търсят за бизнес дела. В личната сфера назрява не просто конфликт, а сериозен разговор с любимия. Между другото, той ще сложи всичко на мястото си.  ВОДОЛЕЙ ( 21 януари -  19  февруари ) Предстои ви, самостоятелно да решите, да бъде или да не бъде. Става дума за нова позиция, която ще отвори пред вас много перспективи. На предизвикателството на користни личности не отговаряйте, иначе изведнъж ще загубите всичко. Във финансовата сфера може да направите непоправима грешка, ако не изчислите текущите си разходи.   РИБИ ( 20 февруари - 20 март ) Днес прехвърлете всички важни срещи, за втората половина на деня, за да не се разкъсвате между домашните дела и работата. Необходимо е да обърнете внимание на онези, които открито ви пречат, да постигнете успех в кариерата. Ако разумно подходите към такива въпроси, вечерта ще почивате на лаврите си. Успокойте само апетита си.", "date": "2018.11.28", "title": "Дневен хороскоп 28 ноември"}
