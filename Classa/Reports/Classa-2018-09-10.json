{"url": "http://www.classa.bg/%D1%81%D0%B2%D1%8F%D1%82/item/387025-%D1%81%D1%8A%D0%BD-%D0%B3%D1%80%D1%8A%D0%BC%D0%BD%D0%B0-%D0%B7%D0%BD%D0%B0%D0%BA-%D0%BD%D0%B0-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81%D0%B0-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%B8%D0%B7%D1%80%D0%B0%D0%B5%D0%BB-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE", "text": "Знак за приближаване на Апокалипсиса откриха в Израел, написа британският в. Сън. Във ферма около Ерусалим наскоро на бял свят се появи червено теле. Според много консервативни юдеи и християни раждането на животно с кървав цвят е предвестник на края на дните и е описано в Стария завет. \r\n   \r\n    \"Ние посрещнахме с радост вестта за появата на червеното теле. То ни дава надежда, че ще възстановим за трети път Храма\", каза представител на ортодоксална юдейска секта. \r\n   \r\n    Построеният от израелския цар Соломон през Х в. пр.н.е. храм е разрушен от вавилонците около четири века по-късно. След падането на Вавилон под властта на персите (средата на VI в. пр.н.е.) евреите се връщат в Ерусалим и възстановяват светилището.  \r\n   \r\n   Сградата е срината до основи от римляните в началото на първото хилядолетие от новата ера. Скептиците посочват, че червеното теле е резултат от труда на генетици в Израел. Учените създават местен сорт говеда, пише медията. \r\n      ", "date": "2018.09.10", "title": "\"Сън\" гръмна: Знак на Апокалипсиса откриха в Израел (СНИМКИ/ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/387021-%D0%B8%D1%82%D0%B0%D0%BB%D0%B8%D1%8F-%D0%BC%D1%80%D0%B0%D0%B7%D0%B8-starbucks-%D0%B8%D0%BB%D0%B8-%D0%BD%D0%B5", "text": "\"Пристигаме в Страната на кафето със смирение и уважение\". Това казва основателят на веригата кафетерии Starbucks Хауърд Шулц пред италианския ежедневник \"Кориере де ла Сера\". Думите му дойдоха ден преди да отварянето на първото кафене от бранда в Италия и по-точно - в Милано. Заради международното си разпространение Starbucks вече си съперничи с McDonald's и Coca-Cola като символ на американския гастрономичен империализъм.     Само че в Италия пиенето на кафе е издигнато в специален култ. През 1983-а именно в Милано Шулц получава вдъхновение да създаде редицата си кафетерии. Той обикаля еспресо баровете в града и е очарован от тях и от емоциите, които създават у посетителите си. За него отварянето на кафене от неговата верига е своеобразно завръщане към корените. Италианците не са особено съгласни обаче. На Ботуша мястото на тиквата е в равиолите, а не в серия есенни капучинота. Затова Starbucks в Милано не може да бъде възприет като просто поредното кафене със зеленото лого.     Заведението си е осигурило прекрасна локация и трудно може да бъде подминато. То се намира в сградата на бившата поща и има амбициите да предлага на посетителите си не просто топли напитки, а \"пълноценно изживяване\". Освен че ще предлага асортимент от напитки и храни, кафенето ще показва пълният процес при приготвянето на кафето - от изпичането на зърната до наливането на готовото кафе в чашата. Основният въпрос, който всички си задават, е имат ли италианците нужда от нещо подобно.  Тук мненията са на двата полюса. Мнозина смятат, че отварянето на Starbucks в Милано е по-скоро тъжно събитие и няма никакъв повод за радост. Кафе баровете на Италия предлагат на клиентите си висококачествено еспресо, което се различава от това в унифицираните вериги. Повечето италианци не отричат, че Starbucks предлага хубаво кафе. Само че не е толкова хубаво, колкото това в италианските кафетерии, на които са свикнали.     Въпросът с цената на напитките във филиала в Милано също предизвикват дискусии. Те са почти двойно по-високи от стандартните цени на кофеиновите напитки в страната, но за сметка на това не се променят, независимо дали клиентът ще ги консумира седнал в заведението, прав пред него или за из път. Обикновено в Италия кафето е с различна цена, ако ви се сервира на маса в кафенето или ако го пиете на крак. Ходът на Starbucks вече накара Асоциацията на потребителите в Италия да подаде иск към комисията за защита на конкуренцията в страната. Собственици на кафенета се опасяват, че веригата може сериозно да разклати стабилността на пазара и цените не само в Милано, но и в цялата държава. Анонсът, че Starbucks отваря свое кафене в Италия дойде миналата година и още тогава не беше приет никак добре. Италианците признават, че компанията може да насърчи конкуренцията и да повиши качеството, но и смятат, че е унижение американци да продават кафе в родината на еспресото. Има го и притеснението колко от обявените 350 работни места в кафетерията ще бъдат заети от италианци и колко - от млади мигранти, които не са претенциозни към работата и заплащането си. Ясно е, че в Италия кафето се свързва по неподозирани начини с националната идентичност. Полемиките се разразиха и по-късно през 2017-а, когато Starbucks спонсорира засаждането на градина с палмови дървета близо до катедралата в Милано, за да привлече внимание към откриването на кафенето си този септември. Благотворителният акт накара настоящия вътрешен министър Матео Салвини да порицае така наречената \"африканизация\" на Италия и да призове към защита на италианския произход на еспресото. Според Салвини липсват само пясъците и камилите, за да може мигрантите съвсем да се почувстват у дома си. Шулц се опитва да открие Starbucks на Ботуша от десетилетия. Основният проблем пред него е, че в Италия дори и най-непретенциозната бензиностанция предлага кафе, по-добро от това в редица елитни ресторанти по света. Слухове за отварянето на филиал от веригата витаят още от 1998-а, но то става факт 20 години по-късно. Причината е, че италианците обичат навиците си, а сред тях е пиенето на кафе, коренно различно от начина, по който напитката се предлага в Starbucks. Кафето и особено еспресото обикновено се консумират на крак до бара в заведението. Капучиното и кофеиновите напитки с мляко се пият сутрин и много рядко в късния следобед, само ако не сте обядвали стабилно. Капучино не се пие след хранене - никой не пие нещо с мляко след обилно похапване, а италианците са маниаци на тема добро храносмилане. Кафе баровете също нямат нищо общо с помещенията на Starbucks.  Те обикновено са малки, уютни, понякога дори пренаселени с посетители. Ако италианците се заседят повече от 10 минути, след като са си изпили кафето, то не е за да използват безжичния интернет и да си проверят пощата, а за да поговорят и обменят последните клюки с другите посетители. Много италианци предпочитат ристрето - около 15 милилитра много силно и ободряващо кафе. Освен това в Италия освен пазарната икономика действат и някои протекционистки закони. През последните 20 години страната се опитва да се нагоди към глобализацията, но без да руши напълно бариерите пред чуждестранното влияние. Starbucks има 30 хил. заведения по целия свят, а сега бавно, но сигурно настъпва и към Ботуша. Само че италианската икономика е свикнала да разчита повече на дребния и среден бизнес, който има по-скромни амбиции, далеч от тези за световна доминация.  Повече от 90% от италианските компании имат 15 или по-малко служители. Разбира се, има и оптимисти след откриването на Starbucks в Милано. С работата си в Италия брандът се надява да вдигне качеството си на напитките и да се научи да прави още по-добро еспресо и капучино. А италианските фирми могат да се поучат от Starbucks как се правят световни вериги, лидери в областта си. Ако последното се случи, повече хора най-накрая ще разберат, че кафето и пицата не са тези, които им се сервират в Starbucks и Pizza Hut.", "date": "2018.09.10", "title": "Италия мрази Starbucks. Или не?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387022-%D0%BA%D0%BE%D0%B9-%D0%BA%D0%BE%D0%BC%D0%B0%D0%BD%D0%B4%D0%B2%D0%B0-%D0%B2-%E2%80%9E%D1%82%D1%80%D0%B5%D0%B9%D1%81%E2%80%9C-%D0%B8-%D0%B7%D0%B0%D1%89%D0%BE-%D1%83%D1%82%D0%B8%D1%85%D0%B2%D0%B0-%D1%88%D1%83%D0%BC%D1%8A%D1%82-%D0%BE%D0%BA%D0%BE%D0%BB%D0%BE-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-17-%D1%82%D0%B5-%D0%BF%D1%8A%D1%82%D0%BD%D0%B8%D1%86%D0%B8", "text": "Фирма „Трейс“ е под мой контрол. Аз държа половината от акциите, които са ми джиросани и аз командвам парада. С това се хвалил бизнесмен пред познати. Същият подчертавал, че има дебели връзки във властта и политиката.   Младият мъж с мускулесто тяло бил категоричен, че шумът около „Трейс“, която е ремонтирала участъка край Своге, където се случи трагедията с автобуса, скоро ще утихне и ще се забрави. Това съобщиха за Фрог нюз хора, станали свидетели на хвалбите.  . (инициалите са променени от редакцията)  , разказва един от източниците ни. Твърдял също, че  държи на къса верижка повечето шефове на институции и е недосегаем.     Високопоставен служител на „Трейс груп“ коментира кратко, че е чувал подобно нещо, но не го приема сериозно. От началото на 2007 г. до края на 2017-а самостоятелно или в консорциуми компанията “Трейс груп холд” е спечелила 108 обществени за общо 984 574 573 лева. Това показва справка на в-к „Банкеръ“. През 2017 г. “Трейс” е отчела консолидирани нетни приходи от продажби на стойност 314.3 млн. лв. Това е с близо 20% повече от 2016 г. Компанията бе ангажирана с редица възлови инфраструктурни проекти, включително с изграждането на третия лъч на столичното метро, на магистралите “Хемус” и “Тракия”, ремонта на бул. “Цариградско шосе”, на обходните пътища на Враца и Монтана и много други. Дружеството работи също така в Сърбия, където участва в строителството на част от паневропейския коридор №10. Реализира обекти и в Чехия. Според някои наблюдатели утихването на шума около смъртта на 17-те и ранените 21 пътници в автобуса до Своге, се дължи на акциите на прокуратурата срещу Ветко Арабаджиев и Миню Стайков. Има дори мнения, че това е част от замисъла за отклоняване на общественото внимание от „Трейс груп“.  ", "date": "2018.09.10", "title": "Кой командва в „Трейс“ и защо утихва шумът около смъртта на 17-те пътници?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387023-%D0%BA%D1%83%D0%BD%D0%B5%D0%B2%D0%B0-%D1%89%D0%B5-%D0%BD%D0%B8-%D0%B4%D0%BE%D0%B2%D1%8A%D1%80%D1%88%D0%B2%D0%B0-%D1%81-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8-%D1%83%D0%B4%D0%B0%D1%80-%E2%80%93-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D1%85%D0%B0-%D0%BF%D0%B0%D1%80%D1%82%D0%B8%D1%8F-%E2%80%9C%D0%B2%D0%BE%D0%BB%D1%82%E2%80%9D%E2%80%A6", "text": "Софийският градски съд (СГС) вписа в регистъра на политическите партии и Европейска партия Волт. Решението бе обнародвано във вчерашния брой на Държавен вестник, съобщиха от партията.   Формацията беше уредена на 19 май 2018 г. За неин председател беше избран Настимир Ананиев. Той е бивш виден поддръжник на Меглена Кунева, която също прозира зад партията, с оглед на обявените приоритети – все повече и повече Европа, и все по-малко България, нация, патриотизъм и българщина.     СГС регистрира партия “Волт”   “Вижте в какви времена живеем, анти-европейски движения и риторика набират скорост под влиянието на глобалните играчи, които не искат силна и консолидирана Европа на световната сцена. Във Волт ще работим с всички сили за силна България в Европа, но и силна, обединена и федерална Европа като цяло”, заяви Ананиев. Европейска партия Волт е част от първата паневропейска платформа Волт Европа, която има за цел да участва на изборите за европейски парламент, които ще се проведат през месец май 2019 г. Българската формация беше втората партия, която се учреди след Волт Германия (уредена на 3-ти март 2018 г.) част от европейската мрежа на Волт. Сега вече в осем европейски страни има уредени партии от мрежата на Волт Европа – Германия, България, Белгия, Холандия, Италия, Испания, Швеция и Дания. През октомври ще бъдат учредени партии в Австрия и Франция. Волт Европа е проевропейско движение, което заявява, че ще работи за обединена и федерална Европа. Европа на една скорост, с единна армия и прокуратура. Като приоритет на тази Европа посочват гражданите и микро и семейният бизнес. Европа, в която личното достойнство, гражданската свобода, работещото правосъдие, равните възможности и устойчивата среда са основни ценности. Паневропейското движение е почти готово и със своята програма. Сред основните приоритети са United Europe (Обединена Европа), Smart State (Умна държава), Unleash Entrepreneurship and Small Businesses (Да дадем път на предприемачеството и малкия бизнес), No region will be left behind, captain (Никой регион няма да остане зад борда), Establish a circular economy (Работеща кръгова икономика), Turn Education around (Образование на фокус).   Зевзеци вече се шегуват с името на партията – Кунева очевидно ще ни довършва с електрически удар…", "date": "2018.09.10", "title": "Кунева ще ни довършва с електрически удар – регистрираха партия “Волт”…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387024-%D0%B0%D1%80%D0%B0%D0%B1%D0%B0%D0%B4%D0%B6%D0%B8%D0%B5%D0%B2%D0%B8-%D0%BD%D0%B5-%D1%81%D0%B5-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%BE%D1%82-%D0%B8%D0%BD%D1%82%D0%B5%D1%80%D0%BF%D0%BE%D0%BB", "text": "  Интерпол все още не е обявил официално на страницата си издирването на Ветко и Маринела Арабаджиеви, в чиито имоти при спецакция бяха открити няколко милиона в брой, съобщи бТВ.   „Родителите на Вълчо Арабаджиев ме ангажираха със защитата му. Лично Маринела Арабаджиева ми се обади да защитавам сина й”, обясни в предаването „120 минути” адвокат Илиан Василев. Той е категоричен, че Вълчо Арабаджиев няма да се укрие.     „Аз не познавам това семейство, никога не съм бил в кръга на познатите на семейство Арабаджиеви, за разлика от много магистрати”, каза още Василев. Вълчо е на 21 години, като последните 8 години прекарва в чужбина, последните 5 години учи право в Лондон. Очевидно желанието на родителите му е било да навлиза в техния бизнес, заяви юристът. Адвокатът подчерта, че за него първата и най – важна задача е била да разбере с какви аргументи прокуратурата се опитва да задържи това младо момче в ареста. Той обясни, че на негово име е имало внесени около 2 млн. евро, но семейството е преминало през множество данъчни проверки и нарушения не са били констатирани. „Притеснява ме това, което прокуратурата се опитва да пробута като доказателства, за да бъде задържано това момче. Те използват един кратък период, в който клиентът ми е бил в България, и е наел касета, където има семейно имущество”, каза адвокатът на момчето. По думите на адвоката на семейството са правени проверки и е установен законнен произход за около 25 млн. лева. „Личните им пари са повече от 20 млн. лева. Част от тях в един момент са решили да внесат в банкова касета. Това е имущество на Маринела и Ветко, това са пари на физически лица, не на юридически”, обясни адвокатът. „Проблемът е в друго – това младо момче е обвинено в пране на пари, а няма никакви доказателства за това. В момента прокуратурата въобще не се опитва да твърди, че тези 2,5 млн. евро са с престъпен произход”, каза още адвокат Илиян Василев.", "date": "2018.09.10", "title": "Арабаджиеви не се издирват от Интерпол"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/387016-10-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%E2%80%93-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%B4%D0%B5%D0%BD-%D0%BD%D0%B0-%D0%B8%D0%B7%D0%BF%D0%B8%D1%82%D0%B8-%D0%B2-%D0%BD%D0%B0%D1%82%D1%84%D0%B8%D0%B7", "text": "Близо 500 момичета и момчета се съревноваваха за 220 места в НАТФИЗ. Започнали, по традиция на 1 септември, изпитите ще приключат днес - на 10 септември. Най-оспорвана бе надпреварата за актьорските специалности. Тази година сериозна се оказа и конкуренцията сред кандидатите за местата във Факултет „Екранни изкуства\".      Сълзи и усмивки съпровождаха обявяването на междинните резултати, в края на всеки от изпитните дни. Имената на успелите да ги издържат ще станат ясни утре - 11 септември. Те ще формират юбилейния за НАТФИЗ 70-ти випуск.  12, 13 и 14 септември са определените за записване дни.  Студентите на НАТФИЗ са най-младите участници в З4-то издание   наред с номинираните и наградени от „Икар\" и „Аскеер\" спектакли на Народен театър „Иван Вазов\", Младежки театър „Николай Бинев\", Малък градски театър „Зад канала\" и Театър 199 „Валентин Стойчев\". Ето каква е оценката на артистичния директор на „  г-жа Маргарита Димитрова, след като на 2 септември, студентите от класа на проф. д-р Атанас Атанасов представиха „ \". Част от възпитаниците на проф. Атанасов вече имат своите професионални ангажименти в София. На сцената на Театрална работилница „Сфумато\" се изявяват  Велизар Емануилов  в спектакъла „ \",  Виолина Доцева  в „ \",  Анета Иванова  в „ \",  Кирил Недков  и  Калоян Стойчев  участват в „ \" на Народен театър „Иван Вазов\",  Христина Джурова  в „ \" на Театър 199 „Валентин Стойчев\",  Кирил Недков  и  Калоян Стойчев  играят в „ \" на Малък градски театър „Зад канала\".  Гледайте ги през новия театрален сезон!        е от последния випуск на проф. Маргарита Младенова, който се дипломира през май 2018 г. На 3 септември младата актриса направи своя професионален дебют на сцената на Родопския драматичен театър, в спектакъла „ \" на режисьора  , друг възпитаник на Н АТФИЗ от класа на проф. Пламен Марков.      НАТФИЗ им пожелава успех!    е докторант в НАТФИЗ, продуцент на АГИТПРОП, директор на Балкански документален център и носител на „ \" за копродукцията с българско участие „Не ме докосвай\".  Мартичка Божилова  ще бъде председател на журито на четвъртия кино-литературен фестивал CineLibri, който ще се състои от 10 до 24 октомври.   НАТФИЗ, ФЕСТИВАЛНИ УЧАСТИЯ  Дни преди откриването на новата учебна година, към Балчик ще се отправят четвъртокурсниците „  на доц. Майя Енчева. Селектирани сред участниците на  , те ще представят НАТФИЗ със спектаклите „ \" и „ \". Взискателната подготовка на възпитаниците в специалност „ \" превърна в успешна традиция участието на Академията във фестивала през последните няколко години.       ще закрият абсолвентите на проф. д-р Атанас Атанасов, с концерт на песни от мюзикъли, създаден под вокалното ръководство на Петя Диманова – „ \". На 12 септември, вече завършилите студенти от класа на проф. Маргарита Младенова, ще участват в 22-то издание на   „ \" – Пловдив. Младите актьори ще представят „ \"от Уилям Шекспир, постановка проф. Маргарита Младенова. Спектакълът беше създаден като част от обучението в Академията през февруари 2018 г. и в продължение на цял сезон беше шумно приветстван от младата столична публика на Театър НАТФИЗ.   ", "date": "2018.09.10", "title": "10 септември – ПОСЛЕДЕН ДЕН НА ИЗПИТИ В НАТФИЗ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387017-%D0%BA%D0%BD%D1%81%D0%B1-%D1%81-%D0%B4%D0%BE-7-%D0%BB%D0%B2-%D1%81%D0%BA%D0%B0%D1%87%D0%B0-%D0%B8%D0%B7%D0%B4%D1%80%D1%8A%D0%B6%D0%BA%D0%B0%D1%82%D0%B0-%D0%BD%D0%B0-%D0%B6%D0%B8%D0%B2%D0%BE%D1%82-%D0%BD%D0%B0-%D1%87%D0%BE%D0%B2%D0%B5%D0%BA-%D0%B7%D0%B0%D1%80%D0%B0%D0%B4%D0%B8-%D0%BD%D0%BE%D0%B2%D0%B8%D1%82%D0%B5-%D1%86%D0%B5%D0%BD%D0%B8-%D0%BD%D0%B0-%D1%82%D0%BE%D0%BA-%D0%B8-%D0%BF%D0%B0%D1%80%D0%BD%D0%BE", "text": "С 5 до 7 лв. ще поскъпне издръжката на живот на човек от домакинство заради новите цени на газа, тока и парното. Това сочат изчисленията на експертите от Института за социални и синдикални изследвания към КНСБ за поскъпването на живота в резултат на новите цени на природния газ, топлоенергията и електроенергията, предоставени от синдиката.     След като през юни 2018 г. , очакванията са в края на годината тя да достигне размер средно на лице от четиричленно домакинство от около 595-597 лв., показват сметките на експертите от КНСБ във връзка с увеличението на цените от 1 юли на природния газ с 10,81%, на топлоенергия средно със 7,33%, на електроенергията за домакинствата средно с 2,03% (в диапазон от 1,75 до 2,78%). С около 2,3% от началото на годината ще се повиши общата издръжка на живота заради новите цени на топло- и електроенергията.  Експертните прогнозни оценки показват, че с около  2,6% ще нараснат необходимите разходи в групата на горивата за отопление , топла вода, осветление, поддържане на електроуредите. Тази група формира около 2/3 от разходите за поддържане на жилището и 12% от общо необходимите средства за издръжка на живота. Най-силно засегнати ще бъдат живеещите в София, където 61,2% от жилищата са с парно отопление от централен източник. При средна сметка от 150 лв. за парно, през идващите зимни месеци столичани ще плащат повече с около 11 лв., което означава, че общо разходът за целия отоплителен сезон ще нарасне с около 55-60 лв., изчисляват от института. Очакванията на експертите са да нарасне  енергийната бедност . Като се има предвид, че около 1,2 млн. пенсионери у нас получават пенсия под линията на бедност (321 лв.) и около 75% от домакинствата в страната живеят с общ доход на 1 лице под необходимите средства за издръжка на живота (590 лв), това означава, че всяко, дори и незначително, поскъпване на живота ще свие потреблението, а броят на хората в бедност и социално изключване ще продължават да нараства, отчитат още от института към КНСБ.  Ниската покупателна способност на доходите на българските домакинства поставя въпроса за  несъразмерните цени на енергията,  отчитат от института и припомнят последните данни на Евростат, според които цените в България са нараснали с 84,6% в периода между 2000 и 2017 г., докато средното им повишение в рамките на целия ЕС е било от 36%. Цените за комунални услуги, включващи цените за вода, електричество, природна газ и за жилищни наеми в България се повишават с 130,6%, докато средното увеличение за ЕС е от 57,2%, а в Германия е от 38,1%. Нарастването на цените все по-бързо доближава страната ни до средното ценово равнище на ЕС 28, въпреки че доходите в България остават най-ниски в целия ЕС и по покупателна способност са около 2,2 пъти от средните в ЕС 28, посочват от синдиката. При високия дял на живеещи в риск от бедност и социално изключване всяко ново увеличение на цените изправя битовите потребители пред сериозни проблеми по отношение на непосилните разходи за енергия, заключават от института. Поради острата диспропорция между доходите и цените на електро- и топлоенергията най-общите прогнози са, че ще последва продължаващо обедняване на населението, смятат от експертите от Института за социални и синдикални изследвания към КНСБ.", "date": "2018.09.10", "title": "КНСБ: С до 7 лв. скача издръжката на живот на човек заради новите цени на ток и парно"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/387018-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5-%D0%B8%D0%B7%D0%B3%D1%83%D0%B1%D0%B8%D1%85%D0%B0-640-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D1%8F%D0%BD%D1%83%D0%B0%D1%80%D0%B8-%D0%BD%D0%B0%D1%81%D0%B0%D0%BC", "text": "Мечият пазар на криптовалутите се срина до ново десетмесечно дъно, воден от най-големия конкурент на биткойна, коментира  Bloomberg. Етерът се срина с 9,5% от нивото си от 17:00 ч. нюйоркско време в петък, сочи обща оценка на  Bloomberg.  Биткойнът е изгубил 2,5%, а пазарната капитализация на дигиталните активи, следени от  CoinMarketCap.com,  се е свила до 197 млрд. долара, което е с 640 млрд. долара по-малко спрямо върха, достигнат през януари.     Криптовалутите отбелязаха спадове в пет от последните шест седмици на фона на опасенията, че по-широкото възприемане на дигиталните активи ще отнеме по-дълго време от очакваното. Тази тревога се засили през уикенда и от от Комисията на САЩ по ценните книжа и фондовите борси, която временно спря търговията на две ценни книги, свързани с криптовалутите. В същото време съоснователят на етера Виталик Бутерин заяви пред  Bloomberg,  че дните на резки ръстове за блокчейн индустрията вероятно са преминали. „Временната отмяна на тези продукти доведе до първоначална светкавична реакция“ от страна на пазарите, коментира Раян Рабалия, водещ трейдър в компанията за търговия с криптовалути в  Octagon Strategy  в Хонконг. „Но в крайна сметка това е поредното препятствие, което пазарът трябва да преодолее“. Криптовалутите остават под натиск в понеделник въпреки новините, че  Citigroup  е разработила нов механизъм за инвестиции в сферата. Американската банка планира да играе ролята на агент, издаващ т.нар. разписки за цифрови активи, за да позволи търговията чрез посредници без пряка собственост на подлежащите валути, твърди източник, запознат с плановете. Индексът  Bloomberg Galaxy Crypto Index  на основните виртуални валути е с 4,5% надолу днес, насочвайки се до най-ниското си ниво от средата на ноември. Етерът се срива по-бързо от биткойна през последните месеци заради опасенията, че свързаните с блокчейн компании излизат от втората по големина валута в света. Много стартъпи, които привлякоха етери от инвеститорите в своите първични монетни предлагания, в крайна сметка ще трябва да продадат притежаваните от тях монети, за да покрият разходи като заплати и такива за развитие. „Реториката около първичните монетни предлагания, които не спират да се разделят с получените постъпления на пазара, продължава да важи“, казва Рабалия. „Едва ли тези развития ще отминат скоро“.", "date": "2018.09.10", "title": "Криптовалутите изгубиха 640 млрд. долара от януари насам"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387019-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BE%D0%B1%D1%8F%D0%B2%D0%B8-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%82%D1%80%D0%B8%D0%BC%D0%B0%D1%82%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8,-%D0%BF%D0%BE%D0%B4%D0%B0%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B8", "text": "Управляващите се разбраха за оставките на подалите оставки трима министри. В четвъртък внасяме трите оставки в парламента, политическата отговорност трябва да се понесе. Това каза премиерът Бойко Борисов на брифинг след коалиционния съвет между ГЕРБ и Обединени патриоти в Министерски съвет. Борисов добави, че се радва, че и тримата министри са получили добри оценки за работата си, съобщава Нова телевизия.      Премиерът съобщи и имената на предложените лица, които ще наследят на постовете тримата министри, подали оставка заради фаталната катастрофа край Своге, взела живота на 17 души. \"За да не се спекулира с имена, ще ви кажа за кандидатите, върху които сме се спрели - за Министерството на транспорта - досегашния заместник-министър на икономиката  Александър Манолев , за министър на вътрешните работи - главния секретар  Младен Маринов  и за министър на регионалното министерство -  Петя Аврамова,  която сега е депутат и бивш зам.-кмет на Враца\", каза още той Аз съм поел ангажимент да събираме коалиционния съвет при всички важни теми. Надявам се спекулациите да спрат\", добави още Борисов. Премиерът добави, че има мнозинство и трите оставки да бъдат подкрепени. Той допълни, че не може да се каже, че министрите в оставка имат вина за трагичния инцидент в Своге, но няма как да се направят, че нищо не се е случило. \"Колкото и да е широка фразата политическа отговорност - тя трябва да се понесе\", каза още той. До рокадите в правителството се стигна след тежката катастрофа с автобус край Своге, която отне живота на 17 души. След трагедията премиерът поиска министрите на вътрешните работи, на транспорта и регионалното развитие да поемат отговорност и да се разделят с постовете си. Така тримата министри – на регионалното развитие Николай Нанков, на вътрешните работи Валентин Радев и на транспорта Ивайло Московски,  .", "date": "2018.09.10", "title": "Премиерът обяви наследниците на тримата министри, подали оставки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387020-%D1%81%D0%BA%D1%80%D0%B8%D1%82%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D0%BC%D0%B5%D0%B6%D0%B4%D1%83-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8%D1%82%D0%B5-%D0%B2-%D0%BC%D0%B5%D1%81%D0%BE%D1%82%D0%BE-%D0%B8-%D0%B1%D0%BE%D0%BB%D0%B5%D1%81%D1%82%D0%B8%D1%82%D0%B5-%D0%BF%D1%80%D0%B8-%D1%85%D0%BE%D1%80%D0%B0%D1%82%D0%B0", "text": "В продължение на почти седем десетилетия редовно даваме антибиотици на животните, чието месо консумираме. Това са само няколко години по-малко от времето, в което ние самите взимаме антибиотици. И за почти също толкова време е очевидно, че тези дози антибиотици създават устойчиви на лекарствените препарати бактерии, които се пренасят от животните, отглеждани за месо, и разболяват хората. Първите епидемии на устойчиви на лекарства, породени от консумирана храна заболявания, са регистрирани още в средата на 50-те. Тогава устойчива на медикаменти салмонела поразява Югоизточна Англия и е само първата от многобройни епидемии, които се случват в рамките на десетилетия - някои със скромни мащаби, други - огромни и масово разпространени. Една от най-големите причинени от животински храни епидемии в историята на САЩ разболява 634 души в 29 щата и Пуерто Рико в периода 2013-2014-а. Произходът й може да бъде проследен до пилета, които са получавали антибиотици с храната си. Връзката между двете разбира се не е общоприета. Повечето от изследванията, които свързват употребата на антибиотици във фермите и човешките болести, са резултат от наблюдения, а не от експерименти. Това дава на селскостопанския и фармацевтичния бранш възможност да настоява, че няма убедителни аргументи и научни факти срещу прекалената употреба на антибиотици във фермите. Аргументът е, че пренасянето на бактерии от животните към месото и оттам - към хората, не е доказано и докато няма стопроцентова сигурност, практиката за даване на превантивни антибиотици на селскостопански животни трябва да продължи.     Ново, внимателно подготвено изследване, отива по-далеч от всички други, за да докаже, че резистентните бактерии могат да преминават от животните в хората чрез месото. То също така показва модел как нови системи за наблюдение могат да ограничат този приток на бактерии в първоизточника им - фермите. Това е само едно изследване, но то е с огромна значимост, защото елиминира несигурността по отношение на този поток от бактерии. Извън експерименталните условия никога не е било възможно да се докаже, че антибиотикът, даван на животното, предизвиква нарастване на тези бактерии, които се оказват в организма на хората. Но тази нова разработка разглежда толкова задълбочено геномиката на бактериалната адаптация в отглежданите за храна животни и при хората, че доказва връзката, която селскостопанският бранш би предпочел да отрича до последно. Водещите учени в това изследване са Синди Лиу и Ланс Прайс, медицински директор и директор на Центъра за мерки срещу резистентността на антибиотици към университета \"Джордж Вашингтон\". Те са започнали изследването на предишните си постове в Изследователския институт по транслационна геномика във Флагстаф, Аризона. Фактът, че тази работа се е извършвала във Флагстаф, е важен: това е малък град без голяма входяща и изходяща миграция, което го превръща в затворена географски естествена лаборатория. На всеки две седмици в рамките на година, учените са купували месо в супермаркетите на Флагстаф. Същевременно те са вземали бактерии от кръвта и урината на пациенти в болниците на Флагстаф и са анализирали двата набора от образци за присъствието на резистентни бактерии. Замисълът е бил да бъде отчетено разпространението на бактериите и да се създаде графика кога се появяват щамовете и как се разпространяват из града. При възможност, учените са се надявали да докажат произхода на щамовете и посоката на разпространението им . Има важен нюанс в образците, които Лиу и Прайс са избрали да събират. Произлизащите от храната бактерии - салмонела, кампилобактер, шигела - имат очевидна връзка с храната и фермите. Но в продължение на около две десетилетия някои учени са били загрижени за друга бактериална заплаха, която е имала не толкова очевидна връзка с храната, но със сериозен ефект върху общественото здраве: специфичен поднабор от широката гама ешерихия коли, който е наричан EXPEC - \"извънчревна\" патогенна ешерихия коли, която може да напуска червата и да предизвиква инфекции в други части на тялото. Пикочният мехур често е входната точка за навлизане на EXPEC, така че инфекциите на уринарния тракт често са един от първите признаци за заразяване. Нелекуваните инфекции могат да достигнат до бъбреците и оттам да преминат в кръвообръщението и устойчивите на лекарствени препарати уринарни инфекции са на практика неизлечими, тъй като не реагират на даваните с цел лечението им антибиотици. EXPEC могат също да причиняват и по-сериозни болести от произлизащите от храната инфекции като в някои случаи се стига и до септичен шок и смърт. Екипът е взел образците от месо и изолираната бактериална флора в лабораторията и е потърсил организми, които да са общи в двата набора от образци. Учените са открили ешерихия коли, която е вездесъщ чревен патоген, в близо 82% от образците на месо и в 72% от образците от пациенти. Сред многото открити щамове е бил и един, известен като H22, който присъства и в пилешкото месо, и в хората. Той носи генетични маркери, показващи, че първо се е намирал в червата на пилетата, след което се е адаптирал към хората. Това е нещото, което е липсвало в по-ранните изследвания на EXPEC в месото и хората: доказателство, че месните щамове и инфекциите при хората са свързани не само във времето и мястото, но и в прехода от животно към човек. \" Мисля, че това е първият път ,в който наистина можем да установим посоката на пренасяне \",  коментира Прайс . Това показва ясно, че хората придобиват инфекции на уринарния тракт (UTI) от ешерихия коли, която произхожда от пилетата. В подкрепа на тезата щамовете ешерихия коли, които са преминали от птиците към хората, е било по-вероятно от другите щамове в образците да демонстрират устойчивост на антибиотиците тетрациклин и гентамицин, използващи се в птицевъдството. Това затвърждава наблюдението, установено в стотици изследвания до този момент, че употребата на антибиотици във фермите създава резистентни бактерии, които могат да преминават в организма на хората. H22 щамовете са били ограничен малък набор, около 0.5%, от всички щамове, които е открил екипът. В мащабите на населението на САЩ половин процент се равнява на 30,000-40,000 случая годишно на уринарни и бъбречни инфекции, но общият брой със сигурност е много по-голям според Прайс, макар че има останали още щамове за анализиране. Има и друг важен детайл в разработката на Лиу и Прайс. Те са доказали връзката между хора и животни като са се заровили дълбоко в геномиката на откритите щамове. H22 щамовете са били част от по-мащабна група щамове ешерихия коли, които обикновено не се свързват с животни. Извън академичните лаборатории, анализите на произхождащите от храната бактерии обикновено не са толкова детайлни. Те не се използват в най-важния федерален анализ в САЩ, извършван всяка година от центровете за контрол на заболяванията (CDC), Администрацията по храните и лекарствата (FDA) и Американското министерство на земеделието, съвместен проект, наречен Национална система за мониторинг на антимикробната резистентност (NARMS). Проектът NARMS търси произлизащи от храната бактерии, които са станали резистентни на антибиотици и засягат хората, пренасят се чрез месото и присъстват в животните, когато те попадат в кланиците. Всяка година той показва какви типове месо е по-вероятно да съдържат резистентни бактерии и доколко резистентни на многобройни лекарствени препарати са бактериите. Тъй като месото се купува в магазини за търговия на дребно, етикетите на опаковките могат да покажат връзка на месото с месокомбинатите, откъдето то е дошло. Всъщност тези етикети са се използвали в миналото за справяне с произхождащи от храната епидемии, които са обхващали цели държави. В настоящия си вид NARMS системата полага известни усилия да идентифицира откъде произлизат хранителните заплахи за човешкото здраве, но тези данни започват в момента, в който животните влизат в системата, за да се превърнат в месото, което се продава впоследствие. Достъпът на NARMS до кланиците е ограничен и министерството на земеделието на САЩ от години се е борило неуспешно за достъп за проби от отглеждани за месо животни, докато те още се намират във фермите, където се отглеждат. Ако този достъп се разшири, съчетан със съществуващите данни по етикетите и детайлния анализ, извършен от Лиу и Прайс в техните лаборатории, резултатът би могъл да е система за мониторинг, която да прави много повече, за да защитава храната ни от зарази. В момента наблюденията подчертават заплахите за потребителите от месото, което ще се окаже на трапезата. По-детайлна система за наблюдение би дала представа какво се случва по целия път до чинията - от фермите и може би дори от отделните стада, където има опасни бактериални щамове. Система с такава степен на детайлност е перспектива, не съществуваща реалност, но това е посоката, в която трябва да вървим, ако искаме храната ни да бъде безопасна.", "date": "2018.09.10", "title": "Скритата връзка между антибиотиците в месото и болестите при хората"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387015-24-%D0%B3%D0%BE%D0%B4%D0%B8%D1%88%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D1%81%D1%82%D0%B0%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D0%B0%D0%BC%D0%B5%D1%80%D0%B8%D0%BA%D0%B0", "text": "Представителката на Ню Йорк беше коронясана като новата  . 24-годишната Ниа Франклин победи 50 участнички в конкурса, който се проведе в Атлантик Сити.  \r\n Красавицата получи короната от миналогодишната победителка Кара Мънд. \r\n Нейна подгласничка стана представителката на Кънектикът. \r\n Организаторите на състезанието по-рано тази година изненадващо обявиха, че премахват кръга, в който участничките дефилират по бански костюми, с мотива, че физическите качества вече няма да бъдат водещи при оценяването на претендентките. Конкурсът се стреми да модернизира имиджа си на фона на обществения протест срещу сексуалния тормоз и половата дискриминация в Съединените щати. \r\n    ", "date": "2018.09.10", "title": "24-годишна красавица стана новата Мис Америка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387006-%D0%B2%D0%BB%D0%B0%D1%81%D1%82%D1%82%D0%B0-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%BF%D1%80%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D1%82%D1%80%D0%B8%D0%BC%D0%B0%D1%82%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8", "text": "Премиерът поиска Ивайло Московски, Николай Нанков и Валентин Радев да напуснат кабинета заради катастрофата край Своге Коалиционен съвет на ГЕРБ и „Обединени патриоти“ ще се проведе в Министерски съвет във връзка с трите министерски оставки на Ивайло Московски, Николай Нанков и Валентин Радев. Тримата депозираха своите оставки заради катастрофата край Своге, при която загинаха 17 души. Поиска ги премиерът Бойко Борисов. Председателят на ПГ на ГЕРБ Цветан Цветанов коментира, че дали ще бъдат приети оставките е въпрос на разговори. „Вече окончателното решение ще бъде взето, след като в парламента бъдат внесени оставките. Миналата седмица имахме доста конструктивен разговор с коалиционните ни партньори, очаквам да надградим постигнатото. Всички ние трябва да формираме политическите си решения си на базата на колективната воля в коалицията“, подчерта Цветанов. Той посочи, че кандидатите за министерските позиции ще бъдат предложени от ГЕРБ. Вицепремиерът Красимир Каракачанов коментира, че от „Обединени патриоти“ нямат претенции към министерските места, ако те бъдат овакантени. Той поясни, че тъй като и тримата министри са от квотата на ГЕРБ, право на министър-председателя като лидер на най-голямата партия в коалицията е да прави кадрови промени. Лидерът на „Атака“ Волен Сидеров посочи, че партията ще подкрепи оставките. „На мястото на Борисов аз бих сменил абсолютно всички министри, защото нито един от тях не стана да каже, че декларацията на НФСБ е клеветническа и тенденциозна. Никой не защити собственото си място в правителството”, коментира Сидеров. Предишното заседание на коалиционния съвет бе на 3 септември. Темата бе напрежението, предизвикано от вицепремиера Валери Симеонов покрай трите министерски оставки.    ", "date": "2018.09.10", "title": "Властта се събира при Борисов. Обсъждат оставките на тримата министри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387007-%D0%B0%D0%B4%D0%B5%D0%BB%D0%B8%D0%BD%D0%B0-%D1%80%D0%B0%D0%B4%D0%B5%D0%B2%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BE%D0%B3%D1%80%D0%BE%D0%BC%D0%B5%D0%BD-%D0%B3%D0%B0%D1%84-%D0%B8-%D1%80%D0%B0%D0%B7%D1%81%D0%BC%D1%8F-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8,-%D1%82%D0%BE%D0%B9-%D1%83%D1%85%D0%B8%D0%BB%D0%B5%D0%BD-%D0%B4%D0%BE-%D1%83%D1%88%D0%B8-%D0%B9-%D0%BE%D0%B1%D1%8F%D1%81%D0%BD%D0%B8,-%D1%87%D0%B5", "text": "Ако днес има нови избори, резултатът би бил подобен. Това е волята на българските граждани - това да е управляващата коалиция. Това заяви в ефира на \"Здравей, България\" евродепутатът Ангел Джамбазки. \"Водачите на нашите политически формации ще имат разговор преди срещата с ГЕРБ. Не виждам вина в министрите, които подадоха своите оставки. Не виждам вина в поведението на министър Нанков, който е одобряван от всички, не само от ГЕРБ и наистина си разбира от работата. На всички е известно, че когато се сменят административни ръководители или министри, администрацията не работи както трябва\", каза Джамбазки, дебело подчертавайки, че това е личното му мнение. \"Ако има виновни хора за ремонта на пътя, то те трябва да бъдат ремонтирани и наказани.      Те трябва да са разследвани и да се установи имат ли наистина вина. Нито Радев, нито Нанков, нито Московски са отишли лично да ремонтират пътя. Политическото решение дали да се гласуват оставките ще се реши днес на коалиционното ни събиране\", каза Джамбазки. Аделина Радева реши да дръпне реч за позицията на ВМРО относно оставките на тримата министри, но направи малък гаф, отсичайки, че гостът й всъщност е част от формацията на Валери Симеонов. Това широко усмихна и разсмя Джамбазки, който с глас прихна и й обясни, че всъщност е в партия ВМРО.      Никой не отрича правото на премиера да поиска оставките на министри, които той е излъчил от политическа партия ГЕРБ. Все пак обаче е нормално, когато е в коалиция и с други хора и партии, да ги уведоми, че е взето такова решение. Дали трябва да има промени, това ще решат четиримата днес заедно\", каза евродепутатът. \"Всеки има право на лош вкус. Това е абсолютно безсмислена и глупава пропаганда. Това е изкуство и всеки има право да се излага\", така коментира Джамбазки клипа на Азис, който буквално взриви видеоплатформите по гледаемост. Във видеото участва голямата българска актриса Цветана Манева.", "date": "2018.09.10", "title": "Аделина Радева направи огромен гаф и разсмя Джамбазки, той ухилен до уши й обясни, че..."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/387008-%D0%BA%D0%B0%D0%BF%D0%B0%D0%BD%D1%8A%D1%82-%D0%B7%D0%B0-%D1%80%D0%B0%D0%B7%D0%B2%D0%B8%D0%B2%D0%B0%D1%89%D0%B8%D1%82%D0%B5-%D1%81%D0%B5-%D0%BF%D0%B0%D0%B7%D0%B0%D1%80%D0%B8", "text": "Когато президентът на Аржентина  к, човек можеше дори да не го слуша, за да разбере посланието. Макри се намръщи, сбръчка вежди и пое дълбоко дъх. Ситуацията, става ясно от лицето му, е сериозна. Аржентинската валута се обезцени с 50% от началото на годината. Страната е в бедствена ситуация и всеки трябва да прави жертви. Износителите, които трябва да плащат по-високи данъци в бъдеще. Десетте министри, които бяха извадени от кабинета. Макри прави всичко това, за да сигнализира на международните финансови пазари: правим нещо. Само че това въобще не помогна засега, пише в свой анализ германският всекидневник Sueddeutsche Zeitung. Макар че всичко започна от Турция, изказването на Макри показва на света, че и други страни също са засегнати, защото в паниката си инвеститорите в момента изтеглят големи суми от много нововъзникващи пазари. В началото на месеца турската лира се обезцени силно, а инвеститорите гледаха и към Аржентина. Подобно на вирус, новината изглежда зарази други развиващи се пазари: индийската рупия също поевтиня, както и индонезийската рупия, бразилският реал също е в криза, южноафриканският ранд също страда. Във всички тези страни курсовете по тебелите пред бюрата за обмен на валута светят в червено, а  инвеститорите се питат само един въпрос: повтаря ли се историята? Дали и сега, както по време на голямата азиатска криза в края на 90-те години на XX век, развиващите се пазари попадат един по един в капан? Кризата започна с новина, което не беше наистина новина. В началото на август американският президент Доналд Тръмп подсили наказателните си мита върху вноса на турска стомана и алуминий. Дори и в най-песимистичния сценарий това би струвало малко повече от 0,04% от глобалната икономическа продукция. Може да се каже, че става дума за дреболия. Независимо от това Тръмп изпрати турската лира в онзи ден към дъното, като привлече вниманието към тази изпаднала в криза страна, на чело на която има деспотичен владетел. Така, може би неволно, Тръмп посочи на инвеститорите, че турският президент Реджеп Тайип Ердоган направи своя зет Берат Албайрак министър на финансите през юни, че продължава да говори за лихвените проценти като \"за майката и бащата на всяко зло\", като по този начин задава курса на решения на централната банка. Увеличение на лихвите при инфлация-беглец? По-добре не. И все пак, само тази стъпка би могла да задържи инфлацията в разумни граници и да накара чуждестранните инвеститори да оставят парите си в страната. До този момент Ердоган не показва готовност за компромис. Централната банка заседава отново на 13 септември. Има висока вероятност и тогава тя да разочарова пазарите. Турски президент, който е във война с финансовите пазари. Аржентински президент, който иска да направи всичко по правилата и все пак не успява. На пръв поглед може да изглежда странно, че такива различни политически стилове произвеждат един и същ резултат: една поевтиняваща валута. Който иска наистина да разбере всичко това, трябва да разгледа по-дълбоко публикациите, които в момента изпращат банките на своите клиенти. В тях те обясняват кои страни вероятно ще бъдат следващите в списъка на страдащите. И какви са общите проблеми на много различни нововъзникващи икономики. За инвеститорите са от значение три фактора. Страните, които внасят повече, отколкото изнасят, са изложени на особен риск. Тъй като задлъжняват сериозно към чужди страни, те зависят от това винаги да се вливат нови пари в собствената им страна. Ако случаят е такъв, дисбалансите в търговския баланс не са проблем. Ако обаче потокът от пари секне, страните се натъкват на проблеми. Турция, Аржентина, Бразилия и Колумбия имат висок търговски дефицит.     И нации, които попаднат в капана на американския президент Доналд Тръмп, трябва да се пазят. Например удвояването на митата за турската стомана и алуминий бе достатъчно, за да вкара страната в икономически неприятности. По-специално Русия се бори и с тази опасност. Макар че Тръмп и Путин се срещнаха едва преди няколко седмици в Хелзинки, Сенатът заплаши по-късно със законопроект, който може да забрани сделките с руски държавни облигации, а руските банки дори биха могли да бъдат напълно откъснати от долара. Когато проектът стана публично достояние, курсът на рублата се срина. Още по-властен и опасен за развиващите се пазари от американския президент Тръмп вероятно е друг негов сънародник: Джером Пауъл, ръководител на Федералния резерв на САЩ. Лихвените проценти в САЩ са отново на нива от 1,75 до 2%. Тъй като заради това и лихвените проценти по американските държавни облигации също се увеличават, инвеститорите обмислят по два пъти дали изобщо трябва да поемат риска на развиващите се пазари. Освен това Федералният резерв на САЩ изтегля пари от пазара, като намалява баланса си. Сега развиващите се икономики болезнено усещат, че няма толкова много останали пари за търсене на инвестиционни възможности. По ирония на съдбата именно родното място на предишната криза на нововъзникващите пазари сега се превърна в примерен ученик - Тайланд си взе поуки от предишната криза и днес има търговски излишък. Тайландският бат се представя по-добре по време на кризата от всяка друга валута на развиващите се пазари. И компаниите, които през последните няколко години се увличаха със задълженията си, сега са в светлината на прожекторите. В много държави компаниите са силно задлъжнели в чуждестранни валути. Чуждестранните кредити изглеждаха сладки, когато лихвените проценти в САЩ бяха доста под националното местно ниво. Но сега предприятията са изправени пред сериозни трудности: при сериозно обезценяващите се национални валути те трябва да извадят доста по-сериозна сума на масата, за да изплатят доларовите си заеми. Общо кредитите на компаниите в развиващите се страни в чуждестранна валута, деноминирани в долари, възлизат на 3,7 трлн. долара, показват данни на Института за международни финанси. Два пъти по-висока сума, отколкото тази през  2010 г. Предприемачите в Аржентина, Чили и Турция са особено уязвими. „Ако централната банка в  Турция не предприеме нещо, ни грози вълна от фалити там\", твърди експертът по развиващите се пазари на Deka Bank Джанис Хюбнер.", "date": "2018.09.10", "title": "Капанът за развиващите се пазари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387010-%D1%86%D0%B8%D0%B3%D0%B0%D0%BD%D1%81%D0%BA%D0%BE-%D0%BB%D1%8F%D1%82%D0%BE-%D0%BF%D1%80%D0%B5%D0%B7-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "През октомври ще се радваме поне две седмици на т.нар. „циганско лято\", съобщи климатологът проф. Георги Рачев. „Циганското лято\" е един особен период от една седмица, понякога до четири, но това е времето около Димитровден, когато свършва полската работа и започват дългите зимни дни. До тогава има много време, но едно съм сигурен, че „циганско лято\" ще има, както е имало винаги. Тази година има вероятност то да продължи поне две седмици\", каза той пред „Фокус\". Сутрин и вечер ще е хладно, но пък обед, когато изгрее слънцето, ще е доста топло. „Затова е и „циганско лято\", защото продължава кратко време – няколко часа в максимума на слънцето в обедните часове\", коментира климатологът. Той прогнозира, че в края на следващата седмица можем да очакваме около и над 30 градуса в по-голямата част от страната. Според него септември ще компенсира по-хладното лято. „До този момент септември месец се движи между 3 и 5 градуса над нормата. Доста е топло и ще продължи да бъде топло\", каза още климатологът. Той поясни, че днес и утре ни очаква слабо захлаждане до към вторник. „След което отново се връщаме към наднормено по отношение на температурата време. В края на следващата седмица нищо чудно ние да видим отново над половината от България температури с 30 , а и над 30 градуса. Такава е средносрочната прогноза\", каза той. По думите му септември продължава като сух месец, какъвто е бил август. Проф. Рачев обясни, че това са двата месеца в годината, които общо взето са с най-малко валежи.", "date": "2018.09.10", "title": "циганско лято  през октомври"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387012-%D0%B7%D0%B0%D0%BB%D0%B5%D0%B7-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5", "text": "Една стара поговорка гласи, че пазарите се управляват от алчност или от страх. Алчността вече понесе нагоре криптовалутите. Цената на най-известната от тях Bitcoin се повиши от около $900 през декември 2016 г. до $19 000 година по-късно. Напоследък обаче страхът движи този пазар. Цената на Bitcoin спадна до около $7000, а стойностите на другите виртуални валути, които бяха с него по пътя нагоре, също се сринаха. Никой не знае накъде ще отидат цените. Към момента обявяването на дъно или връх би било спекулативно, тъй като няма разумен начин да се направи обективна оценка на криптовалутите. Първоначалният замисъл въобще не беше такъв. Първата и все още най-популярна валута Bitcoin започна живота си като техно-анархистки проект за създаване на онлайн версия на парите в брой, в която трансакциите на хората са далеч от очите и контрола на правителства и банки. Десетилетие по-късно тя почти не се използва по предназначение. Потребителите трябва да се борят със сложен софтуер и да се откажат от всички потребителски защити, с които са свикнали. Малцина търговци приемат Bitcoin като разплащателно средство. Сигурността е лоша. Другите криптовалути са дори още по-зле в това отношение. С незначителна употреба, която може да е някаква котва за определяне на стойност и липсваща регулация, основният фокус на криптовалутите стана спекулацията. Някои хора направиха състояние, след като цените избухнаха; много от по-първоначалните инвеститори излязоха от този пазар, като обърнаха криптовалутите си в кеш. Други загубиха пари вследствие на срива. Изглежда малко вероятно настоящият цикъл на бум и спад да е последният. Икономистите определят валутата като нещо, което може да бъде едновременно средство за обмен, за запазване на стойност и разчетна единица между централните банки или на международния пазар. Липсата на масово възприемане и силната волатилност означават, че криптовалутите не отговарят на тези критерии. Това не означава, че те ще изчезнат (макар че вниманието на регулаторните органи, загрижени от потенциални измами, може да охлади ентусиазма в бъдеще). Но ако нещата останат такива, каквито са, няма основание да се смята, че криптовалутите ще станат нещо повече от сложно и ненадеждно казино. Може ли блокчейн – основната технология, която създава криптовалутите – да се справи по-добре? Най-общо казано, тя се възприема като база данни, в която записите се копират между всички потребители в системата, а не се поддържат от централен орган, и където вписванията не могат да бъдат променяни, веднъж въведени. Феновете на технологията вярват, че тези функции могат да помогнат при решаването на всякакви проблеми, от рационализирането на банковите плащания и гарантирането на произхода на лекарствата до обезпечаването на имуществените права и предоставянето на незаконни документи за самоличност на бежанците. Това са твърде амбициозни твърдения. Много от тях се правят от спекуланти с криптовалути, които се надяват, че ентусиазмът по отношение на блокчейн ще повиши стойността на свързаните с технологията валути. Но фирмите, които разработват блокчейн, често изоставят много от характеристиките, които ги отличават от останалите. И непрекъснатото прехвърляне на данни между потребителите ги прави по-бавни от обикновените бази данни. Тъй като тези ограничения стават по-широкоизвестни, популярността започва да спада. Няколко организации като банкова платежна мрежа SWIFT и компанията за онлайн плащания Stripe изоставиха своите блокчейн проекти, след като заключиха, че разходите надвишават ползите. Повечето други проекти все още са експериментални, макар че това не спира бомбастичните твърдения. Сиера Леоне например съобщи, че ще проведе изборите по-рано тази година „на базата на блокчейн\". Не стана. Само защото блокчейн е прехвалена, не значи, че е безполезна. Способността на технологията да обвързва потребителите си с договорен начин на работа може да се окаже полезна в сфера, където няма централен орган, като например международната търговия. Но тя не е панацея срещу обичайните опасности на големите технологични проекти: цена, сложност и свръхочаквания. Криптовалутите се озоваха далеч от амбициозните си цели. Застъпниците на блокчейн трябва да докажат, че тяхната базова технология няма да се озове в същата позиция.", "date": "2018.09.10", "title": "Залез на криптовалутите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387011-%D0%B4%D0%BE%D0%BD%D1%87%D0%B5%D0%B2-%D0%BD%D0%B0%D0%BF%D0%BE%D0%BC%D0%BD%D0%B8-%D0%BD%D0%B0-%D1%85%D0%B5%D0%BA%D0%B8%D0%BC%D1%8F%D0%BD-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%B8-%D0%B4%D0%B5%D1%86%D0%B0%D1%82%D0%B0-%D0%B2%D0%B5%D1%87%D0%B5-%D0%B7%D0%BD%D0%B0%D1%8F%D1%82-%D0%BA%D0%BE%D0%B9-%D0%B8%D0%BC%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%B4%D1%83%D0%BC%D0%B0-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D1%82%D1%80%D0%B8%D0%BC%D0%B0%D1%82%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8", "text": "Вицепремиерът Томислав Дончев бе гост в ефира на bTV относно днешния Коалиционен съвет, на който ще се реши приемането на оставките на тримата министри Валентин Радев, Николай Нанков и Ивайло Московски. В началото на разговора бе засегната темата със синята каска, с която Красимир Каракачанов се появи на предното заседание на КС. \"Не знам дали ще е с каска или без днес. Най-вероятно ще е без, защото ще писнем на народа. Трябват ни нови жанрове\", заяви той. На въпрос на водещия Антон Хекимян ще гледаме ли филма \"Спасяването на министър Нанков, Дончев отговори така: \"Не знам откъде имате тази информация. Това не е за първи път да обсъждаме на коалиционен съвет рокади в правителството. Решението за оставките на тримата министри е поемане на политическа отговорност. Напълно е нормално да има екипен дух сред парламента, но основната отговорност носи премиерът и той преценява в каква мяра да направи промени в кабинета\", отговори Дончев. Той поясни, че между него, Цветан Цветанов и останалите в ГЕРБ няма интриги, групички и подгрупички. \"Естествено, ние сме различни хора, различни индивидуалности, не изглеждаме по един и същ начин, нито е нужно. Случва се понякога да си говорим, случва се да спомирим понякога. Но при нас конфликти няма. При подобни важни решения със сигурност има спорове. Не сме имали с Цветанов възможност да обсъждаме оставките в детайли, но не виждам да имаме остри противоречия. А и да уточня, че тук най-важно е не какво мислим аз и Цветанов, а какво мисли премиерът. Кабинетът е динамична среда, няма гарантирано място никой там. Този, който не работи за отбора, може да бъде сменен. Дори да смятам, че някой трябва да бъде сменен, няма да го съобщя в сутрешния блок като информационен канал, без да го подценявам. Не знам за рокада на Николина Ангелкова. Не съм съгласен с думите на Валери Симеонов, че държавата се управлява еднолично. Щом вицепремиер може да излезе и да обяви пред телевизията, че държавата се управлява еднолично, показва, че не е така\", каза още вицепремиерът.", "date": "2018.09.10", "title": "Дончев напомни на Хекимян това, което и децата вече знаят - кой има последната дума за оставките на тримата министри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387014-%D0%B2%D0%BB%D0%B0%D1%81%D1%82%D1%82%D0%B0-%D0%BD%D0%B5-%D0%BF%D1%8A%D1%80%D0%B6%D0%B8-%D0%B5%D0%B4%D1%80%D0%B8%D1%82%D0%B5-%D1%80%D0%B8%D0%B1%D0%B8-%D1%85%D1%80%D0%B0%D0%BD%D0%B8-%D0%B3%D0%B8,-%D0%B0-%D1%82%D0%B5-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0%D1%82-%D0%B6%D0%B5%D0%BB%D0%B0%D0%BD%D0%B8%D1%8F%D1%82%D0%B0-%D1%9D", "text": "Зам.-главният прокурор Борислав Сарафов каза, че прокуратурата лови едри риби, а не цаци, и така трябва. Въпросът обаче е, че властта не пържи едрите риби, а ги храни, а те изпълняват желанията ѝ, както в приказката за златната рибка. Вижте бизнеса на Арабаджиеви – те определено са нахранени, вижте обществените поръчки – саниране, европредседателство. Разследваният Арабаджиев е спечелил конкурс да приеме в хотела си елита на европредседателството, а разследваният Стайков го е поил с вино от \"Винпром Карнобат\", заяви Заркова. Прокуратурата би трябвало да удари не рибите, а чадърите над тях. В Карнобат хората отдавна са забелязали нелегалната фабрика за цигари. Не са я забелязали само кметът на Карнобат, полицията и митничарите, въпреки че от нея е излизала специфична миризма, излизали са и са влизали камиони, посочи криминалният журналист. По думите на бившия министър на вътрешните работи Емануил Йорданов трябва да си припомним българския филм \"Кит\". В България се хваща една цаца, а на края на веригата се разбира, че е уловен кит. В случая показността е излишна, вредна е. Това не е удар срещу мафията, а удар по нашите джобове. Срещу прокуратурата се водят много дела заради неоснователно повдигнати обвинения. Тук има една серия проблеми, сред които нарушение на Конституцията. Необходимо ли е винаги обвиняемият да бъде задържан толкова показно – цял отряд барети отива да арестува две счетоводителки и един портиер, заяви Йорданов.", "date": "2018.09.10", "title": "Властта не пържи едрите риби - храни ги, а те изпълняват желанията ѝ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387013-%D1%88%D0%B2%D0%B5%D1%86%D0%B8%D1%8F-%D0%B3%D0%BB%D0%B0%D1%81%D1%83%D0%B2%D0%B0", "text": "Швеция гласува за парламент. Очакванията са крайнодясната партия „Шведски демократи\" да получи значителен процент от гласовете след горещ предизборен дебат, в който доминираше въпросът за миграцията. Традиционните големи партии нямат шанс да спечелят мнозинство, а „Шведски демократи\" може да получи около 20 процента от гласовете, което ще я направи втора политическа сила, сочат прогнозите. „Шведски демократи\" се опитват да променят имиджа си с ново лого. Те заместиха горящия фaкел с маргаритка в синьо и жълто – цветовете на шведския флаг. Традиционно за тях гласуват мъже от работническата класа, а сега партията се опитва да привлече повече жени и хора с по-високи доходи. Джими Окесон, който е начело на партията от 2005 година, подчерта, че толерантността към расизма в редиците й е нулева. Въпреки това „Шведски демократи\" се оказаха въвлечени в расистки скандали. Един от общинските им кандидати, например, сподели във Фейсбук песен със следния текст: „Шведите са бели и страната е наша\".", "date": "2018.09.10", "title": "Швеция гласува"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387009-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%B5-%D0%B5%D0%B4%D0%BD%D0%BE,-%D0%B0-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%B9-%D1%81%D1%8A%D0%B2%D1%81%D0%B5%D0%BC-%D0%B4%D1%80%D1%83%D0%B3%D0%BE", "text": "Съдбата на тримата министри, подали оставки заради тежката катастрофа край Своге ще стане ясна в понеделник на коалиционен съвет, каза днес в Чипровци председателят на Народното събрание Цвета Караянчева. Тя определи министрите като „много успешни\". „Всяка парламентарна група има правото да реши дали да подкрепи или да отхвърли определено предложение за министър\", каза Караянчева и прогнозира, че „следващата седмица ще бъде интересна\". „Подаването на оставката е политически акт, а приемането вече е съвсем друга тема. Колегите достойно постъпиха и подадоха оставки. Дори и други да дойдат, ще продължат тяхната работа, защото те бяха много успешни министри и са все още много успешни министри\", добави Караянчева. В ГЕРБ има разнопосочни мнения дали да се приемат оставките на тримата министри – Валентин Радев(МВР), Николай Ненков(МРРБ) и на Ивайло Московски(МТИТС) и е вероятно да не се стигне до тяхното освобождаване.", "date": "2018.09.10", "title": "\"Оставката е едно, а приемането й - съвсем друго\""}
{"url": "http://www.classa.bg/%D1%81%D0%B2%D1%8F%D1%82/item/387004-%D0%BA%D0%B0%D0%BA%D0%B2%D0%B8-%D0%B5%D1%84%D0%B5%D0%BA%D1%82%D0%B8-%D1%89%D0%B5-%D0%B8%D0%BC%D0%B0-%D0%BA%D0%BE%D0%BB%D0%BE%D0%BD%D0%BA%D0%B0%D1%82%D0%B0-%D0%B2-nyt-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "Експлозивната колонка публикувана тази седмица в Ню Йорк Таймс от анонимен служител в Белия дом, който твърди, че е част от \"съпротивата\" срещу Доналд Тръмп, падна като бомба във Вашингтон.   Докато медиите и интернет потребителите се чудят кой ще да е нейният автор, а президентът поиска \"веднага да предадат предателя\", някои експерти предполагат възможността, такъв служител просто да не съществува, а да е част от информационната война, насочена към сеитба на раздори в Белия дом и \"приключване\" с Тръмп.   Докато колоната може да е подготвена от някой изгонен от Тръмп \"движен от чувство на негодувание\", също е възможно мистериозният саботьор \"да не съществува изобщо\", казват анализатори.   Тази техника се нарича \"легализация на информация чрез изявления на псевдо-официални хора, когато в действителност е невъзможно да се установи и провери самоличността на този човек. \"   Самата статия е част от информационната война, която се води срещу Тръмп, която се засилва в навечерието на междинните избори за Конгреса през ноември. За Тръмп \"това е въпрос на живот и смърт\", защото, ако демократите спечелят и получат мнозинство в Камарата на представителите, \"може да започне процедура за импийчмънт срещу него\".   За да направят това, те биха прибягнали до един от двата аргумента: 25-та поправка на Конституцията или предателството към държавата. Първата позволява на президента да бъде отстранен от поста, ако вицепрезидентът и повечето от членовете на кабинета го считат за неспособен да изпълни задълженията си, например в случай на физически или психически проблеми.   Журналистът Крис Хеджис, който спечели наградата Пулицър, и който е работил в The New York Times в продължение на 15 години, също подчерта, \"сенчестия свят на анонимните източници, който позволява появата на колонка като тази\".   От друга страна, журналистът подчертава, че езикът, използван от институции като The New York Times за президента - \"наричайки го лъжец всеки ден\", би бил напълно неприемлив, когато той е бил там. \"Това е наистина война на естаблишмънта във Вашингтон, който иска да приключи с Тръмп\", подчертава Хеджис.", "date": "2018.09.10", "title": "Какви ефекти ще има колонката в NYT срещу Тръмп"}
{"url": "http://www.classa.bg/%D1%81%D0%B2%D1%8F%D1%82/item/386999-%D0%BC%D1%8A%D1%81%D0%BA-%D0%B6%D0%B8%D0%B2%D0%B5%D0%B5%D0%BC-%D0%B2%D1%8A%D0%B2-%D0%B2%D1%81%D0%B5%D0%BB%D0%B5%D0%BD%D0%B0,-%D1%81%D0%B8%D0%BC%D1%83%D0%BB%D0%B8%D1%80%D0%B0%D0%BD%D0%B0-%D0%BE%D1%82-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8", "text": "Основателят на Tesla, Илон Мъск, предполага, че живеем в една от многото симулирани вселени, създадени от напреднала извънземна цивилизация. Това заяви той в разговор с американския комик Джо Роган, продължил два часа и половина, с когото пи уиски и дори пуши марихуана, смесена с тютюн.   Според Мъск, като се има предвид възрастта на Вселената, е възможно да се мисли, че някоя технологично напреднала цивилизация може да създаде набор от \"много симулации\", които наричаме \"реалност\" или \"мултивселена\".   \"Ако се приеме известна степен на подобрение, тогава игрите ще бъдат неразличими от реалността или цивилизацията ще свърши, едно от тези две неща ще се случи\", каза Мъск. \"Затова е вероятно да сме в симулация, защото съществуваме\", добавя създателят на Space X.   Според Мъск, \"субстратът\", от който възникват тези симулации, би бил скучен в сравнение с измислените вселени, и дава като пример реалностите, измислени от хора във видео игри и филми, които нарича \"дестилат на това, което е интересно в живота \".   Американският бизнесмен се присъединява към съществуващата теория, че една развита извънземна цивилизация би могла да създаде хиляди \"фалшиви\" вселени, които тя би контролирала. Ако е така, според привържениците на тази теория би било много трудно за жителите на тази симулация са наясно с това, тъй като всички доказателства, които могат да открият, най-вероятно са били поставени предварително и съзнателно от създателите й.   В интервюто те обсъдиха и други въпроси, като например създаването на система тунели за намаляване на трафика в големите градове, нерегламентирания и неконтролиран изкуствен интелект, както и възможността човечеството да проучи други светове и в бъдеще. Мъск също говори за Тесла и изрази необходимостта хората да спрат да използват изкопаеми горива поради отрицателното въздействие върху околната среда, една практика която той нарече \"най-глупавият експеримент в историята на човечеството.\"", "date": "2018.09.10", "title": "Мъск: Живеем във вселена, симулирана от извънземни"}
{"url": "http://www.classa.bg/%D1%81%D0%B2%D1%8F%D1%82/item/387000-%D0%B0%D0%BD%D0%B3%D0%BB%D0%B8%D1%87%D0%B0%D0%BD%D0%BA%D0%B0%D1%82%D0%B0-%D0%BF%D1%80%D0%B0%D0%B2%D0%B8-%D0%BF%D0%B0%D0%BA%D0%BE%D1%81%D1%82%D0%B8", "text": "Докато целият свят полудява от мащаба на истерията, раздухана около недоотровения двоен агент Скрипал, англичаните монтират нова информационна бомба. За това  те са убедили жената на намиращия се в следствения изолатор мошеник, бивш ръководител на Серпуховски район на Московска област Александър Шестун да даде интервю в англоезичния седмичник The Economist.  От интервюто следва, че А.Шестун обича истината, борец е с кървавия режим и с кристално чиста душа и тяло на опозиционер, жертва на несправедливи репресии. Веднага след излизането статията ще бъде подхваната от основните водещи издания на Великобритания и САЩ и ще стане поредния наръч дърва, хвърлени в огъня на негативната реторика и санкциите против Русия.", "date": "2018.09.10", "title": "Англичанката прави пакости..."}
{"url": "http://www.classa.bg/%D1%81%D0%B2%D1%8F%D1%82/item/387001-%D0%B4%D0%B6%D0%B0%D0%BA-%D0%BC%D0%B0,-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%BD%D0%B0-%D0%BA%D0%B8%D1%82%D0%B0%D0%B9,-%D1%81%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0", "text": "Съоснователят и изпълнителен директор на Alibaba - Джак Ма, планира да се оттегли днес от гиганта на китайската електронна търговия и да продължи с филантропия в образованието. Ма днес навършва 54, навръх празник в Китай, известен като Ден на учителя. Това е драстична смяна на караула в интернет компанията за $ 420 милиарда.   Бивш учител по английски език, Ма е основал Алибаба през 1999 г. и я е изградил като една от най-важните компании за електронна търговия и цифрови плащания, трансформирайки начина, по който китайците пазаруват и плащат. Това подхрани нетното му богатство до повече от 40 милиарда долара, което го превръща в най-богатия човек в Китай. Той е почитан от много китайци, някои от които дори са поставили негов портрет в домовете си, за да се кланят на Бога на богатството.   Ма се оттегля, докато бизнес средата на Китай се е свила, като Пекин и държавните предприятия все повече играят интервенционална роля в компаниите. При президента Си Дзинпин китайската интернет индустрия се разраства и става все по-важна, което подтиква правителството да затегне каишката. Китайската икономика също е изправена пред бавен растеж и увеличаващ се дълг, а страната е въвлечена в ескалираща търговска война със САЩ.   \"Той е символ на здравето на частния сектор на Китай и сочи колко високо може да се лети и пенсионирането му ще се тълкува като разочарование или загриженост, независимо дали му харесва или не\", казва Дънкан Кларк, автор на книга за Ма и Alibaba.   В интервю Ма каза, че пенсионирането му не е краят на една епоха, а \"началото на една епоха\". Той ще остане в борда на директорите на Alibaba и ще продължава да ръководи управлението на компанията.   Напускането на Ма вероятно ще разтърси китайската интернет индустрия и завършва прехода на властта към други ръководители. Ма отстъпи като главен изпълнителен директор на Alibaba през 2013 г . на сегашния главен изпълнителен директор Даниел Джан, който е кандидат и за този пост на Ма. Ма все пак ще продължава да е лице на фирмата за електронна търговия, както и архитект на нейната дългосрочна стратегия. Ма е основал Алибаба с още 17 души - някои от които негови ученици - от апартамента си в Хангжу в източната провинция Жейянг през 1999 г.   Днес империята на Alibaba обхваща електронната търговия, онлайн банкирането, изчислителните облаци, цифровите медии и развлеченията - и дори корпоративната услуга за съобщения, подобна на тази на Slack. Дружеството притежава дялове в някои от най-важните медийни активи на Китай, включително Twitter-подобния сайт за социални медии Weibo и английския вестник \"South China Morning Post\", базиран в Хонконг. Годишните приходи на компанията възлизат на около 250 милиарда юана. Докато Alibaba доминира в Китай, тя среща трудности да се разширява в международен мащаб. Дори след като Ма се срещна с президента Доналд Тръмп в началото на 2017 г. и обеща да донесе един милион работни места на Съединените щати, федералното правителство отхвърли кандидатурата му да придобие американската компания Money Gram заради загриженост за национална сигурност. Ма е променил това, което казва за китайското правителство. Обичайната му фраза бе, че бизнесите трябва да са влюбени в правителството, но никога да не се женят един за друг. На конференция през миналия ноември Ма бе по-позитивен. \"Няма страна като Китай в света\", каза той. \"С политическа стабилност, социална сигурност и 6 процента икономически растеж, ние имаме най-добрата бизнес среда.\" Негов пример е съоснователят на Microsoft и филантроп Бил Гейтс. Ма казва, че никога няма да бъде толкова богат, колкото господин Гейтс - но може да се оттегли по-рано от него. Гейтс се оттегли като председател на Microsoft през 2014 г. на 58-годишна възраст.", "date": "2018.09.10", "title": "Джак Ма, най-богатият човек на Китай, се пенсионира"}
{"url": "http://www.classa.bg/%D1%81%D0%B2%D1%8F%D1%82/item/387002-%E2%80%9E%D0%BA%D0%BE%D0%BA%D1%82%D0%B5%D0%B9%D0%BB-%D0%BB%D1%8A%D0%B6%D0%B8%E2%80%9C-%D0%BD%D0%B5%D0%B1%D0%B5%D0%BD%D0%B7%D1%8F-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BE%D1%81%D1%82%D1%80%D0%BE-%D0%BD%D0%B0-%D0%BD%D0%B0%D0%BF%D0%B0%D0%B4%D0%BA%D0%B8%D1%82%D0%B5-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8-%D1%81%D0%B0%D1%89", "text": "Великобритания и САЩ продължават да плетат интриги срещу Русия, обвинявайки Москва в отравянето на семейство Скрипал в Солсбъри. При това те измислят най-луди истории за това какво се е случило. На заседание на съвета за сигурност на ООН, което премина наскоро, руският постоянен представител Василий Небензя, както и останалите представители на Русия, очакваха отново да чуят нещо поне малко включващо разсъдък по „случая Скрипал“. Но очакванията не бяха напразни. Представителят на Великобритания Карен Пиърс започна отново, без каквито и обективни доказателства да замеря руските власти с обвинения. Тя уточни, че министър-председателят Тереза Мей е съобщила за възможно разширяване на санкциите по адрес на Москва. Освен това от устата на дипломата прозвучаха преки обвинения по адрес на руските власти, които уж са участвали в отравянето. „Руските власти работят в паралелна вселена, в която всички норми и факти са изкривени“, заяви тя. По време на речта си Пиърс определено искаше подкрепа от колегите си от САЩ и неоткъсващият ѝ се поглед към тях не можеше да не се забележи. В крайна сметка така се и случи. Постоянният представител на САЩ при ООН Ники Хейли неведнъж кимна приветствено по адрес на британската делегация, а също така ги увери, че Вашингтон е на тяхна страна. Тя нарече разследването, провеждано от британските специални служби щателно и обективно. На свой ред руският постоянен представител при ООН Василий Небензя потуши плама на своите разярени, беснеещи колеги. Той нарече „коктейл лъжи“ всички обвинения по „Случая Скрипал“. „Много се надявах, че днес ще се чуе нещо убедително, хвърлящо светлина на този объркан инцидент. За жалост нашите очаквания отново не се оправдаха“, заяви той. Небензя обърна внимание, че всички измислици за наличието на двойни агенти на родните специални служби, разработките от Русия на отровни вещества, опитът за държавен преврат в Македония и други страни, за кибератаките нямат никакви основания. По този начин Василий Небензя за пореден път подкани световния елит към адекватност. За пореден път можем да се убедим, че Великобритания и САЩ само се опитват да наложат вината върху неугодна им Русия и да разширят пакета санкции. Всъщност всички обвинения по адрес на Москва нямат никаква почва. Нито на един призив на руските власти за провеждането на съвместно разследване в Англия няма отговор. На свой ред достъпът до семейство Скрипал бе също закрит. Освен това не трябва да се забравя, че лично британският министър-председател Тереза Мей е уличена от МВнР на Русия в лъжа. Тя твърдеше, че отровата, с която са отровени Скрипал в Англия, е изготвена в РФ. Тогава, както и в лаборатория „Портън Даун“, опровергаха това. Общо взето във Вашингтон и в Лондон може да умеят да си фантазират добре, но всички измислици трябва да се докажат. Както ние можем да наблюдаваме, никакви неопровержими доказателства не се представят нито в САЩ, нито във Великобритания, а това може да говори само за едно – там наистина лъжат.", "date": "2018.09.10", "title": "„Коктейл лъжи“: Небензя отговори остро на нападките на Великобритания и САЩ"}
{"url": "http://www.classa.bg/%D1%81%D0%B2%D1%8F%D1%82/item/387003-%D0%B2%D0%B8%D0%B5%D1%82%D0%BD%D0%B0%D0%BC-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-1-%D0%BC%D0%B8%D0%BB%D0%B8%D0%B0%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%B2-%D1%80%D1%83%D1%81%D0%BA%D0%B8-%D0%BE%D1%80%D1%8A%D0%B6%D0%B8%D1%8F", "text": "Виетнам направи поръчки за руски военни оръжия и услуги на стойност повече от един милиард долара, в процеса на укрепване на военния си капацитет, съобщава информационната агенция TASS.   \"Днес имаме книга с поръчки за повече от 1 млрд. долара\", каза Дмитри Шугаев, директор на Федералната служба за военно техническо сътрудничество на Русия.   Русия е най-големият доставчик на оръжие във Виетнам, където руските компании присъстват и в няколко енергийни проекта. В момента се провеждат съвместни проучвания за въздействието на тропическия климат върху руското военно оборудване.", "date": "2018.09.10", "title": "Виетнам инвестира 1 милиард долара в руски оръжия"}
{"url": "http://www.classa.bg/%D1%81%D0%B2%D1%8F%D1%82/item/387005-%E2%80%9E%D0%BA%D0%B8%D0%BD%D0%B6%D0%B0%D0%BB%E2%80%9C-%D0%B2%D1%8A%D0%B2%D0%BB%D0%B5%D1%87%D0%B5-%D1%81%D0%B0%D1%89-%D0%B2-%D0%B1%D0%B5%D0%B7%D1%81%D0%BC%D0%B8%D1%81%D0%BB%D0%B5%D0%BD%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0", "text": "Американците представиха концепцията на прехващача Glide Breaker по противодействие на руското хиперзвуково оръжие. По-рано в САЩ започна работата по създаването на аналози на руския ракетен комплекс „Кинжал“, който вече е постъпил на бойно дежурство. Доколко ще бъде ефективен американският прехващач и каква заплаха представлява той за руското хиперзвуково оръжие? Американската отбранително-изследователска агенция DARPA представи концепция на прехващача Glide Breaker по противодействие на руското и китайското хиперзвуково оръжие. Според информация на изданието The Drive, американците особено са притеснени от ракетните комплекси „Кинжал“ и „Авангард“, за чието съществуване за първи път разказа президентът на Русия Владимир Путин по време на мартенското си послание пред Федералното Събрание. Концепцията на Glide Breaker е представена на изложението Д60, провеждано между 5 и 5 и 7 септември в САЩ. Той е изпълнен във формата на неголям летателен апарат, който е способен да осъществи кинетичен прехват, тоест да извърши таран на корпуса на хиперзвуковата ракета на противника. Наличието на отделна бойна част не се предполага. DARPA твърди, че Glide Breaker ще разшири възможностите на САЩ по защита на всички класове хиперзвукови заплахи. По-рано ръководителят на Стратегическото командване на ВС на САЩ генерал Джон Хайтън увери, че САЩ нямат никакви шансове да се справят с руското и китайското хиперзвуково оръжие. Както е известно, „Кинжал“ е способен да маневрира в полет, ставайки неуязвим както за съществуващите противоракетни системи, но и за перспективните. В средата на август американската военно-промишлена корпорация Lockheed Martin получи държавна поръчка на стойност от половин милиард долара да разработи прототип на хиперзвукова аеробалистична ракета ARRW – Air-Launched Rapid Response Weapon. Днес с разработка на аеробалистични ракети, освен Русия и САЩ водят Израел (Rampage) и Китай (CH-AS-X-13). Освен финансирането на новите разработки САЩ се стараят да разберат по-добре за самия „Кинжал“ чрез шпионаж. В началото на август сътрудникът на Централния научно-изследователски институт по машиностроене Виктор Кудрявцев, заподозрян в държавна измяна, бе обвинен, че е предал на натовските специални служби секретна техническа информация за прилагането на хиперзвуковата технология в бойните ракетни комплекси „Авангард“ и „Кинжал“. Ще успеят ли американците да открият защита от „Кинжала“? Военният експерт, главен редактор на списание „Национална отбрана“ Игор Коротченко на първо место отбелязва, че „Кинжал“ вече е пристъпил към бойно дежурство, докато САЩ едва сега се замислят как да му противодействат. Сега на опито-бойно дежурство стоят 10 самолета-прехващача МиГ-31 с „Кинжали“. Също така ракетата се адаптира за бомбардировача Ту-22М3, който ще може да носи до четири „Кинжала“, вместо един, както е при МиГ. „ За създаването на самия прехващач и поставянето му на въоръжение ще са им нужни най-малко 10-12 години. И това са много оптимистични срокове“, заяви Коротченко пред „Взгляд“. Докато американците разработват средство за противодействие, „Кинжал ще продължи да се модернизира и още повече ще подобрява бойната си ефективност. „Никакви средства за прехващане не дават стопроцентова гаранция. Предвид, че носител на „Кинжал“ е МиГ-31, които могат да атакуват цели от абсолютно различни страни, височини и направления, създаването на абсолютно система за защита от него е принципно невъзможно. Това ще бъде вероятната оценка на прехващането“, обяснява експертът. Според него кинетичният прехват предвижда наличието на външни цели за целеуказване, които могат гарантирано да осигурят разчета на точките на среща на обекта на поразяване и прехващача. И той е ефективен при унищожаването на балистични ракети, но „Кинжал“ „лети не по класическата балистична траектория, а по непредсказуема“. „Освен това, в рамките на модернизацията на „Кинжал“ ние можем да усъвършенстваме опцията за маневриране по траекторията. Затова и американците никога няма да могат да осигурят абсолютно гарантирано прехващане. Целите, които са предназначени за поразяването на „Кинжал“ ще бъдат както и преди гарантирано поразявани в условията на реална война“, подчерта Коротченко. Експертът смята, че с плановете да се измисли защита от „Кинжал“  американците се забъркват в скъпа надпревара във въоръжението, която ще им струва десетки милиарди долари. Ако руският годишен военен бюджет е приблизително 50 милиарда долара, то американският е повече от 760. Въпреки това Русия въпреки всичко Русия поддържа стратегически паритет с американците. „Сега американците ще изхарчат десетки милиарди долари в търсене на средства за противостоене на „Кинжал“. И тези средства няма да им дадат стопроцентова защита. Русия е в по-изгодна ситуация, тя харчи пари по-насочено, докато американците ще се опитват по някакъв начин да догонят и задминат в локален сегмент оръжие. САЩ се оказват в ролята на СССР, който сбърка в опита си да догони Америка в годините на Студената война. Ние си разменихме местата, ние правим оптимални разходи, а  американците се забъркват във все по-разорителна за тях и безсмислена надпревара във въоръженията“, смята Игор Коротченко.", "date": "2018.09.10", "title": "„Кинжал“ въвлече САЩ в безсмислена надпревара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386998-%D0%BA%D0%BE%D0%B3%D0%B0%D1%82%D0%BE-%D0%B1%D0%B0%D0%BD%D0%BA%D0%BE%D0%B2%D0%B8%D1%82%D0%B5-%D1%82%D0%B8-%D0%B4%D0%B0%D0%BD%D0%BD%D0%B8-%D0%BE%D1%82%D0%BB%D0%B5%D1%82%D1%8F%D1%82-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D1%85%D0%B0%D0%BA%D0%B5%D1%80%D0%B8", "text": "Ежедневно милиони потребители по света въвеждат данните на своите кредитни или дебитни карти в различни сайтове, за да извършат плащане онлайн. Процесът е лесен, бърз и удобен, а понякога и единственият вариант да се сдобиеш с дадена стока или да се възползваш от дадена услуга. Рядко някой мисли за рисковете. Надеждата е, че компанията се е погрижила за сигурността на своя сайт и проблеми няма да има. Но колкото повече са развива киберсигурността, толкова по-усърдни и нагли стават хората, които се опитват да заобиколят защитниците механизми, за да се доберат до нечии чужди пари.     Такъв е случаят и с хакерската атака над британската авиокомпания British Airways (BA) и техните клиенти.  Авиокомпанията съобщи миналата седмица, че сайтът и мобилното й приложение са станали жертва на хакерски пробив. По този начин са изтекли данните на хиляди клиенти, които са резервирали място в самолет. Хакерите са се сдобили с опасна информация – не само имената и имейлите на потребителите, но и данните за техните кредитни карти – номер, дата на изтичане и дори трицифрения CVV код, който се намира на задната страна на картата и се използва при удостоверяване на плащания. Това на теория е позволило на хакерите да използват тези карти както пожелаят – от това да правят покупки с чуждо име (и на чужда сметка) до това да продадат данните на друг, който да направи същото. Подобен пробив в сигурността е значим, защото създава огромни неудобства и рискове за самите клиенти. За British Airways това може да означава и огромни разходи – не само за плащането на евентуална глоба към отговорните институции във Великобритания, но и заради поетия от компанията ангажимент да покрие потенциалните загуби на всеки засегнат клиент. Пробивът British Airways разбират за хакерската атака в сряда вечерта, 5 септември. Екипите по сигурността работят цяла нощ, за да определят какъв е нейният мащаб и колко хора са засегнати. Оказва се, че тя е започнала около 22:58 ч. на 21 август и е продължила до 21:45 ч. на 5 септември. През този период са направени около 380 000 транзакции през сайта и мобилното приложение – става дума за хора, които са резервирали място за даден полет или са правили промени в резервацията си. Хакерите са се сдобили с данните именно на тези клиенти. Веднага след като това е установено от British Airways започват да се свързват с тези клиенти, за да ги предупредят. Всичко това става още в четвъртък.  След това е трябвало всички тези клиенти да се свържат с банките си, за да получат инструкции как да се справят с пробива в системата на авиокомпанията. След като в четвъртък се появи информация за случая стойността акциите на компанията-майка на BA – International Airlines Group, падна рязко и все още се възстановява от това. Шефът на British Airways Алекс Круз поднесе извиненията си за случая чрез BBC и поясни, че компанията е готова да компенсира всеки един от тези клиенти, който е понесъл някакви финансови загуби заради пробива в системата. А риск за това определено има. Какво са откраднали хакерите? Името, имейл адреса, информация за кредитната карта – включително нейния номер, датата на валидност и трицифрения CVV код, който се намира от задната й страна. От British Airways твърдят, че не съхраняват CVV номерата на картите на клиентите си, тъй като това е забранено според международните стандарти за сигурност. В случая излиза, че щом хакерите са се сдобили с трицифрените кодове, това означава, че те не са взети от някаква база данни на компанията, а е била засечена комуникацията между потребител и сайта на BA. След като измамниците вече разполагат с личните данни на клиента, те могат да получат достъп до банковите му сметки, да открият нови такива на негово име или да използват данните, за да направят неоторизирани покупки с чуждите карти. Възможно е да продадат данните и на други измамници. Големият въпрос е дали са успели да сторят това преди компанията да разбере за пробива и да предупреди клиентите. Сред тези клиенти е и Жорг Херера от Амършам, Бъкингамшър. Той е свързал шест карти със своя акаунт в сайта на BA и няма идея каква част от информацията му е била открадната. \"Ще трябва да отида във всяка банка, в която имам карта, да закрия картите и всичко свързано с тях. Това ще отнеме много време и е нещо, което трябва да свърша без помощта на BA\", коментира Херера. За него случилото се е не само тревожно, но и дразнещо. Но не само клиентското недоволство е проблем за British Airways. Компанията може да бъде и глобена от Службата по защита на данните във Великобритания, откъдето в момента проверяват случая. С оглед на влезлите в сила разпоредби GDBR това може да означава много, много пари. Според директивата глобата може да достигне до 4 процента от годишната печалба на компанията. В случая на BA за миналата година това са над 13 милиарда евро, т.е. потенциалната максимална глоба би била 545 милиона евро. Други две британски служби – Националната агенция по престъпността и Националния център за кибер сигурност  - също разследват случая. Как е станал пробивът? От компанията не дават никакви технически детайли за това как е осъществена атаката, но някои специалисти по киберсигурността имат предположения какво може да се е случило.. Според проф. Алън Удуърд е напълно възможно хакерите да са успели да качат свой скрипт в сайта на компанията. Това означава, че когато клиентите са въвеждали данните за кредитните си карти, зловреден код в сайта и приложението на British Airways е копирал тези данни и ги е изпращал на хакерите. Проф. Удуърд посочва, че това е все по-често срещан проблем за уебсйтове, който позволяват вграждането на код от трети страни. Тези трети страни могат да предоставят код, чрез който да се извършва потвърждение на плащането, да представят реклами или да позволяват на потребителите да влизат в профилите си за други услуги. По-рано тази година популярният сайт за продажба на билети Ticketmaster стана жертва на подобен пробив. Около 40 000 потребители във Великобритания бяха засегнати от него, а за причина се смята чатбот услуга на сайта. Според Удуърд няма как да се потвърди дали случаят с BA е сходен. Мнението му е, че е напълно възможно вътрешен човек да е добавил зловредния код. \" Повърхностна рана \" Това не е първият подобен проблем за компанията. През юли десетки полети от летище \"Хийтроу\" трябваше да бъдат отменени заради проблеми с електронната система на компанията. Месец преди това билетите на 2000 пътници бяха отменени заради твърде ниски цени. През май 2017-а отново проблем със системата доведе до отмяна на всички олети от летищата \"Хийтроу\" и \"Гетуик\". Въпреки всичко според Саймън Калдър, редактор в Independent, хакерският пробив може да се окаже просто \"повърхностна рана\" за компанията, която е най-големият превозвач в Обединеното кралство що се отнася до големината на авиофлота. Въпреки дори факта, че че може да й коства десетки милиони.", "date": "2018.09.10", "title": "Когато банковите ти данни отлетят в ръцете на хакери"}
{"url": "http://www.classa.bg/%D1%81%D0%B2%D1%8F%D1%82/item/386996-72-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%83%D0%BB%D1%82%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D1%82%D1%8A%D1%80%D1%81%D0%B8-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B4%D0%B0-%D0%BD%D0%B0%D1%81%D0%BB%D0%B5%D0%B4%D0%B8-%D0%B7%D0%B0%D0%BC%D1%8A%D1%86%D0%B8%D1%82%D0%B5-%D0%B8-%D0%BF%D0%BE%D1%80%D1%82%D1%84%D0%B5%D0%B9%D0%BB%D0%B0-%D0%BC%D1%83", "text": "Бенджамин Слейд, бизнесмен мулти-милионер, потомък на британски родители, прекарва вече една година в търсене на млада жена, способна да го дари с дете.   През годините той осъзнал, че трябва да използва всички средства, за да намери любовта на живота си и отишъл в телевизионната програма Good Morning Britain, за да изпълни мечтата си. \"Имам много страхотни булки, но те са над 50 и не искат или не могат да имат повече деца\", каза той.   \"Искам да те отведа до екзотични места. Обичам страхотните ястия и обичам да се наслаждавам на тайни почивки, това е моята реч, която да ме продаде\", обяснява кандидат-женихът. \"Ще ти дам кредитната си карта, за да може да купуваш, докато не паднеш\", обещава той.   Сред \"изискванията\" му се откроява, че търси жена на възраст между 30 и 40 години, висока не повече от 1,65 метра. Тя трябва да има лиценз за използване на оръжия, да знае да пилотира хеликоптер и да е \"подготвена\" да живее в замък.   Бизнесменът добавя, че има нужда и от млад мъж, който да отговаря за отглеждането на потомството му, когато умре.   Слейд има няколко различни компании и живее в замък от 13-ти век.", "date": "2018.09.10", "title": "72-годишен мулти-милионер търси млада жена да наследи замъците и портфейла му"}
{"url": "http://www.classa.bg/%D1%81%D0%B2%D1%8F%D1%82/item/386997-%D0%BA%D1%8A%D0%B4%D0%B5-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D0%B8%D0%B7%D0%B1%D1%8F%D0%B3%D0%B0%D1%82-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8%D1%82%D0%B5-%D0%BE%D1%82-%D1%81%D0%B8%D0%BB%D0%B8%D1%86%D0%B8%D0%B5%D0%B2%D0%B0%D1%82%D0%B0-%D0%B4%D0%BE%D0%BB%D0%B8%D0%BD%D0%B0,-%D0%B0%D0%BA%D0%BE-%D0%B4%D0%BE%D0%B9%D0%B4%D0%B5-%D0%BA%D1%80%D0%B0%D1%8F%D1%82-%D0%BD%D0%B0-%D1%81%D0%B2%D0%B5%D1%82%D0%B0", "text": "Милионерският елит на Силиконовата долина купува бункери в САЩ и ги изпраща разделени на части в Нова Зеландия, като част от план за бягство, в случай че стигне до края на света, съобщава \"Блумбърг\".   Авторът на статията Оливия Карвил говори с производителя на бункери Rising S Co., който обясни, че седем предприемачи вече са закупили бункери и той ги е инсталирал през последните две години. При първия знак за катастрофа милионерите жители на Калифорния ще се опитат да вземат частен самолет и да се отправят към бункера си в Нова Зеландия, пише той.   Според него, Нова Зеландия не е най-добрият вариант да се избяга от апокалипсиса, тъй като цунами, причинено от падането на астероид, може да унищожи острова напълно. Във всеки случай производителят продължава да изгражда бункери за настаняване на 300 души с цена от 35 000 долара (на глава). Тези бункери са напълно скрити от очите на местните хора и техните собственици могат да ги намерят с помощта на GPS.   През 2016 г. Ню Йоркър съобщи, че Сам Алтман, президентът на американския стартъп ускорител Y Combinator, се е опитал да избяга в Нова Зеландия. Въпреки това, в скорошно интервю той каза, че това е било просто шега. Във всеки случай предприемачът има до себе си чанта за спешни случаи, пълна с лекарства, газови маски и всичко необходимо за непредвидени ситуации.   Освен това, според Марк Харис, директор на Sotheby's Real Estate в страната, повече от 10 американски граждани от Западното крайбрежие са купили имоти в Нова Зеландия по цена няколко милиона долара през последните две години.", "date": "2018.09.10", "title": "Къде планират да избягат милиардерите от Силициевата долина, ако дойде краят на света?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386995-%D0%BC%D0%B5%D0%B3%D1%8A%D0%BD-%D0%BC%D0%B0%D1%80%D0%BA%D1%8A%D0%BB-%D1%80%D0%B0%D0%B7%D0%BA%D1%80%D0%B8-%D0%BE%D0%B3%D1%80%D0%BE%D0%BC%D0%BD%D0%B0-%D0%BD%D0%B5%D0%B9%D0%BD%D0%B0-%D1%82%D0%B0%D0%B9%D0%BD%D0%B0", "text": "Летните празници приключиха, а за Мегън Маркъл и принц Хари започна горещия сезон на официалните събития. Преди дни те посетиха годишна благотворителна кампания.   На следващия ден двойката отиде на друго благотворително събитие по повод годишнината от края на Първата световна война. На него всички събрани средства ще отидат в организации, помагащи на хората с психически разстройства.      Меган Маркел, както винаги, изглеждаше магически, но роклята й предизвика страшно много въпроси. Много от журналистите заговориха, че херцогинята на Съсекс е бременна.      Е, наистина ли просто този път Меган не се бе облякла правлно или пък вече имаме голяма новина?      Източници от кралското семейство разкриват, че щастливата вест скоро ще бъде разпространена - а именно, че Маркъл вече очаква първото си дете от любимия си Хари.     Към момента се очаква двойката да отиде на планувано пътешествие до Нова Зеландия и Австралия, но след това може би ще се наложи пътуванията на херцогинята да се ограничат.   Двойката често е казвала, че мечтае за деца, а явно желанието им съвсем скоро ще се сбъдне.", "date": "2018.09.10", "title": "Мегън Маркъл разкри огромна нейна тайна"}
{"url": "http://www.classa.bg/%D1%81%D0%B2%D1%8F%D1%82/item/386990-%D1%81%D0%B5%D0%BD%D0%B0%D1%82%D0%BE%D1%80-%D0%B3%D1%80%D0%B5%D1%8A%D0%BC-%D0%BE%D0%BF%D1%83%D1%81%D1%82%D0%BE%D1%88%D0%B8%D1%82%D0%B5%D0%BB%D0%BD%D0%B0%D1%82%D0%B0-%D1%81%D1%82%D0%B0%D1%82%D0%B8%D1%8F-%D0%B2-nyt-%D0%BF%D0%BE%D0%BA%D0%B0%D0%B7%D0%B2%D0%B0,-%D1%87%D0%B5-%D0%BC%D1%8E%D0%BB%D0%B5%D1%80-%D0%BD%D1%8F%D0%BC%D0%B0-%D0%BD%D0%B8%D0%BA%D0%B0%D0%BA%D0%B2%D0%B8-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "Сенатор Линдзи  Греъм смята, че публикацията на анонимната статия в The New York Times за професионалните качества на Тръмп говори, че критиците на президента се опитват да изработят „нова линия на атака“ срещу американския лидер, пише The Washington Examiner. Според политика, подобна смяна на акцента с голяма вероятност показва, че разследването на специалния прокурор Робърт Мюлер не е успяло да открие никакви доказателства за „сговор“ между Тръмп и Русия. В петък сенатор Линдзи Греъм предположи, че анонимният автор на статия в The New York Times за равнището на компетентността на президента Тръмп се опитва да изработи „ “ срещу американския лидер в случай, че разследването на специалния прокурор Робърт Мюлер не намери никакви улики за „ “ с Русия, пише The Washington Examiner. Два дни след публикуването на статията за авторството на неизвестния високопоставен чиновник на администрацията, Греъм заяви, че непрекъснатото осветявате на тази тема доказва, че медиите и критиците на президента се опитват да създадат нова информационна парадигма за Тръмп. „ отбеляза сенаторът от щата Южна Каролина. От момента на публикуването на статията няколко членове на правителството на Тръмп излязоха със заявления, в които опровергаха своята роля в нея, а също така нарекоха автора „ “ и „ “. Самият президент призова вестника да разкрие личността на автора „ “, а също така обвини неизвестния в „ “. Въпреки това петъчното заявление на Греъм е първият случай, когато съюзник на Тръмп от Републиканската партия свърза колонката в The New York Times с настоящото федерално разследване на „ “ на изборите. „  подчерта Греъм. „ “, продължи той. Сенаторът също се отнесе с подозрение към това, че тази колонка е била публикувана примерно по същото време, когато се появяват съобщенията, че Мюлер и неговият екип са готови да приемат  писмени показания от Тръмп вместо да се организира лична беседа. „  обобщи Греъм.", "date": "2018.09.10", "title": "Сенатор Греъм: Опустошителната статия в NYT показва, че Мюлер няма никакви доказателства срещу Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386991-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B5-%D0%BE%D1%81%D0%BD%D0%BE%D0%B2%D0%BD%D0%B0-%D0%BF%D1%80%D0%B5%D1%87%D0%BA%D0%B0-%D0%B7%D0%B0-%D1%87%D1%83%D0%B6%D0%B4%D0%B8%D1%82%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "За поредна година най-големият чуждестранен инвеститор у нас са българските емигранти. Това заяви в предаването „120 минути” Радосвет Радев, председател на Българска стопанска камара. По думите му, през миналата година те са превели в родината ни над 2 млрд. лева, а чуждестранните инвестиции са на стойност 1,7 млрд. лева. „Причините за това могат да бъдат различни. Понякога има по-примамливи пазари от нашия, кризата също ги подплаши. Ние не можем да се докажем, като онази привлекателна инвестиционна дестинация за чужденци. Категорично, един от големите стопове за инвестиции е корупцията”, заяви Радев. Шефът на БСК заяви, че новата социална функция на бизнеса – да плати за ненаемането на човек с увреждания, е пречка пред фирмите, защото това ще са около 500 млн. лв. годишно, които няма да бъдат вложени в инвестиционни проекти. Според него не е далеч деня, в който България ще започне да внася работна ръка от Киргизстан. „За 10 години ръстът на минималната работна заплата у нас е скочил със 75%, докато производителността – само с 30%. Трябва да има паритет в ръста и на двете, иначе ще стигнем нивото на заплащане на Западна Европа, но не и тяхната възпроизводетелност\", коментира Радев.", "date": "2018.09.10", "title": "Корупцията е основна пречка за чуждите инвестиции в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386992-%D1%86%D0%B5%D0%BD%D1%82%D1%8A%D1%80-%D0%BD%D0%B0-%D0%BF%D1%80%D0%BE%D1%81%D0%B2%D0%B5%D1%82%D0%B0%D1%82%D0%B0", "text": "Нацвъкаха из страната центрове на просветата, нароиха столици на културата. Само столицата изостава от тоя всенароден порив – „София с културни паметници колкото в Балчик” – преброил е „МОНИТОР”. Съвсем сериозно – двумилионната столица има 150 паметници на културата с национално значение, десетина хилядният Балчик – 142! Да се надяваме, че не е обявил като Перник за паметник на културата поляна над града и железопътен прелез! Но просветата си е просвета, ученото си е учено – където и да го затвориш, все ще намери с какво да свари ракия! „Апаши крадат болнична апаратура, правят я казани за ракия” – научаваме от друг брой на мониторното издание. Това наистина само образован човек може да го направи – от болничен автоклав за стерилизиране на инструменти – много по-полезен за обществото дестилатор! Наздраве, прочее, юнаци! На кръв да ви стане! Само после не се качвайте по колите – банално вече стана да четем за пияни шофьори. Прозяваме се над информации, като тази, на „24 ЧАСА” – „Пиян шофьор вози 23-ма в автобус”, прескачаме с пренебрежение заглавието в „СТАНДАРТ” „Мъртвопиян шофира в Дупница” и само заради уважението към старанието на човека да се усмърти ако не с кола, поне с пиячка, поглеждаме промилите в кръвта на човека – 4,27! Средностатистически европеец дори няма да може да си отключи колата, ами направо ще пукне от такава конска доза до нея! Но само в „ТЕЛЕГРАФ” можем да открием истински рекорд, поставен в Пловдив, европейска столица на културата – „Закопчаха пияници да карат една и съща кола”! Катаджии спрели единия, защото бил пиян, да върне колата в гаража дошъл другият, но имал неблагоразумието да мине покрай същите катаджии, те хванали и него! Две в едно – какво ще кажете? Също две в едно опитва и „24 ЧАСА” – в две съседни страници помества две новини, които привидно нямат нищо общо – на лявата – информация за неподлежащо на обжалване и обсъждане съдебно решение „Окончателно: няма виновни за 13-те удавени в „Аспарухово”, само силният дъжд”.  Естествено. На дясната все пак има някакви виновни – „Босовете на тайните тютюневи фабрики на свобода, работници и шофьори пълнят ареста”.  Разбира се. Деветнайсет фабрики – и нито един шеф. На това при соца му се казваше работническо самоуправление – хората бачкат, а спечеленото отива някъде другаде, неизвестно къде, известно е само, че не бива да се пита, защото бият през устата.  При това положение с известна надежда поглеждаме към предупреждението на „ТЕЛЕГРАФ”, че „Астероид пирамида лети към Земята”, но за съжаление май и тоя ще ни подмине – голямото колкото Хеопсовата пирамида парче скала щяло да прелети на пет милиона километра от нас… И, тъй като астероидите необяснимо ни избягват, остава ни да разчитаме на правителството да ни реши проблемите. А то решава своите – „Рози и гербери в кабинетите на властта” – научаваме от „МОНИТОР”. Според обществена поръчка за седемдесет и две хиляди лева всяка сряда „30 вида рози, 2 вида гербери, по 8 вида антуриуми и лалета, както и лилиуми, карамфили, фрезия, ирис, гладиол, кали, слънчоглед, хризантема, папрат” ще красят всяка сряда кабинетите. Има и метрични изисквания: „Букетите в кабинета на премиера трябва да са дълги около 60 см, а в голямата зала – до 1 метър”. Няма лошо – нека поне на тях да им е хубаво. Лошото е само, че нямам никаква представа какво е това антуриум. А кое му е хубавото? Хубавото е, че поне в Министерския съвет знаят. Ех, Българийо, център на просветата… От ", "date": "2018.09.10", "title": "Център на просветата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386993-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%B0%D1%82%D0%B0%D0%BA%D0%B0", "text": "Вече няма да влизам в обяснителен режим защо изобщо се занимавам с изявите на Сидеров. В интервю за Нова телевизия днес той се утвърди и в очите на незрящите в политическо отношение граждани като говорител и основен апологет на премиера Борисов сред управляващите. Дори водещата на предаването, която не го репликира за манипулативните му подхвърляния (за тях ще стане дума по-долу), не се стърпя и му каза, че се изявява като “по-герб от ГЕРБ”. Попита го дали ще си смени мнението за оставките на министрите ако и Борисов си го смени. Без да отвръща пряко, Сидеров на практика потвърди, като се опита да отговори “на парче”: Борисов има право да си сменя министрите , повтори още веднъж той. Очевидно е, че самият Борисов не се чувства притеснен от западните партньори за тази близост с рекламното лице на кремълската пропагандна у нас. В противен случай би трябвало да се разграничи от тезите на своя идеолог. Именно като идеолог на национализма се самоизтъкна самият Сидеров, сипейки суперлативи за собственото си поведение. Определи го “скромно” като честно, принципно и т.н. – защо си стиснал ръката с Борисов и трябвало при това положение да го подкрепя. “Не че защитавам някой”, опита се да се измъкне от прекалената си сервилност той. На Сидеров не му били важни конкретните хора във властта. С това твърдение обаче той изпадна в противоречие с истериите си в случаи, когато някой застрашава протежетата му , като назначеният от Борисов управител на Област София Илиан Тодоров. Заради проблемите на близкия си съратник с отговорностите около поддръжката на язовирите в областта Сидеров почти заплаши с разпадане на коалицията. Заподозря, че Тодоров бил държан отговорен за окаяното състояние на язовирите защото бил от Атака. Политиканстващият адвокат на Борисов отправи другарска критика без конкретен адрес, но по подразбиране и към съуправляващите и техните медии, че не забелязвали нещо забележително, което се случвало в Европа. Тя се променяла и това се виждало от това, че за първи път (дали?) Стив Банън пристигнал в Европа да създава националистическо движение. Дотук – добре, както казва онзи нещастник от вица, падайки от върха на небостъргач, когато минал покрай 10-ия етаж. Само че идеологът Сидеров обяви Банън за “представител на Белия дом”. Така на практика “върна на работа” крайнодесния Банън, прононсиран расист и ксенофоб, след като беше прогонен от Белия дом и се превърна от пръв поклонник на кандидата Тръмп в пръв враг на президента Тръмп. “Малка подробност”, нали. Кака Пена обаче едва ли е чувала за нея. Затова пък Сидеров й съобщи, че Банън е направил предизборната кампания на Тръмп. По подразбиране сега ще сплоти и такива като Сидеров в Европа, ако се вярва безкритично на манипулациите на идеолога. Ако тази “врътка” с половината истина за Банън все пак е малко сложна за по-простоватите следовници на идеолога им, то приказките му на едро за необходимостта да се освободим от колониалната ни зависимост и лютите му клетви срещу големите чужди компании със сигурност попадат на благодатната почва на разораваната цели 45 години и наторяваната с носталгия по държавната икономика след това целина в главите на мнозина. Само че и тук идеологът “пропусна” истината. Защото големите чужди фирми у нас са руски. Това са Газпром, Лукойл или Росатом. Големите западни компании пасуват на българска територия, превзета от руската корупционна вълна. Големите концерни, като Шеврон, бяха прогонени след законно спечелен търг за проучване на предполагаемо огромните залежи от природен газ в България като за целта т.н. опозиция организира атмосферата на нетърпимост към американците с демонстрации, дирижирани от московската пета колона, експлоатираща страховете на хората от природно замърсяване. Борисов я канализира с мораториум. Беше показ(а)но как се гони американски гигант в полза на руския Газпром! От настървението, с което Сидеров брани властовото статукво, уж безкористно – заради едните принципи, се вижда, че точно неговото прогонване от това статукво ще бъде последното нещо, което може да се случи в държавата. За което заслугата обаче не е негова, а на култовия му премиер, който си мълчи, когато Сидеров говори от негово име каквото си иска. Докато Борисов се обезличава, Сидеров все повече се превръща в негово лице. Досега това беше израз на двуличие, но вече става еднолична демонстрация как една дребна политическа фигура придобива несъразмерна тежест в управлението на страната, стига зад нея да стои друга страна, от чийто самодържец Борисов – явно основателно – се бои като пожарникар от газова бутилка по време на пожар в собствената му къща. От ", "date": "2018.09.10", "title": "Говорителят на Борисов в атака"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386994-%D0%BA%D0%B0%D0%BA-%E2%80%9E%D1%81%D1%8A%D0%BD%D0%B8-%D0%B1%D0%B8%D0%B9%D1%87%E2%80%9C-%D1%81%D1%82%D0%B0%D0%BD%D0%B0-%E2%80%9E%D1%81%D0%BB%D1%8A%D0%BD%D1%87%D0%B0%D0%BA%D0%B0%E2%80%9C-%E2%80%93-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%BF%D1%80%D0%B5%D0%B4%D0%B8-%D0%B8-%D1%81%D0%B5%D0%B3%D0%B0-%D1%84%D0%BE%D1%82%D0%BE%D0%B3%D0%B0%D0%BB%D0%B5%D1%80%D0%B8%D1%8F", "text": "При социализма на жаргон викаха на Слънчев бряг „Съни бийч“. Той беше врата към Запада. Идваха туристи от Германия, скандинавски страни, англичани… В днешна България, след падането на комунизма и края на Студената война, викат на Слънчев бряг „Слънчака“. Как стана тази метаморфоза, не е много ясно. И сега идват англичани, по-малко германци, повече руснаци. Курортът се превърна в място за евтин алкохолен и секстуризъм, а от някогашния му вид няма и следа.  ", "date": "2018.09.10", "title": "Как „Съни бийч“ стана „Слънчака“ – Слънчев бряг преди и сега + фотогалерия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386986-%D1%85%D0%B0%D0%BE%D1%81%D1%8A%D1%82-%D1%81-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D1%81%D0%B5%D0%B3%D0%BD%D0%B5-%D0%B8-%D0%B4%D1%80%D1%83%D0%B3%D0%B0-%D0%BA%D1%80%D0%B8%D1%82%D0%B8%D1%87%D0%BD%D0%B0-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0", "text": "Кризата с Търговския регистър стана повод много от нас да се замислят и да установят, че нещо най-вероятно не е наред с електронните услуги, предоставяни от администрацията, и че хаосът от последните няколко седмици може да се повтори и с друга критична инфраструктура. Това пише в свой анализ икономистът Адриан Николов от Института за пазарна икономика (ИПИ). Системата от електронни услуги на НАП? Електронният обмен на НЗОК? Никой не знае кога някоя от тях ще откаже, ще се срине или пък съдържанието ѝ ще изчезне, след августовския прецедент. Опомнянето чак след криза далеч не е неочаквано – когато регистрите и услугите работят, никой не им обръща особено внимание. Сривът на Търговския регистър обаче дава подходящ повод за обсъждане как всъщност следва да изглеждат поддържаните от държавата бази данни, какъв трябва да бъде достъпът до тях, сигурността им и кой да носи отговорност за правилното им функциониране. На помощ при отговора на този въпрос идва скорошна публикация на Световната банка, посветена на именно на съхранението и достъпа до информация за фирмите, различните модели на управлението ѝ и последствията от тях.  На база на информация за 190 държави докладът извежда няколко ключови принципа, които следва да бъдат следвани при изграждането на такъв тип регистри. 1) Прозрачност – тъй като търговските регистри са основният начин, по който фирмите придобиват правна идентичност, не бива да има никакво съмнение в процедурите по събиране на информацията в тях и нейната актуалност. Създаването на среда на максимална прозрачност подпомага конкуренцията между фирмите, а лесният достъп до публична информация улеснява инвеститорите, тъй като елиминира необходимостта от персонални връзки между фирмите. Според банката, прозрачността на фирмената информация е ключова и в борбата с корупцията, прането на пари и избягването на данъци. 2) Публичност – най-често информацията, публикувана в регистрите, се ограничава до името, адрес, дейността, имената на директорите и годината на създаване на фирмите. По-рядко е достъпна информацията за наличието на дъщерни дружества и крайните собственици на капитала. В общия случай, колкото повече фирмена информация е публична (стига да не се касае до фирмена тайна, която би дала предимство на конкурентите ѝ), толкова по-ценен е регистърът и толкова повече улеснява потребителите. 3) Достъпност – в най-добрия случай информацията в търговските регистри следва да е достъпна онлайн, без ограничения; дори и най-добрата и подробна база данни, чиято информация е достъпна трудно или само на място, губи голяма част от полезността си. В най-добрия случай, тази информация е достъпна безплатно, и покрива максимална голяма част от данните на фирмите. Според Световната банка спазването на тези три принципа е свързано с по-малко разходи и време за създаване на нови фирми, както и по-малко корупция и по-високи инвестиции, най-вече поради по-лесния достъп до информация. Всъщност, що се отнася конкретния случай на Търговския регистър, България би могла да бъде посочена като положителен пример – информацията за фирмите е доста богата, и е достъпна онлайн безплатно (доколко интерфейсът на регистъра е удобен за ползване е друга тема, пък и не толкова важна). Августовската криза беше най-вече проблем на надеждността, сигурността и отговорността за правилното функциониране на регистъра; като цяло проблемите с дизайна на самата услуга не са значителни, но очевидно внимание трябва да се обърне на нейното поддържане и неприкосновеност. Това обаче не се отнася до по-голямата част от регистрите в страната. По-рано тази година подробен анализ установи, че в страната има огромен брой регистри – почти 20 хиляди, но много от тях съдържат повтаряща се информация. Тъй като липсва единен подход към тях, стандартизирането и обменът на данни е особено труден. Данните често са непълни или сгрешени, а достъпът до тях е труден както за администрацията, така и за гражданите и фирмите, тъй като съществуват само на хартия или в остарели цифрови формати. Вероятно най-„забавният“ факт е, че за една десета от съществуващите регистри няма никаква нормативна обосновка – тоест, съществуват, защото съществуват, но никой не може да посочи точната причина за това. На този фон Търговският регистър е по-скоро положителен пример – както видяхме, отговаря на повечето от възприетите добри практики, и дори предлага повече информация и функционалност в сравнение с алтернативите си в други държави. Проблемът обаче е другаде – след срива администрацията ще трябва да положи доста усилия, за да си върне доверието на обществото в способността си да поддържа такъв тип електронни услуги, както и да гарантира сигурността и верността на информацията в тях. Можем само да се надяваме, че тази криза на доверието няма да се превърне в спънка за дигитализирането и отварянето на много други регистри, които днес са в плачевно състояние.", "date": "2018.09.10", "title": "Хаосът с Търговския регистър може да засегне и друга критична инфраструктура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386987-%D1%86%D0%B8%D0%BF%D1%80%D0%B0%D1%81-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%B3%D0%B0%D0%B7%D0%BE%D0%B2%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%BE-%D0%BF%D1%80%D0%BE%D0%B5%D0%BA%D1%82-%D1%81-%D0%BE%D1%81%D0%BE%D0%B1%D0%B5%D0%BD%D0%BE-%D0%B7%D0%BD%D0%B0%D1%87%D0%B5%D0%BD%D0%B8%D0%B5", "text": "азопроводът IGB (интерконекторът между Гърция и България) ще бъде много по-силен проект, ако съществуват възможностите, които дава един плаващ терминал за втечнен природен газ. Това е заявил на пресконференция в Солун министър-председателят на Гърция Алексис Ципрас, съобщава агенция АНА-МПА. Ципрас е в Солун до днес по повод откриването на ежегодния Международен панаир, предаде БТА.  Интерконекторът с България и терминалът за втечнен газ са проект с особено значение и сме щастливи, че се създават предпоставки за осъществяването му, е казал Ципрас. Според гръцката обществена телевизия ЕРТ гръцкият премиер е прогнозирал, че проектът за терминал за втечнен газ ще отбележи напредък през 2019 г. Припомняме, че на 29 юни 2018 г. в Брюксел премиерите на България и Гърция подписаха политическа декларация за подкрепа на проекта. На 8 август 2018 г. националните регулатори на Гърция и България приеха съвместно окончателно решение за освобождаване на IGB от изискванията за достъп на трети страни, регулиране на тарифата и отделяне по собственост. По отношение на финансирането на газовата връзка преди дни българският министър на енергетиката Теменужка Петкова заяви, че изцяло е решен въпросът със структурата и източниците на финансиране на проекта.", "date": "2018.09.10", "title": "Ципрас определи газовата връзка с България като проект с особено значение"}
{"url": "http://www.classa.bg/%D1%81%D0%B2%D1%8F%D1%82/item/386988-%D0%BA%D0%BE%D0%B3%D0%B0-%D0%BB%D0%B5%D0%B2-%D0%BD%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87-%D1%81%D1%82%D0%B0%D0%BD%D0%B0-%D1%82%D0%BE%D0%BB%D1%81%D1%82%D0%BE%D0%B8%D1%81%D1%82", "text": "Дълъг е списъкът с атрибутите на държавата, попаднали под ръката (наистина тежка) на граф Лев Толстой. Армия, полиция, църква, министерства, поземлена собственост, монархия, образование, брак и т.н., включително привичките в местното хранене и носенето на обувки. Дори и сто години след кончината на Лев Николаевич, отново го призоваха в съда: през март 2010 г. в Кировски съд на г. Екатеринбург експертът по екстремизъм Павел Суслонв обвини Толстой в „подстрекателство към религиозна ненавист към православната църква”. Дори при наличието на роден пра-правнук сред съветниците на президента на страната, не е просто да се даде „просто така” реабилитация на Лев Николаевич. През 2011 г. докладвайки в Никитския клуб на покойния С.П. Капици, опитах да навляза в темата, посочвайки хронологията на толстоевските горепосочени елементи на държавата. Кое е първото, което попада в „черния списък” на Толстой? Да се потопим в „обратната страна” на великия живот и да видим началото на „толстовството” във „войнишката” „Песен за сражението при река Черна от 4 август 1855 г.“ До „несъпротивата на злото с насилие” има още десетки години, в началото на 50-те години на XIX век военната служба е най-сериозният стремеж на младия Лев. Изоставени са Казанския университет, изпитите по право в Петербург, пръснати са сума пари. Служещият в Кавказ любим брат Николай е запомнен в учебниците по литература с детско хрумване: „търсенето на зелената пръчица – щастие за всички хора”, привиква Лев. През пролетта на 1851 г. пристигнал при брат си, той постъпва на военна служба. Офицерът Толстой служи в Кавказ две години, участва в много. Имал е всички права на Георгиевски кръст. Той е огорчен, когато не го получава. В лагера „Старогладковски” той пише първите си творби. Паметникът на писателя и смел войник Лев Толстой в Чечения е обкръжен с уважение: „училището с неговото име не прекъсна своите занятия и за един ден” (из писмата на Владимир Толстой, правнук). Започва Кримската война, храбрият и честолюбив офицер Лев Толстой се прехвърля към Дунавската армия, участва в битката при Олтенице, в обсадата на Силистра. От ноември 185 г. в обсадата на Севастопол, на най-опасния четвърти бастион командва батарея в сраженията при Черна. Абсолютно нула „толстовство”! Прославеният писател (неговите повести, изпратени от Чечения, се напечатват мигновено в сп. „Съвременник”) е доблестен офицер… И изведнъж – строфи, които са известни вече на пет-шест поколения. Песента, изразявайки се фигурално, „не е съвместима с продължаването на военната служба”. И веднага след щурма от 27 август Лев Толстой е изпратен в Петербург. Версиите са: а) опозорените севастополски началници ги премахват, б) цар Николай, както и цяла Русия, са били впечатлени от „Севастополските разкази” и призовава Толстой да бъде спасен, извикан от Крим. Толстой особено се притеснява от този вариант: царят е починал преди публикациите? Можеше да прочете и ръкописите!... Още шест-седем години бродене и заселилият се в Ясна Поляна боец в оставка вдига летвата философско-морално-естетическата критика на войната… на височина, потресла целия свят и която 160 години не е задмината. Дават примери с вселенската значимост на антимилитаризма на Лев Толстой, влиянието му върху стотици милиони души, световни лидери, започвайки се с Махатма Ганди…, но не забелязват, че в „антивоенния Лев Толстой” има два вектора. Морално-философско неприемане, знаменитото начало на третия том на „Война и мир”: „… и започна войната, тоест свърши извършено бе противното на човешкия разум и на цялата човешка природа събитие”. Вторият вектор е изпепеляващото интелектуално презрение към военното изкуство, наука, щабове, военни планове и теории. Военният съвет в навечерието на Аустерлиц е просто апотеоз на човешката глупост. „Гениалният” план на Вайеротер предвижда всички движения до човек и пушка, гарантирайки пълна победа. Следват часове идиотска „военна литургия” и генерал Ланжерон (французин на руска служба) отбелязва: „Планираният резултат ще се промени на пряко противоположния, ако Наполеон излезе при Праценските височини”. Австрийците го гледат, като случайно изтървал се и продължават: „Дер ерсте колоне марширен…” ( Първата колона марширува” – израз станал в толстовския кръг символ на самонадеяната глупост, щателното планиране на абсолютно всичко). Тяхното наказание е да бъдат победени още по-епично, вече в самата мощ на гения на Толстой, да бъдат разбити от нищожеството, почти кукла (в смисъл с отсъствие на човешки черти) роботът Наполеон. Тук векторите се съединяват: войната е морална гадост и поразителна глупост. Лятото на 1812 г., знаменитият „План Пфул” не са с нищо по-добри. А първият спечелен настъпателен Тарутински бой: е същото тържество на хаоса, грешките, неизпълнените (и неизпълними) диспозиции. А как именно Кримската война поражда „толстовството” е вече отделна тема…", "date": "2018.09.10", "title": "Кога Лев Николаевич стана толстоист"}
{"url": "http://www.classa.bg/%D1%81%D0%B2%D1%8F%D1%82/item/386989-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D0%BE%D1%8F%D0%B2%D0%B8-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD-%D1%81%D1%8A%D1%8E%D0%B7%D0%BD%D0%B8%D0%BA-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D1%81%D0%B8%D1%80%D0%B8%D1%8F", "text": "Поради приближаването на операцията по освобождението на сирийската провинция Идлиб, започва да се променя риториката на западните лидери. Осъждащите и войнствени заявления все по-често се сменят с по-сдържани коментари, дори и от страна на Държавния департамент на САЩ. Но дори и на този фон, изненада изглежда откритата подкрепа на антитерористичните действия на Русия и Сирия от Европа. Германският канцлер Ангела Меркел, според оценката на германските медии, за първи път изрази подкрепа към действията на Русия и Сирия и призова да се вземат мерки за борба срещу терористите, които сега се намират в провинция Идлиб. В това време канцлерът призова да се защитят цивилните. „Ние трябва да избягваме хуманитарни катастрофи“, предупреди Меркел, съобщавайки, че е обсъдила този въпрос с президентите на Русия и на Турция Владимир Путин и Реджеп Тайип Ердоган. Според оценките на ООН, в Идлиб са концентрирани не по-малко от 10 хил. терористи. През 2017 г. е създадена северна зона за деескалация, където можеха да се преместват терористите със семействата си, ако се откажат от примирие и доброволно предаване на оръжие. Във вторник руските изтребители нанесоха удари по обектите в Идлиб, където се изпращаха нападателните безпилотни летателни апарати за атаки над военно летище „Хмеймим“. А общо по време на операциите на ВКС на Русия в Сирия бяха унищожени 87 хил. терористи, бяха освободени 141 населени места и 102 хил. кв. км. територия. Признаците за стопляне в диалога между Германия и Русия се забелязваха по време на мезебергскитие преговори на Ангела Меркел и Владимир Путин. И още тогава лидерите се изказаха по сирийския въпрос без взаимни упреци, със солидарни позиции, отбелязвайки подобряването на обстановката в САР. Но германският канцлер тогава не изрази открита поддръжка на противодействието на Русия срещу терористите в Идлиб. Защо Русия получи изведнъж толкова неочакван съюзник? „Германските политици и силови структури достигнаха до логичния извод, че Асад не може да се победи. Трябва да се възстанови Сирия. За това Путин говори на Меркел, когато пристигна в Берлин. Затова и е логично Меркел да говори, че Асад трябва да поеме под контрол своята страна, но без излишни цивилни жертви“, заяви пред „Взгляд“ германският политолог Александър Рар. „Има страх за хуманитарна катастрофа, началото на нова много голяма вълна бежанци, за което се изказа и Меркел. Ако започне настъпление и цялото население на Идлиб избяга в Турция, а оттам в Европа, то за Германия това ще бъде най-страшният кошмар, който канцлерът може да си въобрази. Отношението към мигрантите се променя към негативно в самата Германия“, заяви пред „Взгляд“ генералният директор на Русия съвет по международни дела (РСМД) Андрей Кортунов. Според Рара, много зависи от това доколко Асад ще бъде милостив със своето собствено население, дали няма да устрои разправа над опонентите. „Меркел не дава зелена светлина на антитерористичната операция, но дава да разбере, че няма друга алтернатива за обединението на страната“, смята германският политолог. Работата е там, че Меркел, за разлика от Америка, няма геостратегически интереси в Сирия, отбеляза той. Германия се интересува единствено от спирането на бежанските потоци към Европа и да възцари мир и сирийската икономика да започне да се възстановява. Но и в САЩ се наблюдава забележимо снижаване на градуса на риториката по сирийската тема. От една страна Вашингтон се отрича от съобщенията за подготовката на нов ракетен удар по Сирия. От друга държавният департамент заявява за намеренията да използва всички възможни механизми за изолацията на правителството на Сирия, да лиши него и президента на страната Башар Асад от материална поддръжка, тоест за несилови методи за въздействие върху Дамаск. Държавният секретар на САЩ Майк Помпео преди дни изобщо изрази загриженост от наличието в Идлиб на терористи и създадената от тях заплаха. Той призова да се погрижат за това, че да не се изнася тероризъм по целия свят и подчерта, че САЩ биха се радвали да работят над решението на този проблем. Помпео е уверен, че ситуацията може да се реши по дипломатически път“, защото, според него, не трябва „да се подлагат на опасност за живота всички тези за нищо не виновни граждански лица и да се създава хуманитарна криза“. Александър Рар предположи, че могат да съществуват договорености по Сирия, постигнати в Хелзинки между президентите на Русия и на САЩ Владимир Путин и Доналд Тръмп. Той подчерта, че на първо място разговорът им се е отнасял до Сирия. Кортунов също не изключва, че САЩ и техните съюзници могат да се съгласят на провеждането от сирийците на военна операция в Идлиб в замяна на гаранции за цивилното население. Но тези гаранции ще са трудни за спазване. Според него в тази провинция има около два милиона души, а терористите може да използват гражданите като жив щит. Съществуват и други сложности. Например, разногласията между Запада и Русия за това кои групировки трябва да се смятат за терористични, отбелязва Кортунов. Освен това в Сирия има и друг играч – Турция, чиито интереси могат да бъдат засегнати от настъплението в Идлиб, а съответно има опасност да възникне проблем в диалог се него. Но всички тези сложности не променят ситуацията. „ , уверен е Кортунов. Що се отнася до възможната операция срещу терористите в Идлиб, това трябва да се направи от Асад, уверен е Рар. И това се разбира ясно в Европа и вСАЩ. „На преден фронт не трябва да бъдат международните войски, а Асад. Това е негова работа – да обедини страната. Най-важното е да се изключат всякакви провокации. Русия може да проследи това. За да не може в никакъв случай да има употреба на газ, на химически вещества. Макар и да не е изключено, че въстаниците ще започнат провокациите и в последния момента да взривят някоя химическа бомба и за наложат вината за това на Асад. Всички възможности трябва да се предвидят“, обобщи експертът и допълни, че ролята на Русия и на Иран в операцията трябва да се сведе до консултации и логистика. Кортунов на свой ред отбеляза, че руските военни действия в Сирия няма да бъдат разгледани от Запада като дестабилизиращи. „Другите играчи, които правят нещо реално в Сирия, не са много. Има разбиране от страна на американските военни и от европейските наблюдатели, че ако Русия не играе стабилизираща роля в Сирия, то едва ли друг може да я поеме“, обобщи Кортунов. По въпроса за провеждането на антитерористичната операция в Идлиб не е важно на кого може да се има доверие, а готовността към подобен род действия, смята Кортунов. Според него именно сирийската армия е настроена към мащабно настъпление с отчет на активната поддръжка на ВКС на Русия, шиитските милиции и силите от страна на Иран. „Това е същата коалиция, която реално работи по другите райони, по Алепо. Разбираемо е, че има заплаха от сблъсъци с турските сили, с кюрдските формирования, зад които стоят САЩ. Но основната сила на място са сирийската армия, Иран, руската поддръжка от въздуха“, обобщи експертът.", "date": "2018.09.10", "title": "Може да се появи неочакван съюзник на Русия и Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386979-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-1944-%D0%B3-%D0%B8-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "9 септември 1944 г. заварва България като страна, в която със земеделие, горско стопанство и риболов се занимава 79.8 % от активното население. Селскостопанската земя е разделена на близо 12 милиона малки парчета, поради което и равнището на производителност в селското стопанство е много по-ниско в сравнение със  Западна Европа.  Броят на заетите в индустриалните предприятия през 1939 г. е 104 хиляди човека, като България заедно с Албания е на последно място по индустриално развитие в Европа (1). За това и в стратегията на по-нататъшното развитие след 1944 г. основната задача е догонваща модернизация чрез бърза индустриализация, при която за няколко десетилетия трябва да се постигне това, което в развитите западни страни са направили за няколко столетия. Индустриализацията трябва да прехвърли милиони селяни в градовете, да промени рязко характера на дейността, доходите и образованието им, да ги включи в нова система на отношения. Какви са резултатите, сравнени с 1939 г., когато имаме най-високото равнище на развитие преди  това? През 1939 г. населението на страната е 6 294 600 човека, от които  градското население е 22.7 %. През 1988 г. след 44 години държавен социализъм населението на страната е  8 981 100 човека, от които 67 % са градско население. Броят на заетите в индустриалното производство българи е 2 887 192 души или почти 28 пъти повече в сравнение преди началото на социализма. Нарастването на индустриалното производство обаче е много по-голямо от растежа на дела на заетите в него. За периода 1939-1988 г. по съпоставими цени общата продукция на цялата промишленост нараства 104 пъти, а на човек от населението – 73 пъти (2). От общо 209 страни в света в периода 1988-1989 г. България заема  първо място на човек от населението в света по производство на електрокари, мотокари и цигари.  Това е една от страните с най-експортни икономики в света – 15-то по износ в долари на човек от населението. Ако през 1939 г. само нищожните 4.3 % от българския износ е преработена продукция, то през 1989 г. 96 % е промишлена продукция (3). Посещавайки през 1990 г. две от най-значимите машиностроителни предприятия в България, екипът от американски специалисти, който ще напише доклада Ран-Ът, отбелязва, че това са “машиностроителни центъра на световно равнище… Тези заводи са оборудвани основно с немска, японска и в по-малка степен чехословашка техника и апаратура” (4). България е на първо място сред източноевропейските страни по плътност на телефонизация, което е индикатор за степен на развитие на комуникационните технологии, свързани с третата индустриална революция. През 1989 г. в нея има 28,7 телефонни линии на 100 души, докато в следващата я ГДР те са 23,3, в Чехословакия – 12, в Югославия – 12,9, в Унгария – 10, в СССР – 9,7, в Полша – 8.0 (5). През 70-те и 80-те години страната се опитва да развие ускорено най-модерните области на технологическо развитие. По статистически данни пред 1989 г. на електрониката и далекосъобщителната техника се падат 25 % от българското производство. От началото на 60-те години България се специализира в производството на компютърни дискови периферни устройства и разнообразна компютърна и електронна промишленост. През 1980 г. България е третата страна в света след САЩ и Япония, която произвежда микропроцесорни системи. Вярно е, че това е копие на  Motorola, но и Япония, която е преди нас, излиза на пазара с копие на продукт на Intel. Благодарение на научно-техническото разузнаване и стратегия на развитие България е сред страните с най-развита електроника на света, бивайки в своите разработки няколко години след САЩ. Създадени са широки възможности за научноизследователска дейност и производство в такива области като микроелектрониката, големите изчислителни системи, паралелните архитектури с много висока роизводителност за научни приложения, миникомпютърните системи, микропроцесорните компютърни системи и инструменти, дисковите и лентови периферни системи, периферните системи с единичен запис и дисплеи, оптоелектрониката.  Българската електронна индустрия притежава технологични възможности за проектиране и производство на 80-85 % от компонентите и възлите за производството на крайни изделия. Благодарение на всичко това страната е основен доставчик на компютърни системи за съветските научни изследователски и промишлени институти. Страната има основен пазарен дял на компютри в рамките на социалистическите страни. Ето какво се казва в прословутия доклад на американците Ран и Ът, писан веднага след 1989 г. в раздела “Електроника” за това, което са установили в България: “ » (6). В ИНКОМС – водещият производител на електронна техника в България има 5 изследователски и развойни института, център за обучение и софтуерна лаборатория, както и двадесет и девет завода и две предприятия за сервиз и инженеринг. Заводите, включени в него са разпределени в цялата страна, което осигурява заетост и кадрова обезпеченост на всички основни региони на страната и хармонично развитие на производителните сили. Това са съответно “Завод за изчислителна техника” (София), Завод “Електроника” (София), “Завод за механични конструкции и електронна техника” (Благоевград), Технологичен комбинат “Системи за телеобработка” (Велико Търново), “Технологичен комбинат за системи и електронна техника” (Русе), “Завод за инструменти, електроника и нестандартно оборудване” (Шумен), Завод “проф. Кр. Добрев” (Харманли), “Завод за телефонна и телеграфна техника” (София), “Завод за уплътнителни телефонни системи” (София), “Завод за радиорелейна апаратура и влакнестооптични системи” (София), “Завод за механични конструкции” (София), “Завод за градивни елементи” (София), “Завод за печатни плаки” (София), “Завод за битова електроника” (София), “Инструментално.механичен завод” (София), “Завод за токоизправители” (Перник), “Завод за електроакустична апаратура” (Михайловград), “Завод за електронна апаратура” (Банско), “Завод за съобщителна техника” (Благоевград), “Технологичен комбинат за слаботокови релета” (с. Баня), “Завод за пластмасови детайли” (Белица), “Завод за релета” (Рила), “Завод за инструментална екипировка и нестандартно тенологично оборудване (Благоевград), “Завод за електронна техника” (Бобошево), “Технологичен комбинат за телефонни апарати и системи” (Белоградчик), “Завод за телефонни елементи” (с. Зверино), Завод “Милин камък” (Враца), Завод “В.Драмов” (Враца).  В този огромен комплекс от десетки заводи на стопанското обединение работят над 40 хиляди инженери, служители, работници. В него се произвежда преобладаващата част от техниката за обработка на данни, битовата електроника и телевизорите в България, автоматизирани телефонни централи, радиорелейни системи, системи с оптични влакна, телефони, телеграфно оборудване. В петте изследователски института – Централен институт за изчислителна техника, Институт за съобщителна техника, Институт за интегрирани комуникации и автоматизирани системи, Институт за радиоелектронни технологии, СЕСТЕМИЗОТ – в София, Шумен и Благоевград, ангажирани в разработката на системи за обработка на данни и телекомуникация, работят четири хиляди души, което е повече отколкото четвърт век по-късно, когато всичко е унищожено, работят в БАН. ИНКОМС е водещият доставчик на радиоелектронна техника в бившите социалистически страни. Разполага с мрежа за продажби и сервизно обслужване на място. Продажбите му в чужбина се реализират чрез две търговски организации – ИЗОТИМПЕС и ТЕЛЕКОМ, които уреждат рекламната, лицензионната и разпространителска дейност (7). Всичко това се разрушава варварски с реставрацията на капитализма след 1989 г. Още в 1990 г. в доклада Ран-Ът отбелязва, че са започнали разрушителни процеси и вече започнало масово напускане на най-високо квалифицираната част от кадрите на българската високотехнологична промишленост  (8).  Така нар. “демократизация” на страната е по същество ликвидация на обществено богатство, деиндустриализация, деинтелектуализация и демодернизация . По данни на Международния валутен фонд брутният вътрешен продукт на страната през 1987 г. е 36.5 млрд. долара, в 1998 г. е три пъти по-малко – 12.2 млрд. долара (9). При това изследванията на процеса на деиндустриализация на страната стигат до извода, че той е бил подчинен повече на политически, отколкото на икономически цели (10). През този период е протекла основната част от ликвидацията на българската индустрия. Броят на заетите в Сектор “Индустрия” пада от 1989 до 2001 г. от 2 млн. 32 хиляди човека на 813 хиляди, т.е. останали са около 40 % от заетите преди това. Около 1 млн. 200 хиляди души от индустрията са загубили работата си, хиляди инженери и висококвалифицирани специалисти са безработни и се занимават с дейност, която е много под квалификацията им. Брутната продукция, произвеждана от българската индустрия пада в 2001 на 50.8 % в сравнение с 1989 г., но сривът в електрическата и електронната промишленост, както и в машиностроителната и металообработващата промишленост е много по-голяма – до 1996 г. те намаляват три пъти. През 2001 г. обемът на брутната продукция на хранително-вкусовата промишленост намалява с 2-6 пъти в сравнение с 1989 г.  Почти два пъти падат в периода 1989-2001 г. дълготрайните материални активи. При това очакванията, че приватизацията, частната собственост ще направят икономиката по-ефективна и ще повишат производителността на труда не са се осъществили. Данните показват, че производителността на труда в частните предприятия през 2001 г. е по-ниска от тази в държавните. През 1989 г. сектор “Индустрия” произвежда 51.5 % от брутната добавена стойност в страната, през 2001 г. този дял пада на 28.5 % (11). Ако вземем индекса на промишлената продукция в България през 1980 г. за 100, в 1989 г. той е 139, през 2009 г. – около 30, т.е. страната се е върнала в световната историческа надпревара с десетилетия назад. През 2011 г. България е на последно място в Европейския съюз в сферата на изграждане на информационно общество и в износа на високотехнологична продукция. Според изследване на Българската стопанска камара от 2010 България в резултат на две десетилетия преход към периферен капитализъм е на последно място по индекс на глобална конкурентоспособност, с най-малко патенти в страната и чужбина на милион жители сред 27-те страни от ЕС, с най-ниски възможности за творчество и иновации, а българската икономика е сред най -слабо обновяващите се икономики. На последно място е в ЕС и на 96-та позиция в класацията на Световния икономически форум по индекс на иновации. Българската промишленост е ориентирана предимно към секторите на природните ресурси и евтината работна ръка. Около 75 % от износа се формира от преработени суровини, нискотехнологични продукти и изделия без значима добавена стойност (12). При това тенденцията е на непрекъснато намаляване. Така например по данни на Eurostat броят на заетите във високотехнологичните сектори на промишлеността в България като процент от общата заетост е намалял от 0,57% през 2000 г. до 0,45% през 2005. По произведен в страната високотехнологичен продукт България се е сринала на последното място в сравнение с всички 27 държави в ЕС. Имаме повече от двойното изоставане от средноевропейските показатели, което  не само не намалява, но и непрекъснато се увеличава (13).  ", "date": "2018.09.10", "title": "9 септември 1944 г. и индустриализацията на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386980-%D1%81%D0%B2%D0%B5%D1%82%D0%B8-%D0%B8-%D0%BF%D1%80%D0%B0%D0%B2%D0%B5%D0%B4%D0%BD%D0%B8-%D0%B1%D0%BE%D0%B3%D0%BE%D0%BE%D1%82%D1%86%D0%B8-%D0%B9%D0%BE%D0%B0%D0%BA%D0%B8%D0%BC-%D0%B8-%D0%B0%D0%BD%D0%BD%D0%B0", "text": "    Светият праведен Иоаким произхождал от Иудиното коляно, от дома на  . Неговото родословие е следното: синът на Давид Натан родил син Левий, Левий родил Мелхия и Панфир, Панфир родил Варпафир, а Варпафир родил Иоаким - бащата на  . Свети Иоаким живеел в Галилейския град Назарет. Неговата жена се наричала Анна и била от Левиевото коляно, от рода на Аарон. Тя била дъщеря на свещеника Матан, който живял преди царуването на Ирод - сина на Антипатър. Този свещеник Матан имал жена Мария, която била от Иудиното коляно, от град Витлеем. Тя му родила три дъщери: Мария, Совия и Анна. От тях първа се омъжила Мария във Витлеем и родила Саломия; след това се омъжила Совия - също във Витлеем - и родила  , майката на  ; а третата, както вече казахме, майката на Пресвета Богородица, била дадена за жена на Иоаким в Галилейската страна, в град Назарет.     Тези съпрузи - Иоаким и Анна, освен че произхождали от знатни родове, също така и постоянно се поучавали в закона Господен и били праведни пред Бога. Притежавайки веществено богатство, те не били лишени и от духовното богатство. Украсени с всички добродетели, те непорочно пазели всички заповеди на Божия закон. На всеки празник благочестивите съпрузи отделяли от имуществото си по две части, от които едната дарявали за нуждите на храма, а другата раздавали на бедните. С праведния си живот Иоаким и Анна така угодили на Бога, че Той ги сподобил да станат родители на Пресветата Дева - предизбраната Майка на Господа. От самото това става ясно, че техният живот бил свят, богоугоден и чист, понеже родили Дъщеря, по-свята от всички светии и по-честна от херувимите, която угодила на Бога повече от всеки друг. В това време на земята не живеели човеци, така угодни на Бога с непорочния си живот, както - Иоаким и Анна. Макар тогава и да можело да се намерят още мнозина живеещи праведно и угаждащи на Бога, но те двамата надминали всички със своите добродетели и се явили пред Бога като най-достойни да станат родители на Божията Майка. Тази милост не би им се дарувала от Бога, ако те действително не превъзхождали всички със своята праведност и святост. Но тези свети съпрузи, по Божия воля, дълго време били бездетни, та в самото зачатие и рождение на Пресветата им Дъщеря да се яви и силата на Божията благодат, и честта на Родената, и достойнството на родителите. Защото за безплодната и остаряла жена е невъзможно да роди иначе, освен по силата на Божията благодат: тук действа вече не природата, а Бог, Който побеждава закона на природата и развързва веригите на безплодието. Раждането от безплодни и престарели родители е по-голяма чест и за Родената, защото тогава тя се ражда не от невъздържани родители, а от въздържани и престарели, каквито били Иоаким и Анна, които петдесет години живели в съпружество, без да имат деца. Накрая, чрез такова рождение се открива и достойнството на самите родители, тъй като те след дълго време на безплодие родили радостта на целия свят, уподобявайки се на светия патриарх Авраам и на неговата благочестива съпруга Сарра, които, според Божието обещание, родили Исаак в своята старост. Праведните Иоаким и Анна дълго скърбели и плачели за това, че нямат деца. Веднъж на един голям празник свети Иоаким принасял в Иерусалимския храм дарове на Господа Бога. Заедно с него и всички израилтяни принасяли своите дарове в жертва на Бога. Исахар, който по това време бил първосвещеник, не пожелал да приеме даровете на Иоаким, понеже той бил бездетен. - Не трябва - му казал той - да се приемат твоите дарове, защото ти нямаш деца, а следователно - и Божието благословение. Навярно ти имаш някакви тайни грехове. Така също и един от израилтяните, от Рувимовото коляно, който заедно с останалите принасял своите дарове, започнал да укорява Иоаким: - Защо искаш преди мен да принесеш жертви на Бога? Нима не знаеш, че си недостоен да принасяш дарове заедно с нас, понеже ти няма да оставиш в Израиля потомство? Тези укори много натъжили праведния Иоаким и той, обзет от силна скръб, излязъл посрамен и унизен от Божия храм. Празникът за него се превърнал във време на печал и празничната му радост била сменена с мъка. Дълбоко скърбейки, той не се върнал у дома си, а излязъл в пустинята при пастирите, които пасяли стадата му. Там той дълго плакал заради своето безплодие и заради присмеха и укорите, които трябвало да претърпи. Като си спомнил за Авраам, своя праотец, на когото вече в преклонна възраст Бог дарил син, Иоаким започнал горещо да умолява Бога, та Той и него да сподоби с такова благоволение, да чуе неговата молитва, да го помилва и да отнеме от него презрението на хората, като дари в старините му плод на неговото съпружество, както някога - на Авраам. - Нека - молил се той - да имам възможност да се нарека баща на дете, а не бездетен и отхвърлен от Бога, да търпя укори от човеците! Молитвата си свети Иоаким придружил с пост и в продължение на четиридесет дни не вкусил хляб. - Няма да ям - казвал той - и в дома си не ще се върна! Нека сълзите ми да бъдат моята храна, а тая пустиня да ми бъде дом, докато не ме чуе и не отнеме от мене позора Господ Бог Израилев! А също така и неговата жена, като била в дома им и като чула, че първосвещеникът не поискал да приеме техните дарове заради безплодието им, и че мъжът й в голяма скръб се усамотил в пустинята, плакала с неутешими сълзи. - Сега - говорела тя - аз съм по-нещастна от всички: отхвърлена съм от Бога, презряна от човеците и изоставена от мъжа си! За кое да плача сега: за вдовството си ли, или за безплодието си; за осиротяването си ли, или за това, че не съм удостоена да се нарека майка?! Така горчиво плакала тя през всичките тия дни. Слугинята на Анна, на име Иудит, се стараела да я утеши, но не могла; защото кой би могъл да утеши тази, чиято печал е дълбока като море? Веднъж света Анна, все така скърбяща, излязла в градината си, седнала под едно лаврово дърво, въздъхнала от дълбините на сърцето си и като издигнала пълните си със сълзи очи към небето, видяла на дървото птиче гнездо, в което имало малки птиченца. Гледката й причинила още по-голяма мъка и тя с плач заговорила: - Горко на мене бездетната! Трябва да съм най-грешната измежду Израилевите дъщери, та единствена сред останалите жени да съм така унижена. Всички носят на ръцете си плода от своята утроба, всички се утешават със своите деца. И единствена аз съм чужда на тази радост! Горко ми! Даровете на всички се приемат в Божия храм и заради това, че имат деца, им се оказва уважение. И само аз съм отхвърлена от храма на моя Господ! Горко ми! На кой да се уподобя? Нито на птиците небесни, нито на зверовете по земята: защото и те Ти принасят, Господи Боже, своя плод, а само аз единствена съм безплодна. Дори и със земята не мога да се сравня: защото тя ражда и произраства семена и, принасяйки плодове, благославя Тебе, Небесния Отец. А само аз съм безплодна на земята. Горко ми, Господи, Господи! Аз единствена, грешната, съм лишена от потомство! Ти, Който някога дари Сарра със син Исаак, когато тя беше в дълбока старост; Ти, Който развърза утробата на Анна, майката на Твоя пророк Самуил, погледни сега и към мен и чуй молитвите ми, Господи Всевишни! Ти знаеш присмеха, който понасям, заради безплодието си. Прекрати скръбта на моето сърце и развържи утробата ми! И мене, безплодната, направи плодоносна, та роденото от мен да Ти принесем в дар на Тебе, благославяйки, възпявайки и единодушно прославяйки Твоето милосърдие! Докато света Анна, плачейки и ридаейки, се молела така, явил и се ангел Господен и й казал: - Анна, Анна! Твоята молитва е чута, твоите въздишки се издигнаха над облаците, сълзите ти възлязоха пред Бога! Ти ще заченеш и ще родиш преблагословена Дъщеря. Чрез нея ще получат благословение всички земни племена и на целия свят ще се дарува спасение. А тя ще се нарече Мария. Щом чула ангелските думи, света Анна се поклонила на Бога и казала: - Жив е Господ Бог! Ако аз родя дете, ще го отдам да служи на Бога. Нека то да Му служи и да прославя светото Божие име ден и нощ и през цялото време на своя живот! След това, изпълнена с неизказана радост, света Анна бързо се отправила към Йерусалим, за да въздаде там с молитва благодарение на Бога за Неговото милостиво посещение. В същото това време ангелът се явил и на праведния Иоаким в пустинята и му казал: - Иоакиме, Иоакиме! Бог чу твоята молитва и благоволи да ти дарува Своята благодат. Твоята жена Анна ще зачене и ще ти роди дъщеря, чието рождение ще донесе радост на целия свят. И ето ти знамение, че ти благовестя истината: иди в Йерусалим в Божия храм и там, при Златните врати, ще намериш съпругата си Анна, на която аз възвестих същото това, каквото и на тебе. Свети Иоаким, удивен от ангелското благовестие, славословейки Бога и благодарейки Му със сърце и уста за Неговото велико милосърдие, с радост бързо се отправил към Иерусалимския храм. Там, както и ангелът му бил известил, той намерил до Златните врати Анна, която се молела на Бога, и й разказал за ангелското благовестие. Също и тя му предала това, което видяла и чула от ангела, който и възвестил, че тя ще роди дъщеря. Тогава праведните Иоаким и Анна прославили Бога, Който им сторил такава велика милост и след като Му се поклонили в светия храм, се върнали в дома си. И света Анна заченала в деветия ден на месец декември, а на осми септември  , началото и ходатайката на нашето спасение, за чието рождение се възрадвали цялото небе и земя. Когато тя се родила, свети Иоаким принесъл на Бога богати дарове, жертви и всесъжения. Той получил благословение от първосвещеника, свещениците, левитите и от всички човеци за това, че се сподобил с Божието благословение. После той устроил в своя дом богата трапеза и всички радостно прославили Бога. Родителите пазели малката Дева Мария като зеницата на окото си, защото знаели, според особеното Божие откровение, че тя ще донесе светлина на целия свят и обновление на човешкото естество. Поради това те я възпитавали с такова старателно внимание, каквото подобавало на тази, на която предстояло да стане Майка на нашия Спасител. Те я обичали не само като своя дъщеря, която толкова дълго очаквали, но я почитали и като своя господарка, като помнели думите, които ангелът казал за нея и като предвиждали духом какво ще се извърши над нея. А тя, изпълнена с Божията благодат, тайнствено обогатявала с нея и своите родители. Подобно на това, както слънцето осиява с лъчите си небесните звезди, отделяйки за тях частици от своята светлина, така и богоизбраната Мария, като слънце, озарявала Иоаким и Анна с лъчите на дадената й благодат, така че и те били изпълнени с Божия Дух и твърдо вярвали в изпълнението на ангелските думи. Когато Мария станала на три години, родителите и я  , съпровождайки я със запалени светилници, и я посветили на служение Богу, както били обещали. Няколко години след въвеждането й в храма свети Иоаким умрял, бидейки на осемдесетгодишна възраст. Останала вдовица, света Анна оставила Назарет и дошла в Йерусалим, където живеела близо до своята Пресвята Дъщеря, непрестанно молейки се в Божия храм. След като преживяла в Йерусалим две години, тя починала в Господа на 79 години от рождението си. О, колко благословени сте вие, свети родители, Иоакиме и Анно, заради Преблагословената ваша Дъщеря! Двойно благословени сте вие, заради нейния Син - нашия Господ Иисус Христос, чрез Когото получиха благословение всички земни народи и племена! Справедливо светата Църква ви е нарекла богоотци, защото ние знаем, че от вашата Пресвята Дъщеря се роди Бог. И сега, като предстоите близо до Него на небето, молете се, да бъде отделена и за нас, макар и частица, от вашата нескончаема радост. Амин.", "date": "2018.09.10", "title": "Свети и праведни богоотци Йоаким и Анна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386981-10-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На 10 септември през 1588 г. в Англия се завръща третата морската експедиция обиколила света, начело с Томас Кавендиш.     През 1627 г. започва обсадата на Ла Рошел от войските на крал Луи XIII.     През 1846 г. в САЩ е патентована шевната машина.     През 1921 г. в Берлин е открит участък от първата в света автомагистрала.     По време на Втората световна война през 1939 г. Хитлеристката армия извършва масови улични екзекуции в град Бидгошч (Полша). Разстреляни са над 1000 мирни граждани.     От този ден през 1964 г. влиза в сила Конвенцията за териториалното море и крайбрежната зона.     През 1977 г. в затвора на Марсилия е извършена последната във Франция екзекуция с гилотина.     През 1988 г. Осама бин Ладен създава в резиденцията си в Афганистан терористичната мрежа Ал Кайда.     През 1990 г. папа Йоан Павел II освещава най-голямата църква в света - Базиликата на Божията майка на мира в Ямусукро (Кот д'Ивоар).     През 2008 г. в Женева, Швейцария, е пуснат в действие Големият адронен ускорител. Той е смятан за най-големия научен експеримент в историята на човечеството.  ", "date": "2018.09.10", "title": "10 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386982-%D0%BD%D0%B8%D0%B5-%D1%81%D0%BC%D0%B5-%D1%86%D0%B0%D1%80%D0%B5-%D0%BD%D0%B0-%D0%BF%D0%BE%D1%82%D1%83%D0%BB%D0%B2%D0%B0%D0%BD%D0%B5%D1%82%D0%BE", "text": "Трябва да разследваме какво се случи с нас. Как се вкарваме в една и съща матрица, която повтаря сходни образи, събития и процеси. Отива си поредното лято, което беше последно за стотици българи, които се избиха по пътищата. И по най-гладките пътища имаше десетки загинали. Стотици други останаха инвалиди. И това се случва всяка година. Корупцията ражда усещане за безнаказаност, което прозира от всяко човешко действие, включително и шофирането. Когато знаеш, че няма да те накажат, правиш каквото си поискаш. В миналото катастрофите бяха национални и обикновено след войни. Днес живеем в нова голяма национална катастрофа, в буквалния смисъл. Трагедията в Своге заглъхна, изместена от Вълчо и Ветко, Миню и Стайко. Не, че те не са важни. Винаги, където има много пари, има и много въпроси. Ако са нарушили законите, да си носят последствията. Колко ли още ще ги последват? А дали ще ги последват? Но докато очакваме отговорите от правораздавателните органи, много ми се иска да не забравяме трагедията в Своге. Защото тя не заслужава да е чудо за три дни. Tя е симптом за това, което се случва в главите ни. Животът ни днес е като карането на кола - малко спазват правилата и обикновено се повличат от средата. А средата може да е смъртоносна. Натискат газта в най-неподходящия момент и изпреварват където е забранено. Винаги правят път на по-скъпата кола и дори си представят, че карат такава, пришпорвайки бараката за 2 хиляди лева по завоите. Никой не се оплаква, а ако може слиза да се бие. Балъците са в задръстването, а винаги в насрещното и аварийната карат тарикатите. Тези маневри виждаме и в бизнеса, и в политиката. Катастрофално мислене, издаващо много комплекси. Проблемът не е дали трима министри да си отидат, а как се строят пътищата. Проблемът не е дали техните оставки са съгласувани с коалиционните партньори, а как се регулират тези процеси. Проблемът не е дали Борисов казал на Симеонов, пък пропуснал да консултира Сидеров (или обратно), а дали тези хора си вършат работата. Не дали Каракачанов е със синя каска, а колко жени са в черни забрадки. Ние сме царе на потулването, на смяната на дневния ред. Новинарските цикли вече са толкова къси, че всеки следващ скандал помита предишния. И на този фон не се учудвайте, че малцина спазват правилата. И всеки си кара както си иска. Даде 20 лева на катаджията, 50 лева на колегата му от ДАИ, 30 лева на доктора, 300 лева на директорката на детската градина, 500 лева, за да си купи книжката... Банално е. На светофара ще се биеш, пред урните ще мълчиш. На 9-ти септември дори и червената шапчица отивала сред хората. А вълчо май отдавна е хванал гората. Френската.", "date": "2018.09.10", "title": "Ние сме царе на потулването"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386983-%D0%BF%D0%BE%D0%BB%D1%83%D0%B3%D0%BE%D0%BB%D0%B8-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8-%D0%BE%D1%82-%D1%86%D1%8F%D0%BB-%D1%81%D0%B2%D1%8F%D1%82-%D0%BA%D1%83%D0%BF%D0%BE%D0%BD%D1%8F%D1%81%D0%B2%D0%B0%D1%85%D0%B0-%D0%B1%D0%B5%D0%B7-%D1%81%D0%B2%D1%8F%D0%BD-%D0%BD%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-burning-man-2018-%D1%81%D0%BD%D0%B8%D0%BC%D0%BA%D0%B8-18", "text": "Burning Man (Горящият човек) е музикален и арт фестивал, който се провежда ежегодно в пустинята Блек рок, в щата Невада в САЩ, в последния понеделник на август.      Всички забавления продължават до трети септември, когато по традиция тълпата изгаря чучело на огромен човек, но основната атракция на Burning Man са полуголите хубавици, които се събират от всички краища на света, за да почиват под горещото слънце на пустинята.      Просто погледнете тези прекрасни момичета от Burning Man 2018 - те са толкова горещи, че лесно могат да изгорят и вашия монитор. Идеята за Burning Man е радикална самоизразяване, т.е. хората идват на фестивала буквално \"да видят другите и да се покажат\".      Всяка година за събитието се избира някоя интересна тема, през 2018 г. Горящият човек е посветен на Айзък Азимов и е наречен \"Аз, роботът\".            В някои костюми темата е отразена добре, но в повечето случаи момичетата предпочитат просто да се разголят повече. И вие сигурно нямате нищо против.                            ", "date": "2018.09.10", "title": "Полуголи красавици от цял свят купонясваха без свян на фестивала Burning Man 2018 (СНИМКИ 18+)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386984-%D0%B2%D0%B0%D0%BB%D0%B5%D1%80%D0%B8%D1%8F-%D0%B2%D0%B5%D0%BB%D0%B5%D0%B2%D0%B0-%D0%BF%D0%B5%D1%80%D0%B2%D0%B5%D1%80%D0%B7%D0%B8%D1%8F-%D1%81-%D0%BE%D1%81%D1%82%D0%B0%D0%B2%D0%BA%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BA%D1%80%D0%B8%D0%B7%D0%B0%D1%82%D0%B0-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0", "text": "И за първи път, откакто е в политиката Борисов не е едноличен господар на положението. Срещу него вече има сформиран отбор, който не се притеснява публично да му се противопоставя.   ДРАМАТА ВЪВ ВЛАСТТА За първи път, откакто Бойко Борисов е премиер, смяната на министри предизвиква драматични турбуленции не само в държавата, но и собствената му парти я. Вярно е, че за първи път той поиска три, а може да станат и повече, оставки на министри. Управляващата коалиция се разтърси от непреодолими вътрешни противоречия, личната неприязън между отелните субекти на властта избуя през през медиите, очертаха са лобита и лагери, извадиха се томахавки, захвърчаха каски, властта се превърна в бойно поле. И за първи път, откакто е в политиката, Борисов не е едноличен господар на положението.  Срещу него вече има сформиран отбор, който не се притеснява публично да му се противопоставя. РАЗПОЛОЖЕНИЕ НА СИЛИТЕ Срещу лидера на ГЕРБ се изправят председателят на парламента Цвета Караянчева, председателят на парламентарната група на ГЕРБ Цветан Цветанов, цялата парламентарна група на ГЕРБ, двамата вицепремиери Валери Симеонов и Красиммир Каракачанов. Сериозна армия. Всички те поставят под съмнение решението му като премиер да поиска и да получи оставките на министрите Радев, Нанков и Московски като поемане на политическа отговорност след трагичния инцидент край Своге, отнел живота на 17 българи. Нещо повече, откакто оставките са факт, в медиите тече неистова битка за спасяване на министрите, и най-вече на Николай Нанков. А точно той \"предаде четата\", обявявайки, че в асфалта край Своге има варовик и така занули успехите на ГЕРБ в магистралното строителство. Единственият, който стои плътно зад гърба на Борисов е председателят на ПГ на ОП Волен Сидеров , който изповядва класическото правило – премиерът е този, който решава съдбата на министрите си. В същото време в лагера на патроитите се води ожесточена война, в която на премиера е отредена крайно незавидна роля – той не може да е арбитър, защото няма механизмите за това, и се превръща в обикновен наблюдател, върху когото обаче падат снарядите. ОБВИНЕНИЯТА За капак на цялата тази трагикомична пиеска премиерът е посочен от своя вицеремиер Симеонов  в официална декларация на НФСБ като авторитарен управленец, който нарушава конституцията; чиито действия са нелогични -  обслужват не държавните интереси, а личния му рейтинг; а пък под крилото на властта му в държавата си шири корупция, лобизъм и кадрова вахканалия. Никой от ГЕРБ не скочи да защити Борисов.  Цялата партия се сниши. Никой от министрите не се засегна от думите на вицепремиера, никой не обори тежките му обвинения. Никой от депутатите на ГЕРБ не се възпламени от клеймото, лепнато от Симеонов на властта, която те крепят с гласовете си. Нямаше извънредни брифинги на дежурните от ГЕРБ, нямаше дори декларация на ГЕРБ. Самият Борисов също си замълча.  Нещо повече, само час след взривяващата декларация на НФСБ той седна на една маса със Симеонов. Не се ядоса. Не се разсърди. Не се обиди. Не поиска обяснение. Не получи извинение. Сякаш нищо не се е случило! ИЗВОДИТЕ Извод първи – властта не разбира,  че това състояние, което демонстрира пред обществото, е вид перверзия. Спалнята на коалицията е толкова широко отворена, че нищо не остава скрито от борбата под чаршафите. Това не буди смях. Това отвращава! Обществото не е в ролята на воайор, то е принудено да гледа този пошъл спектакъл. Реакцията на снимката със синята каска на Каракачанов е доказателство, че публиката не се забавлява, тя е гневна. Обясненията за нарушена комуникация между актьорите звучат като гротеска. Извод втори - Борисов е загубил силата на въздействието  си върху тези, които изпрати във властта. Те вече се чувстват достатъчно овластени и обиграни, за да му се противопоставят. В дадени моменти той се превръща в техен заложник. Те го рекетират откровено, притискат го, нагъват го публично като смачкана мантинела на пътя. Това не си позволи нито Виденов, нито Костов, нито Филип Димитров, нито Станишев дори. Повсеместната корупция, прокарването на лобистки закони, заиграването с икономически субекти, отсъстващият контрол на всички нива в държавата лъсна отчетливо именно в трагедията край Своге. Но това не стресна тези, за които оставките „няма да решат нищо”. Извод трети –  думата „оставка” кънти особено драматично в ГЕРБ,  защото там вече е развит синдромът на страха от „Кой ще е следващият?”. Репликата на Цвета Караянчева от края на миналата година „ ” (Добрев), защото не се знае кой ще е следващият отстрелян, звучи в ухото на всеки от ГЕРБ. Именно този обсебващ страх обедини тогава парламентарната група и тя бламира Борисов, а Добрев остана в парламента. Сега може да се случи същото. Караянчева обяви, че депутатите са против оставките, които премиерът е поискал (такова решение на групата на ГЕРБ няма), с което публично го шамароса. Никой от тях не се замисля за мотивите и причините, довели до решението на премиера да поиска оставки. Или по-точно - отхвърлят се всякакви мотиви на премиера. Нещо повече - Караянчева заяви, че и тримата министри са успешни, неясно по какви критерии. От което пък излиза, че премиерът е неспосбоен да им направи адекватна оценка. Затова и решението му за оставките е неадекватно - това фактически ни казва ГЕРБ. Такъв резил досега никой партиен лидер и премиер не е допускал! Извод четвърти - депутатите от ГЕРБ забравят правилото,  че оставка не се гласува. Тя просто се приема. И сякаш не взимат под внимание решението на Конституционния съд, който в края на януари обяви за противоконституционен отказа на Народното събрание да приеме оставката на Делян Добрев. Освен това промените и съставът на кабинета се гласуват анблок. ПГ на ГЕРБ не може да решава кои оставки да подкрепи и кои да отхвърли, както заявява Караянчева. Парламентът или приема целия кабинет, или го отхвърля заедно с премиера.  Извод пети – колебливото поведение на Борисов  досега по отношение гафовете на някои министри дава основание на групата на ГЕРБ да отхвърля принципа, че министърът носи политическа отговорност, дори и когато няма лична вина. Така е в белия свят. Ако Борисов беше спазвал този принцип, отдавна трябваше да се е разделил с Валентин Радев, с Цецка Цачева, с Румен Порожанов като министри в кабинета му. Сега запазвайки Цачева, трябва ясно да обясни защо си отива Радев, защо остават Ангелкова и Нено Димов. Ако Ангелова остане, каквито са намеренията на премиера, ще си отиде ли Валери Симеонов, както той вече  заплаши? Ако не си отиде, с какво ще го „компенсира”? Ако пък Волен Сидеров не получи оставката на Симеонов, за която настоява, какво на него ще му даде? Влизането в тази сложна схема отслабва Борисов. Вярно е, че досега той показва изумителни качества да излиза сух от всяка тежка ситуация и да спасява и правителството, и ГЕРБ. Сега обаче патриотите са му като камък на шия, а депутатите отказват да го следват. Отстрани изглежда като генерал без армия... Навън всички го хвалят, вътре го бламират. ПОСЛЕДИЦИТЕ Коалиционният съвет на управляващата коалиция ще реши дали да приеме тези оставки или да ревизира решението на премиера. Борисов не се е отказал от тях, за него ход назад няма,  дори има намерение да предложи още смени в състава на правителството. Тук опасностите са няколко. Ако Коалиционният съвет подкрепи решението на премиера,  тогава Валери Симеонов или трябва да изяде декларацията, с която го обвини в авторитаризъм, или да напусне правителството. Друг път няма. Освен перверзията. Същото е и с Караянчева. Ако Коалиционният съвет не подкрепи Борисов за оставките  на министрите, това ще е третото му бламиране в третия му мандат и тогава той ще трябва да хвърли оставка. Това сочи политическата логика. И тук не става въпрос нито за рейтинг, нито за имидж. А за принципи, върху които стъпва всяка демократична власт. Почти сигурно е обаче, че нито първият, нито вторият вариант ще влязат в действие. Защото няма да има принципи. Коалиционният съвет ще бъде бойно поле, на което генерал и овластени пешки ще премерят сили. Нечии глави ще пострадат, но ще бъдат постигнати компромиси (как ще ни ги обяснят, предстои да видим) и Борисов ще направи замисления от него ремонт на кабинета. Което също носи риск. РИСКОВЕТЕ Не е ясно дали новите министри ще бъдат по-добри  от тези, които си отиват. Може да се окажат по-драматични грешки от предшествениците си. Трябва ясно да се каже каква ще е посоката на тяхната работа. Иначе Борисов може да влезе в коловоза на Костов, който на втората година смени 10 от министрите си, но с това кабинетът му не стана по-стабилен. Трябва да се даде отговор на въпроса -  патриотите ще продължат ли да дрънкат каските , или всеки ще получи „бонбонче” под маската на „възстановената комуникация”? И докога ще е тази отвратителна игра? Усещането за перманентна нестабилност  идва и от нарушената комуникация между премиера и парламентарната група на ГЕРБ. Вече има ясно очертана разграничителна линия - Те и Той. Ще успее ли Борисов да затвори всички тези фронтове?  Наред с огромните проблеми в управлението и нарастващото недоволство, чийто тътен все повече се усеща.  Или ще закърпи положението, за да „добута до края на мандата”,  както обяви Цветанов? На каква цена? И какво означава репликата (ако не е лапсус) на Цветанов от днес: \". Според Конституцията премиерът предлага кандидатите за министри, структурата и състава на правителството. Да не би в ГЕРБ да са написали нови правила на държавното управление, за да принизят ролята на премиера? Има риск на Борисов да му писне от всичко това и той да хвърли оставка. Има и слухове, че всичко това се прави именно с тази цел - нови избори и влизането на ГЕРБ пак във властта, но с други партньори. Но има риск от наказателен вот, въпреки успокояващите социологически сондажи. Пореден гаф е точно в този момент да се обяви, че Цецка Цачева и Румяна Бъчварова се готвят за посланици . Защо? Защото са дипломати от кариерата? Защото знаят езици? Защото са били успешни министри? Или защото \"лоялните\" се спасяват от \"потъващия кораб\"? Борисов държи ли сметка как този избор изглежда отстрани и какви подигравателни коментари ще предизвика в дипломатическите среди? Или пък ще прати за награда Цачева в Конституционния съд, защото е перфектен юрист? Някои от ГЕРБ побързаха да обявят, че с трите подадени оставки кризата във властта е преодоляна. Не! Кризата тепърва започва! ", "date": "2018.09.10", "title": "Валерия Велева: Перверзия с оставки. Борисов и кризата във властта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386985-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BF%D0%B3-%D0%BD%D0%B0-%D0%B3%D0%B5%D1%80%D0%B1-%D0%B8%D0%BC%D0%B0-%D0%BF%D1%80%D0%B0%D0%B2%D0%BE%D1%82%D0%BE-%D0%B4%D0%B0-%D1%80%D0%B5%D1%88%D0%B8-%D0%B4%D0%B0%D0%BB%D0%B8-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B8%D0%BB%D0%B8-%D0%B4%D0%B0-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5", "text": "Дори и други да дойдат, ще продължат тяхната работа, защото те бяха много успешни министри и са все още много успешни министри“, добави Караянчева. На коалиционен съвет утре вечер се очаква да стане ясна съдбата на тримата министри, подали оставки заради тежката катастрофа край Своге. Това заяви в Чипровци председателят на Народното събрание Цвета Караянчева, цитирана от БНР. Тя посети Чипровци по повод честването на 330 години от избухването на Чипровското въстание. Председателят на Народното събрание определи министрите като „много успешни“. „Всяка парламентарна група има правото да реши дали да подкрепи или да отхвърли определено предложение за министър“, каза Караянчева и прогнозира, че „следващата седмица ще бъде интересна“. „Подаването на оставката е политически акт, а приемането вече е съвсем друга тема. Колегите достойно постъпиха и подадоха оставки. Дори и други да дойдат, ще продължат тяхната работа, защото те бяха много успешни министри и са все още много успешни министри“, добави Караянчева. Сутринта в ефира на БТВ Караянчева каза, че парламентарната група на ГЕРБ като цяло не е съгласна с оттеглянето на Николай Нанков, Валентин Радев и Ивайло Московски, но всичко зависи от решенията на Коалиционния съвет. На 31 август министър-председателят Бойко Борисов поиска оставките на трима министър - на вътрешните работи, регионалното развитие и строителството и на транспорта - Валентин Радев, Николай Нанков и Ивайло Московски заради тежката катастрофа край Своге. На 25 август при инцидента загинаха 17 души, а 27 бяха ранени. Веднага след като премиерът огласи волята си, неговият заместник в кабинета и лидер на НФСБ Валери Симеонов възрази остро. Партията му дори прие безпрецедентна по тона си декларация, в която обвини Борисов в авторитарен стил. Срещу това пък скочи лидерът на \"Атака\" Волен Сидеров. В телевизионни участия вчера и днес Сидеров риторично попита какво прави Симеонов в кабинет, начело на който стои премиер, когото той така критикува.    ", "date": "2018.09.10", "title": "Караянчева: ПГ на ГЕРБ има правото да реши дали да подкрепи или да отхвърли оставките"}
{"url": "http://www.classa.bg/%D1%81%D0%B2%D1%8F%D1%82/item/386976-%D1%83%D0%BA%D1%80%D0%B0%D0%B9%D0%BD%D0%B0-%D0%BC%D0%B5%D0%BA%D0%B0-%D0%BD%D0%B0-%D1%81%D1%83%D1%80%D0%BE%D0%B3%D0%B0%D1%82%D0%BD%D0%BE%D1%82%D0%BE-%D0%BC%D0%B0%D0%B9%D1%87%D0%B8%D0%BD%D1%81%D1%82%D0%B2%D0%BE", "text": "В Украйна работят над 50 клиники за изкуствено оплождане. Много от заченатите \"ин витро\" деца се износват от суроганти майки. Един скандал с клиника от Киев поражда опасения,  че лекарите са замесени в търговия с хора.             Главният прокурор Юрий Луценко заяви в средата на юли, че Украйна е една от водещите страни в света по отношение на сурогатното майчинство. Много често зад това обаче се крие търговия с хора и органи. Той даде и конкретен пример с киевската клиника за оплождане ин витро \"Bio TexCom\". През 2011 година италианско семейство сключва договор с украинска сурогантна майка. След раждането семейството взима момчето в Италия. Италианските власти обаче не признават семейната двойка за родители на детето. Задължителният в Италия ДНК-тест не доказва, че мъжът е генетичен баща на детето. В крайна сметка момчето е осиновено от друго италианско семейство. Собственикът на \"Bio TexCom\" Алберт Точиловский потвърждава пред ДВ, че генният материал на мъжа не съвпада с този на детето. \"Или ембрионът, или катетерът е бил подменен по време на операцията\", предполага той. Не е изключена обаче също и човешка грешка. През юли 2018 година прокуратурата обвини Точиловский и главния лекар на клиниката в търговия с хора, документни измами и укриване на данъци. Ако обвиненията бъдат доказани, двамата могат да получат до 15 години затвор. Точиловский, който е под домашен арест, казва, че клиниката може да бъде обвинена най-много в това, че е нарушила предписанията на здравното министерство за изкуствено оплождане. \"А за това са предвидени само административни наказания\", подчертава той.   Критики срещу прокуратурата   Заместник-председателят на \"Украинското сдружение за репродуктивна медицина\" Валерий Сукин смята, че обвиненията на Главната прокуратура са неоснователни. Според него, те само ще увредят имиджа на репродуктивната медицина в Украйна. \"Обвиненията трябва да бъдат доказани пред съда\", казва той. По негови данни, през последните 18 години в Украйна са се родили 54 000 деца, оплодени изкустено. През 2016 и 2017 година са били осъществени 20 000 операции ин витро. \"Само в 380 случая става дума за сурогатно майчинство - по-малко от два процента\", подчертава Сукин. През 2016 и 2017 година в Украйна са извършени 20 хиляди изкуствени оплождания   Юристката Елена Бабич казва, че тези цифри на представят пълната картина. \"Едно сурогатно майчинство може да започне, но може и да не завърши с раждане. Статистиката отчита случая, но в крайна сметка няма дете, което напуска Украйна\". Също и много украинци се възползват от сурогатното майчинство, но статистиката в Украйна не разполага с данни за чужденците, твърди Бабич. Според нея са напълно безпочвени твърденията, че Украйна била Меката на сурогатното майчинство.   Няма закон   Валерий Сукин споделя, че в Украйна има почти 50 клиники за ин витро. Тяхната дейност се регулира чрез безброй административни предписания, а не от единен закон. Освен това никой не контролира дали клиниките за ин витро спазват предписанията. Елена Бабич също смята, че сурогатното майчинство трябва да бъде регулирано със закон. Правата и задълженията на една сурогатна майка, както и тези на генетичните родители, не са законово регламентирани. В Украйна не съществува и защита срещу нарушаване на договорите за сурогатно майчинство. Няма никакви гаранции и за материално обезщетение на страните. Луиз Браун, първият човек в света, заченат ин витро, днес е на 40 години   Скандалът с \"Bio TexCom\" доведе до това, че в украинския парламент бяха внесени пет проектозакона за сурогатното майчинство. Нито един от тях обаче не предвижда задължително провеждане на ДНК-тест за генетично бащинство. Затова и Елена Бабич смята, че и в бъдеще съдилищата в страните, където този тест е задължителен, няма да признават родителските права върху родени в Украйна деца от сурогатни майки. Неволите на испанците в Украйна   Испанската телевизия RTVE информира, че подобни проблеми с новородени деца в Украйна имат най-малко 20 испански семейства. Според други медии, техният брой е значително по-голям. Въпросните семейства не могат да се приберат в Испания, защото испанското консулство отказва да регистрира бебетата като испански граждани. Служителите се позовават на новите европейски директиви за защита на личните данни. Досега принадлежността на едно дете към определени родители се извършваше с помощта на ДНК-тестове. Пробите от бащата и детето се взимаха и проверяваха в Украйна, след което биваха изпращани за проверка в Испания. Съгласно новата правна рамка, испанското външно министерство съветва гражданите да избягват ДНК-тестове в държави извън ЕС. В бъдеще такива тестове, правени в Украйна, няма да бъдат признавани в Испания. потърпевшите испански сеемйства твърдят, че гражданите на другите страни-членки на ЕС нямат подобни проблеми.", "date": "2018.09.10", "title": "Украйна - Мека на сурогатното майчинство?"}
{"url": "http://www.classa.bg/%D1%81%D0%B2%D1%8F%D1%82/item/386977-%D0%BF%D0%B0%D1%82%D0%BE%D0%B2%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F-%D0%B2-%D0%B8%D0%B3%D1%80%D0%B0%D1%82%D0%B0-%D0%BD%D0%B0-%D0%BF%D0%BE%D0%BA%D0%B5%D1%80-%D1%81-%D0%BA%D0%B8%D0%BC", "text": "Сближаването между Вашингтон и Пхенян забуксува: след историческата среща в Сингапур не се случи много. Сега всичко зависи от силната воля на основните участници в тази игра, вкл. на Пекин и Сеул             Беше ясно, че светът ще наблюдава много внимателно как севернокорейското ръководство ще отбележи 70-годишнината от основаването на държавата. И първите сигнали са обнадеждаващи: този път на военния парад в Пхенян не видяхме балистични ракети. Очевидно Ким Чен-ун е преценил, че не трябва повече да провокира САЩ, а вместо това просто да отпразнува другите успехи, като например мащабното строителство в страната.     Празненствата по повод 70-годишнината идват в тежък момент за севернокорейския лидер. Ким Чен-ун иска да повиши стопанския ръст, но санкциите спъват икономиката. По-добрите отношения със САЩ би трябвало да помогнат за разхлабването на санкциите. Но и три месеца след историческата среща в Сингапур между него и американския президент Доналд Тръмп двамата не могат да се споразумеят за следващата стъпка на сближаване.   И двамата са \"разочаровани\"   В сряда Ким Чен-ун изрази пред специалния южнокорейски пратеник разочарованието си от застоя в преговорите. Северна Корея вече предприе \"първите необходими стъпки за денуклеаризиране\" на Корейския полуостров, е подчертал Ким, визирайки закриването на ядрения изпитателен полигон и разрушаването на една ракетна база. Севернокорейският лидер е настоял също САЩ да оценят подобаващо демонстрираната от Пхенян добра воля - знак, че Ким се надява на нормализиране на отношенията със САЩ. Добър знак: на военния парад този път не бяха показани балистични ракети   В Сингапур двете страни действително се споразумяха за подобряване на отношенията. Доналд Тръмп дори бил обещал, че в скоро време ще подпише декларация за официалното прекратяване на Корейската война. Американският президент реално обаче не предприе нови стъпки, а се задоволи само с това временно да замрази съвместните военни маневри с Южна Корея. След това тайните служби информираха, че Северна Корея е продължила да произвежда ядрен материал и да строи ракети. В началото на август американското правителство наложи нови санкции срещу двама високопоставени севернокорейски функционери, а президентът Тръмп отмени визитата на външния си министър Майк Помпео в Пхенян. Беше съобщено за изпратено послание до Вашингтон от шефа на севернокорейските тайни служби, който е изразил очакването, че Помпео \"ще предложи нещо\" при визитата си в Северна Корея. А САЩ изглежда чакат първо Северна Корея да направи нови и конкретни стъпки в ядреното разоръжаване.   Натиск от Пекин и Сеул   Възможно е в близките седмици да станем свидетели на раздвижване, което да доведе и до изход от сегашната патова ситуация. Китай и Южна Корея засилват натиска си върху Ким Чен-ун. Един пример: китайският президент Си Цзинпин отклони поканата на севернокорейското ръководство да присъства на юбилейното тържество за 70-годишнината. Вместо него в Пхенян пристигна председателят на китайския парламент. Анализаторите оценяват това като сигнал от Пекин, че Северна Корея не бива да храни надежда за разхлабване на икономическите санкции. Освен това Китай иска да избегне впечатлението за прекалена близост със Северна Корея - заради търговските си спорове със САЩ. Доналд Тръмп обвини Китай, че тайно смекчава санкциите срещу Пхенян и ги използва като средство за натиск в търговските преговори със САЩ. Китай отхвърли това обвинение, но не иска и да налива още масло в огъня. От 13 години насам нито един китайски държавен ръководител не е посещавал Северна Корея. И китайският президент Си Цзинпин ще изиграе този коз, само ако има някаква изгода. Вътрешнокорейският диалог изглежда работи засега   Южнокорейският президент Мун Дже-ин пък разчита на сближаване между Пхенян и Вашингтон - само така могат да се осъществят амбициозните му планове за съвместни проекти между двете Кореи. Така напр. планираното изграждане на нови железопътни линии е възможно само ако ООН отмени икономически санкции срещу Северна Корея. Затова на третата среща помежду им от 18 до 20 септември в Пхенян Мун Дже-ин вероятно ще поиска от севернокорейския лидер още по-конкретни стъпки за денуклеаризация на Корейския полуостров.   Воля за напредък   Севернокорейският лидер вече предприе първата малка стъпка за подобряване на отношенията със САЩ. В сряда той заяви, че иска да осъществи ядреното разоръжаване още \"през първия мандат на президента Тръмп\". За първи път Ким Чен-ун назовава конкретен срок за това. Доналд Тръмп също изрази своя оптимизъм. \"Заедно ще се справим \", написа той в Туитър. Проблемът се състои в това, че американският президент е заобиколен от хардлайнери по отношение на Северна Корея, начело със съветника по въпросите на националната сигурност Джон Болтън. А дипломатите и функционерите около Ким също са от старата школа и нямат никакво доверие на Америка. Даже това, че двамата лидери се срещнаха и разговаряха лично в Сингапур, не успя да сложи край на взаимното недоверие.", "date": "2018.09.10", "title": "Патова ситуация в играта на покер с Ким"}
{"url": "http://www.classa.bg/%D1%81%D0%B2%D1%8F%D1%82/item/386978-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BF%D0%BE%D0%BA%D0%B0%D0%BD%D0%B0%D1%82%D0%B0-%D0%B7%D0%B0-%D0%BD%D0%B0%D1%82%D0%BE-%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "За първите 6 месеца на 2018 г. са създадени 10 хиляди нови работни места, а безработицата е намаляла до 21,1%, обобщи премиерът През второто тримесечие на 2018 г. ръстът на Брутния вътрешен продукт на Македония достигна 3,1%. През първото полугодие на годината преките чуждестранни инвестиции възлизат на 327 милиона евро, което е с 218% повече от средната стойност за последните три години. Това заяви македонският премиер Зоран Заев на съвместна пресконференция с участието на министри от икономическия блок на неговото правителство. Той изнесе още икономически данни, от които става ясно, че за първите 6 месеца на 2018 г. са създадени 10 хиляди нови работни места, а безработицата е намаляла до 21,1%, което е най-ниското ниво в историята на страната. Промишленото производство също е отбелязало ръст от 8,4%, а заетите в индустрията са се увеличили със 7,2%. Всички тези данни говорят, че македонската икономика расте и се стабилизира в дългосрочен план, посочи Заев. „Нашите очаквания са, че до края на годината ще успеем да постигнем прогнозирания годишен ръст от 3,2 на сто“, каза македонският премиер. Според него тази тенденция на нарастване на БВП се дължи на политическата стабилизация, която постигна правителството, на поканата за членство в НАТО, на започналия процес на преговори с ЕС и прилагане на качествени икономически политики. „През първото полугодие на 2018 г. се увеличи събираемостта на данъци с 8 на сто в сравнение със същия период на миналата година, или 66 милиона евро повече приходи в бюджета. Възстановяването на ДДС на дружествата се извършва своевременно и без дискриминация. От началото на годината до август в икономиката на тази база са върнати общо 250 милиона евро. Всички тези икономически резултати показват, че икономиката се насочва към правилния път“, добави Заев. Премиерът подчерта, че членството на страната в НАТО и прилагане на качествени икономически политики ще изведе македонската икономика към още по-високи темпове на растеж.                ", "date": "2018.09.10", "title": "Зоран Заев: Поканата за НАТО стабилизира македонската икономика"}
{"url": "http://www.classa.bg/%D1%81%D0%B2%D1%8F%D1%82/item/386975-%D0%B0%D0%BA%D0%BE-%D0%B8-%D1%82%D0%B5-%D1%81%D0%B8-%D1%82%D1%80%D1%8A%D0%B3%D0%BD%D0%B0%D1%82-%D0%BE%D1%82-%D0%BE%D1%81%D1%82%D1%80%D0%BE%D0%B2%D0%B0", "text": "Наближаващият Брекзит представлява сериозна опасност за британската здравна система, изпитваща и сега остър недостиг на кадри. На Острова работят хиляди лекари и мед. сестри от ЕС и много от тях могат  да си тръгнат.           От 30 години Хубертус фон Блументал е практикуващ лекар във Великобритания. Той е силно обезпокоен от предстоящия Брекзит. Излизането на Великобритания от ЕС може да промени целия му живот. \"След референдума атмосферата в страната се промени коренно\", казва той. Някои от пациентите му били загрижени дали сега няма да му се наложи да се върне у дома. \"Тук съм си у дома\", отговаря им лекарят, който е живял по-дълго на Острова, отколкото в Германия.   Ксенофобията е в основата   Кабинетът на Хубертус фон Блументал е в Гемлингей - малко селце близо до университетския град Кеймбридж. Работното му място не се различава от хилядите други лекарски кабинети с остаряла материална база след продължаващите от години икономии в държавното здравеопазване. В тази част на графство Съри повечето жители са гласували за Брекзит. По-възрастните от тях са дълбоко свързани с традициите и нямат понятие от глобализиращата се икономика, разказва лекарят. В Кеймбридж е обратното - студентите и учените идват от цял свят и се чувстват част от глобалния елит. Те допринасят за благосъстоянието на всички и осигуряват работни места. А само на 30 километра от Кеймбридж местните жители не виждат взаимовръзките, казва фон Блументал. Защо тогава хората от района са гласували за Брекзит, след като не са нито бедни, нито социално слаби? \"Виновна е ксенофобията. Пресата от години насажда у хората омраза срещу всичко чуждо\", казва лекарят и добавя, че до хората нямат почти никакви познания за ЕС. \"Винаги съм се интересувал от британското общество и от британската политика. Решението за Брекзит обаче въздейства по-подривно и разрушително от всичко, което съм преживял тук\", уверява фон Блументал.   Криза в здравеопазването   Брекзит заплашва да се превърне в катастрофа за британската здравна система. \"Нашите пациенти са принудени да чакат все по-дълго и да се отказват от някои терапии. И в този момент здравеопазването изпитва недостиг на 10 000 лекари. Ако аз и много други сега си тръгнем, трудно ще се намерят заместници, казва докторът. Копчета за ръкавели с флага на ЕС: малкият личен протест на д-р фон Блументал   Пет процента от всички лекари във Великобритания са от други страни от ЕС. Почти половината от тях сега възнамеряват да напуснат Острова, алармира председателят на Британския лекарски съюз Ендрю Годард. Дори и бившият здравен министър Джеръми Хънт призна през юни, че несигурността, породена от Брекзита, \"за съжаление ще прогони някои от високо ценените ни колеги от Европа\". Хънт обеща до 2020 година да бъдат назначени 5 хиляди нови лекари. Само че не е ясно откъде ще дойдат тези кадри. Държавната здравна система се опита да привлече 3 хиляди лекари от ЕС, но на призива откликнаха едва 86 души. \"Защо един европейски лекар трябва да идва тук, където не е много ясно какво от професионалната у квалификация ще бъде признато, и да рискува кариерата си?, пита Хубертус фон Блументал и добавя: \"Ние живеем в неизвестност и не знаем какво ще стане утре с нас. Уверенията не струват и пукната пара, защото следващият министър може да промени всичко само с един подпис\", допълва той. И това не се отнася само за лекарите, а също и за медицинските сестри и другия медицински персонал.   Спешно се търсят медицински сестри   Кралското дружество на медицинските сестри е традиционна институция със седалище в Лондон. Председателката на дружеството Мария Тревърн е отправила апел към правителството да вземе под внимание последиците от Брекзита за здравната система и медицинския персонал. След референдума за Брекзит 2 хиляди медицински сестри от ЕС са напуснали и продължават да напускат. А заедно с тях си заминават опитът и познанията, които са особено важни в ключови сектори на здравеопазването. \"Имаме нужда от тези медицински работници и сме много разтревожени, защото виждаме колко са обезверени колегите ни. Ние не искаме тези медицински сестри да ни напускат, защото ценим високо техния принос за нашето общество\", казва Тревърн. Мария Тревърн: имаме нужда от хиляди медицински сестри   Понастоящем във Великобритания не достигат 40 хиляди медицински сестри и Мария Тревърн се опасява от сериозни негативни последици за пациентите. \"Политиците не обърнаха внимание на тези проблеми, защото те мислят само за политиката, а не за общото благо\", допълва тя.   Ситуацията може да стане неудържима   Хубертус фон Блументал излиза от кабинета си след работа и се отбива за малко в селския пъб. Той е силно обезпокоен от хода на преговорите между Брюксел и Лондон. \"Възможно е ситуацията да стане неудържима за нас\", казва той. Лекарят споделя, че има и план \"Б\": \"Жена ми е ирландка и работи за една световна фирма. Можем да заминем за Ирландия и да започнем там всичко отначало\", казва той. Дали пък Брекзитът не може да бъде предотвратен до 28 март идната година? \"Много хора вярват почти сляпо в Брекзита и не искат да знаят нищо друго - не се вслушват в гласа на експертите. Ако при един втори референдум гласуват против Брекзит, ще трябва да признаят, че преди са направили грешка. А това понякога е много трудно\", казва Хубертус фон Блументал.", "date": "2018.09.10", "title": "Ако и те си тръгнат от Острова?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386969-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Отървете се от мисли, които са зациклили в главата ви. Те ви водят до истински смут и също така блокират пътя за постигане на вашите цели. Не трябва да вярвате на някой от приятелите си, особено ако научите нещо неприятно за него. Грешките във финансите, могат сериозно да засегнат вашият бюджет. Бъдете внимателни във всекидневния живот и на пътя. ТЕЛЕЦ ( 21 април - 21 май )  Трябва да се вгледате по-отблизо, в знаците на съдбата и да ги дешифрирате правилно. Нищо не се случва случайно, помнете това. Има възможност да си намерите работа на непълно работно време, да се запознаете с интересни хора и да укрепите финансовото си положение. Сънищата, ще бъдат пророчески, а романтичните срещи съдбоносни. Основното е, да не отивате прекалено напред. БЛИЗНАЦИ ( 22 май - 21 Юни ) Препоръчително е, да градите основата на живота си, върху духовните ценности. Необходимо е да преосмислите много неща, а някой да изтриете от паметта си. Добре е да се заемете с йога, медитация и интелектуална работа. От физическата активност е по-добре да се откажете, дори ако е насочена към високи постижения. Може да навредите на здравето си.   РАК ( 22 юни - 23 юли ) Може случайно да чуете нещо, което няма да ви вдъхне увереност и оптимизъм. Това важи за някой от приятелите или колега. Положението с парите, ще бъде уредено само след като изчислите разходите си. Може да се разходите по магазините, да промените външният си имидж или да потърсите медицински съвет, ако нещо ви безпокои. ЛЪВ ( 24 юли - 23 август ) Очаква ви напрегнат и труден ден. Много неща ще бъдат твърде неразбираеми и непредсказуеми, но не се вълнувайте предварително. Времето, прекарано в лекомислени флиртове, няма да премине без следа. Човекът, с когото сте се срещали, искрено се е влюбил. Вечерта е възможно пътуване, свързано с нова работа. ДЕВА ( 24-ти август - 23 септември ) Днес може просто да се разтворите в многоликата тълпа и никой няма да забележи. Но това е за добро. Ще имате възможност да погледнете по-дълбоко във вашия свят и да планирате бъдещето си. Здравословното ви състояние няма да ви безпокои, но това на близък човек, може да се влоши. Нещо кардинално, ще предприемете във връзка с неговото възстановяване. ВЕЗНИ( 24 септември - 23 октомври) Трябва първо да решите проблемите, които ви тежат в ежедневието. От това зависи много, така че не снижавайте летвата. Катеренето на Олимп не е лесна задача, но вие ще успеете. Дори безпаричието няма да ви спре, а напротив, ще ви насърчи. Вечерта обещава взаимна любов и незабравима страст.   СКОРПИОН ( 24 октомври - 22 Ноември ) Авторитетът ви в колектива, ще нарасне значително. Благодарение на компетентния подход към задачите, можете да неутрализирате конкурентите и да постигнете високи резултати в работата. В любовта няма да имате никакви ограничения, ако спрете да преследвате идеали. До вас и сега има човек, с когото имате пълна хармония и разбирателство.   СТРЕЛЕЦ ( 23 Ноември - 21 Декември ) Препоръчва се да работите върху тези ваши комплекси, които ви пречат да живеете пълноценно. Не се съмнявайте в талантите си, те са очевидни. Отлично ще се решат проблемите във финансов план-данъци и социални плащания. Само за геройства в любовта, все още е твърде рано. Нека първо връзката с любимия укрепне. КОЗИРОГ (22 Декември - 20 януари ) Често ще трябва да търсите съвет от приятели и роднини. Вие сами не сте в състояние, да разрешите някои психологически проблеми. Ориентирането към финансовата област, няма да е лесно, особено ако парите не ви стигат за необходимото. Трябва сериозно да се замислите за допълнителни доходи и стартирането на бизнес.  ВОДОЛЕЙ ( 21 януари -  19  февруари ) Очакват ви нови впечатления и радости, така че не е нужно да се притеснявате за дребни провали. Те се случват на всички, не сте изключение. Добре ще е да потърсите нова информация, да почистите дома или да си вземете домашен любимец. В любовта, имате само една пречка: ревността към избраника си. Мислите ли, че има някаква причина за това?   РИБИ ( 20 февруари - 20 март ) Трябва да приемете с благодарност всичко, което съдбата ви дава. Не мърморете и не предизвиквайте смут, а изживейте този ден с усмивка на уста. Добре е да си починете сред природата, у дома или да предприемете пътуване. Енергията на този ден, предразполага към нови и благородни дела. Дори в любовта, може да промените принципите си.", "date": "2018.09.10", "title": "Дневен хороскоп 10 септември"}
{"url": "http://www.classa.bg/%D1%81%D0%B2%D1%8F%D1%82/item/386970-%D0%BA%D0%BE%D1%81%D0%BE%D0%B2%D1%81%D0%BA%D0%B8%D1%8F%D1%82-%D0%BA%D0%B0%D0%BF%D0%B0%D0%BD", "text": "При визитата си в Северно Косово сръбският президент Александър Вучич говори за бизнес проекти, сякаш регионът остава част от страната му. Напоследък се засилиха признаците, че промяната на границите или размяната на територии може да се окаже ключът, който ще отвори вратата за нормализиране на отношенията Сърбия-Косово. Формулата е населеното предимно със сърби Северно Косово да мине към Сърбия, а южната Прешевска долина с преобладаващите там албанци - към Косово. И тези признаци идват от косовските покровители САЩ и ЕС, които доскоро говореха друго. Техни висши представители неведнъж казваха, че ако това е ключовата формула за разрешаването на проблема, то тя трябва да бъде задействана. Русия не е против промяната на границите. От международните играчи единствено Ангела Меркел продължава да възразява, макар че вече изпада в изолация. Прищина е против, но не може да рита срещу патрона си.     В момента размяната на територии наистина изглежда единственият полезен ход. Но застанат ли зад него, САЩ, ЕС и Западът като цяло ще изпаднат в положението на футболист с нарушение за жълт картон. Щом казваш А, няма как да не продължиш и с Б. Ще трябва да признаваш евентуалната промяна и на други граници на Западните Балкани, ако искаш да си принципен и да не те сочат с пръст за двойни стандарти. Ще трябва да признаваш промяна на границите и извън региона - например на руско-украинската с присъединяването на Крим към Русия, а нищо чудно утре и с присъединяването на разбунтувалите се срещу Киев Донецка и Луганска република. В противен случай рискуваш втори жълт картон, а това означава, че си вън от играта. Уговорката, че промяната на границите ще важи само за сръбско-косовския случай, няма да издържи теста на времето. Историята показва, че такива уговори са еднодневки.", "date": "2018.09.10", "title": "Косовският капан"}
{"url": "http://www.classa.bg/%D1%81%D0%B2%D1%8F%D1%82/item/386971-%D0%BE%D0%B1%D1%80%D0%B0%D0%B7%D0%BD%D0%BE-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D1%80%D0%B5%D0%BB%D0%B8%D0%B3%D0%B8%D1%8F%D1%82%D0%B0", "text": " Николай Николов                  ОБРАЗНО ИЗГРАЖДАНЕ НА РЕЛИГИЯТА   Тъй като човек възприема всичко в образи, освен това и неговата мисловна дейност е образна, то и физическия процес на възпроизводство на енергия с необходимите честоти е било необходимо да бъде свързан с образни понятия, достъпни за неговото съзнание. Тези понятия, сформирани като определени звукови и зрителни кодове, са заложени в цялостния му физико-енергиен организъм, в неговите „фини“ структури, а чрез съответния енергиен механизъм, човекът е бил подключван и към приемащия енергосборник на произведената от него духовна енергия. Като подобни образи в православието са били представяни такива понятия като Бог, Иисус Христос, Светия дух. И тъй като това е било проект утвърждаващ новата религия, то в качеството на жив аналог на Земята е била изпратена душа, материализирана в образ, достъпен за разбирането на човека от времената преди две хиляди години. Тоест, това е била душата на Христос, която се е явила като свързващо звено между видимия материален свят и невидимия „фин“ план, който е съдържал в себе си такива непонятни образи тогава като Бог Отец и Светия Дух.     По такъв начин, плана за въвеждането на религията е започнал да действа с въвеждането в човешката енергийна структура на достъпни за него образи (зрителни кодове), защото благодарение на образа на Христос (по аналогичен начин и с образите на други Божии синове в другите религии), човешкото възприятие е трансформирало понятията за Бог и за Светия Дух, в отделни самостоятелни Личности. Първият, въплътявайки Го в материалната форма на Отца, а вторият – в одухотворена, но невидима Същност – в Дух. Тримата, обаче са олицетворение на някакъв единен глобален процес, който се приема като форма на функциониране на енергията. В сегашното общество се появи по-съвременен термин, който въплътява Висшето Същество като Висш Разум. Този термин може да бъде наречен по-научен, по-прогресивен, защото той изразява вече осмислянето на Висшите Същности от цивилизования човек. Но тук вече е необходимо да се извърши и едно разделяне на тези Висши Същности. Бог – това е понятие, отнасящо се за Земята, за Йерархията на Бога и Неговите четири Вселени.  Висшият Разум – това е понятие за съществуването на Висше Същество, обхващащо Мирозданието в цялост. Иначе казано – Висшият Разум принадлежи на организма на това огромно космическо тяло, което се нарича Естество.  За много от високоразвитите цивилизации, отстоящи от нас на разстояние няколко милиона светлинни години, думата Бог е неизвестна за тях. Но, затова пък те използуват понятието Висш Разум. Някои от тях са дотолкова развити, че са свързани директно с Него при лично общуване и непосредствено получават указания от Него. Но за цивилизациите, които стоят по своето ниво на развитие по-високо от човека с няколко порядъка, това е напълно естествено. Ние се намираме по-ниско от тях, и затова при нас има Създател и Покровител, наричан със земното наименование Бог. Казваме „земното“, защото той има и космическо име, което се отнася вече не само за Земята, а и за всичките Негови Вселени.  Земята се числи към Божиите владения и се намира под наблюдението на няколко Йерархични Системи, всяка от които се състои от множество индивидуални и високоорганизирани Личности. Но всички Те се подчиняват и се отчитат на тази свръх Личност, която ние наричаме Бог.  В подчинение на Бога се намират „фините“ светове, съответно разположени по Нива, според степента на развитие на съставящите ги енергии. Систематизираните енергетични светове, приемат за себе си определена конструкция. Тази конструкция е изградена от материята на „финия“ план, собственост e на Бога на този етап от развитието Му и се нарича Йерархия. В нея се намират енергетичните светове (за човека, това са духовни светове), в които той ще попадне, след като премине определени стадии на усъвършенстване и достигне съответстващо енергетично състояние.  Всяка Висшестояща Йерархична структура се състои от много по-високи енергии от тези на нискостоящите Йерархични структури, но се базира на тях и затова не е способна да съществува без нискоразположените и слоеве.  Бог възглавява Йерархията, която се попълва с души не само от нашата Земя, но и от други светове, намиращи се в принадлежащите Му четири Вселени. Бог е Творец на душите за своите светове, Изпълнител на съдбите, Властелин на Времето и на Пространството. Той е способен да съществува едновременно в множество измерения и да чувства всяка една душа, която Му принадлежи. Такъв е образът на съвременния Бог. Когато този образ се даваше на човечеството преди две хиляди години, Той имаше в себе си много по-ограничено смислово съдържание, тъй като религията е съответствала на нивото на човешкото развитие по това време. Говорейки за религията, ние ще разгледаме образа на Бога, който се е представял за периода до две хилядната година, защото разбира се, за шестата раса този образ е станал много по-дълбок, по-разширен, съдържащ в себе си тези знания, които ще съответстват на понятията за човека от шестата раса. Говорейки за понятието „Бог“, което се даваше за петата раса, ние ще го разгледаме от три страни. Бог като Слово, като Личност и като Процес, свързан с развитието на Висшите Същности.  По такъв начин може да се разглежда и името на човека, отделяйки го от неговия плътски образ. И макар незнаещия ученик да каже, че името нищо не означава, но за негово сведение, трябва да се знае, че вече е изучено влиянието на звуковите вибрации от името на детето върху неговата вътрешна същност. Както и съответствието между звуковите честоти на името и вътрешната енергийна същност на човека. Още повече, че всяко име се дава Свише и в това е скрит също определен таен смисъл. Но, да се върнем отново към Божествената Личност. Да се обърнем към думата „Бог“. Подобно наименование на Висшата Същност не е случайно. Думата „Бог“ не е избрана произволно като обикновено буквосъчетание, а обратно – буквите са подбрани специално, чрез определени числови значения и изражения на конкретни енергии. Казано иначе, думата Бог на математически език представлява обща формула на множество числови изрази, в резултат от действията на които, се случват невидими за нас сложни енергетични процеси. Тази дума е дотолкова всесилна в човешкия свят, че човек трудно би си представил нейното действие. И не само поради това, че зад нея се крие Всемогъща Личност, но и за това, че тази дума включва такива дълбоки процеси и механизми в работата на „финия“ план, че е трудно да си ги представим. Думата „Бог“, това е кодов механизъм, с помощта на който става събирането на енергия от Земята в този главен енергоприемник, който е предназначен за съхранение на особени високочестотни енергии, произвеждани от човека при участието му в зададения процес на религиозните ритуали. В този ред на мисли можем да си спомним, че името на всеки човек се дава в съответствие с честотата на неговите вибрации. За да може да се разбере, как това име може да послужи за сборник на каквото и да е, ще приведем един груб пример. Човек внася пари на свое име в банка и продължава да ги натрупва през живота си. Тоест, в този случай може да се каже, че името натрупва паричните спестявания. Но, за да може този процес на натрупване да се осъществи, извън границата на видимост на нашия взор действат едни процеси, за които ние нищо не подозираме. Даденото лице, което стои зад буквосъчетанието на името, може да придобие тези пари по най-различни пътища. И в този случай, ние също можем да разглеждаме името като определен сборник на пари, или самия човек като конкретния им производител. По същия начин и наработената от човешката душа Висша енергия отива в този енергосборник в съответствие с нейния личен код. Колкото е по-могъща Личността, толкова по-големи резервни запаси от енергия тя трябва да притежава. Събрания вид енергия се използва по-нататък от Йерархичните Системи за определени нужди. Обаче, всичките нужди и потребности се определят съобразно целите, които поставя пред тях Бог. Всички работят за Бога и се ползват от това, което принадлежи на Бога.  Говорейки за буквосъчетанията, трябва да се каже, че думите Бог, Иисус Христос, Светия Дух, така са изградени енергетично и така са кодирани, че при тяхното произнасяне, изпращаната енергия намира точно това място в енергосборника, което съответства на техния код. Това напомня радиоприемник, настроен на определена честота на вълните, който приема съответната станция. В тези енергосборници (иначе казано-егрегори), става натрупване на духовна енергия, която се разпределя по качества и по Нива. Всяка една личност, изразена със своето словесно име, формира в общия енергосборник обема на своята честота. Думите „Свети Пантелеймон“ събират енергия с една честота, а „Свети Николай – Чудотворец“ – друга. Но, разбира се, най-високата, най-чистата енергия (от всички възможни на Земята), се „събира“ от думата „Бог“. Сега да се върнем към Личността на Бога. Към това всемогъщо Същество, което на Земята се нарича с това наименование. Бог е монарх. Той е единствен и няма равен на себе си в принадлежащите Му Вселени. Той е сътворил не само нашата Слънчева Система, Галактиката ни, но и самите Вселени, организирайки ги пространствено и запълвайки ги с тези многоизмерни конструкции, които позволяват да съществуват в едно безкрайно множество най-различни светове. Той е съумял така да ги съедини с пространствени и времеви граници, че макар и да съществуват един в друг, те не си пречат, а са самостоятелни и свободни в развитието си.  Бог планира, събира, експериментира. Той създава безчет нови форми, съществува в множество измерения и присъства във всичките свои пространства едновременно. Бог управлява нашата и останалите три Вселени. Ако казваме, че Бог е монарх, то Той е монарх не защото обича властта, а защото няма равни на Него в четирите Вселени по вътрешните Му качества и по мощ. Там всичко се върши по Негово нареждане и ръководство. Всички останали Йерархични Системи, това са само Негови помощници. Когато при един от контактите ние запитахме Бога: – Кой Ви е нужен на Вас – смирения роб или свободния творец? Той отговори: – Едното и другото трябва да съчетаете в себе си, тъй като колкото по-близо до Мен се издигате, толкова повече е нужно да се подчинявате, но и толкова повече свобода за творчество ще ви бъде дадена. Така, че едновременно, вие сте длъжни да бъдете смирени роби и свободни творци. Затова във Висшите светове на Йерархията съществуват строга дисциплина и свободно творчество. Но всичко е основано на съзнателността на Високите Личности, на тяхната самодисциплина. Ако сега се опитате да разберете от каква материя се състои Божествената Същност, то за да се разберат необятните структури на Божествената Личност, е по-добре да ги разглеждате от гледна точка на енергетичния строеж. Тъй като всичко в нашата Вселена е енергия в своите различни модификации, то може да се каже, че и човека, и Бога са подобни енергетически, и в основата на тяхното устройство лежи триединството (положителна част, отрицателна част и управляваща част – неутрална; Вж. книгата ни ” Енергоструктура на човека и материята ”).  И с това завършва тяхното сходство. Само великото Невежество може да се сравнява с Бога. В действителност съществува само структурно и енергийно подобие, а външното напълно отсъства. Прекалено несъразмерна е разликата между едното и другото. Бог е свръх огромна Същност, чийто обем ние не сме в състояние да обхванем даже със своето въображение, а човека в сравнение с Него е микрочастица.  Бог като Личност представлява особена Висша Субстанция, състояща се от най-разнообразни по своето качество енергии от най-Висш порядък в сравнение с тези, които съставляват човека. Тези Висши енергии са съединени в Него чрез определени закономерности, създавайки Неговата физиологична Същност, неразбираема за човешкото съзнание. Но, разглеждайки Бога от гледна точка на Неговото наименование и отделно като Личност, трябва да може човек да отделя едното от другото. Думата „Бог“ действа постоянно като механизъм, а Бог като Личност, се приближава към нашата Земя само при критични нейни ситуации, за да контролира Лично някакъв нов процес или да внесе сериозни изменения в по-нататъшната работа на нашата планета.  Във Висшите светове нашият Велик Създател вече не се именува Бог, защото Неговото буквено и словесно изражение се отнася само до земния план, до света на човека. В много по-високите светове мисленето от образно и словесно преминава в цифрово и импулсно изразяване, а след това в светлинно. Затова, при подема по Йерархичната стълба, се изменя обозначението на тази Висша Личност, която ръководи както нас, така и останалите светове. Тоест, името на Бога ще звучи в едни светове като цифров код, а в други като импулс с определена честота, а в трети – като безграничен светлинен спектър.  Така например, Името на Бога в различните нации се изразява с различни буквосъчетания, които са понятни за всяка една от тях. Тоест, Висшата Същност* е една, но тя има множество наименования. Подобно различие в името на Бога е свързано с енергетиката на дадената нацията. Тъй като всяка една нация енергетично е изградена в определен честотен диапазон и има свой език, изразяващ нейната енергетична същност, то името на Бога трябва да състави вече друг код, улавящ и преобразуващ енергията именно на дадените за съответната нация честоти. Оттам и наименованията Аллах, Будда, Кришна и пр. —————————– Същност* – Личност, която се развива в Йерархията на Бога (или на Дявола )                                                                         * * * Автори: Л.А. Секлитова , Л.Л. Стрелникова  Превод за biltimes.com от  aвторите за България, Николай Николов  © Copyright, Goldracebg.com All rights Reserved  ", "date": "2018.09.10", "title": "Образно изграждане на религията"}
{"url": "http://www.classa.bg/%D1%81%D0%B2%D1%8F%D1%82/item/386972-%D0%B8%D0%BD%D0%B4%D0%B8%D1%8F-%D0%BB%D0%B5%D0%B3%D0%B0%D0%BB%D0%B8%D0%B7%D0%B8%D1%80%D0%B0-%D0%B5%D0%B4%D0%BD%D0%BE%D0%BF%D0%BE%D0%BB%D0%BE%D0%B2%D0%B8%D1%82%D0%B5-%D0%B1%D1%80%D0%B0%D0%BA%D0%BE%D0%B2%D0%B5", "text": "Хомосексуализмът вече не е престъпление в Индия Върховният съд в Ню Делхи декриминализира хомосексуализма   Върховният съд на Индия реши, че хомосексуализмът вече не е престъпление във втората по население страна в света, предаде АР. Това историческо решение слага край на забрана, въведена през 19 век. Най-висшата съдебна инстанция на азиатската страна с население 1,25 милиарда реши, че член 377 от наказателния кодекс, забраняващ “противните на природния ред плътски отношения”, нарушава правата, дадени от индийската конституция. Тази разпоредба “се бе превърнала в оръжие за тормоз срещу ЛГБТ общността”, заяви председателят на Върховния съд.     Според индийския наказателен кодекс, датиращ от британската колониална епоха, хомосексуализмът на хартия се наказва с доживотен затвор. На практика обаче съдебни дела за хомосексуални отношения бяха рядкост. Състав от петима съдии във Върховния съд изслуша през юли аргументите на жалбоподателите хомосексуалисти, сред които няколко известни личности, искащи този член да бъде обявен за противоконституционен. По време на дебатите националистическото хиндуистко правителство на Нарендра Моди избра да не заема позиция по въпроса и го остави на преценката на правосъдието. Така Индия става 124-ата страна в света, където хомосексуализмът не се смята за престъпление, по данни на Международната асоциация на лесбийки, гейове, бисексуални, транс- и интерсексуални.  ", "date": "2018.09.10", "title": "Индия легализира еднополовите бракове"}
{"url": "http://www.classa.bg/%D1%81%D0%B2%D1%8F%D1%82/item/386973-%D0%BC%D0%BE%D1%80%D0%B0%D0%BB%D0%BD%D0%BE%D1%82%D0%BE-%D0%BF%D0%B0%D0%B4%D0%B5%D0%BD%D0%B8%D0%B5-%D0%BD%D0%B0-%D1%81%D0%B5%D1%80%D0%B8%D0%BD%D0%B0-%D1%83%D0%B8%D0%BB%D1%8F%D0%BC%D1%81", "text": "Пътят към ада е постлан с добри намерения, това е ясно на всички. Ясно е на всички и че Серина Уилямс е безспорно голяма шампионка. Голяма спортистка. Голяма тенисистка. Серина Уилямс е и много повече от това.  С таланта си, упоритостта си, с труда си, с гена на абсолютна победителка, който явно притежава, се превърна сама по себе си не просто в моден бранд; даже не само в модел, достоен за подражание. Титулуваната и като  \" Шампионка на шампионките \"  тенисистка се превърна в икона.  Серина вдъхновява хиляди деца по света да следват примера й, привлича десетки хиляди зрители към тенис кортовете и винаги устройва за тях зрелищни мачове. Генерира, разбира се, и стотици милиони долари за банковата си сметка през годините. Зрителите я обожават, спонсорите щедро развързват кесиите. Серина е златна кокошка. Както биха казали изтънчените французи, \"Serena est crème de la crème\". Серина е ебаси яката, копеле, направо е върхът, вероятно биха казали не толкова изтънчените българи. И като такава е длъжна да знае, че освен права, има и отговорности. Неслучайно е на върха от толкова време, знае как да се задържи. Но понякога стоенето на върха, освен занимание самотно, е и занимание лъжовно. Спортистът на върха се къпе в световно обожание, къпе се в светлините на прожекторите, оглежда се в блесналите очи на обожателите си и в още по-блесналите очи на семейството си, на любимия. Спортистът на върха също е човек, и също, разбира се, греши. И понеже е човешко да се прощава, и понеже грешките са дребни, спортистът се измъква безнаказан, сух.     А ако на всяка една от малките грешки на Серина беше обръщано внимание, нямаше да се стигне до снощното й крайно неспортсменско, отвратително, отблъскващо в наглостта и арогантността си поведение. Но. Но не може никой току-така да казва на Серина какво да прави. Защото тя веднага вади от джоба си две карти, и ги превръща в червен картон, и ги размахва здраво. И всички - зрители, съпернички, съдии, спонсори, всички притихват, снишават се. Едната карта се нарича неравно отношение към жените (а тя вече може да я размахва и като неравно отношение към жените-майки). Другата носи стряскащото за всеки един човек в САЩ, особено бял – \"расова дискриминация\" Серина неведнъж е размахвала и двете карти. Ей така, за собствена угода. Нищо, че не е права. Нищо, че има правила, на които е длъжна да се подчинява. Нищо подобно - Серина доста често размахва картата с име \"Расова дискриминация\". Размахва я и ликува. Размахва я и триумфира. Защото, всички знаем, когато афроамериканец, особено афроамериканец, който е и всенароден любимец, казва, че е дискриминиран, защото не е бял, а е черен, тогава в Америка настава погром. Тогава над белите глави, виновни или невинни, се изсипва огън и жупел. За последен път, и то доста нагло, тази карта беше развяна от Шампионката на шампионките преди около месец и половина. На 25 юли т.г. Серина туитва:  \"От всички играчи е доказано, че аз съм тази, която е подложена най-често на допинг проверки. Дискриминация? Да, мисля че е така\". Обаче съвсем удобно забравя да спомене, че е длъжна да посочи адрес, на който проверяващите от USADA да я посетят. Корекция, адрес е посочила, но агентите от USADA пишат доклад, според който на упоменатата дата,  14 юни, дата, за която е предупредена предварително, тенисистката не е била там. Казано на прост език - скрила се е. Това е повече от сериозно провинение и е също така лампа, която свети в сигнално червено. Но… Но това е Серина, тя е ролеви модел, Шампионка на шампионките, майка е, жена е, и е афроамериканка - за нея правилата не важат. По-късно тя заяви, че не е била у дома, защото проверяващите са дошли часове по-рано. Нищо, че знае, че проверката е в рамките на деня, не на точен час. Тя, ако поиска, ще дава допинг проби, ако поиска ще се обижда на турнири, като този в Сидни, където не игра няколко години, защото публиката с нея се държала расистки. Турнирът и зрителите губят, Серина отказва да играе, спонсорите са притеснени. Следват извинения и Серина се връща, както се казва, на бял кон. Няма да споменавам предишни нейни отвратителни в цинизма и в грубостта си словесни излияния към съдии - мъже и жени. Думи като \"ще ти завра ракетата в гърлото\", отправени към съдия, са само лека артилерия от нейния вулгарен словесен инструментариум. И никъде, на нито един километър по нейния дълъг път към моралния ад, не беше спряна. Обидите, заплахите, нападките й бяха премълчавани, прощавани, и по този начин – толерирани.  Включително и тази година, когато тя поиска и получи защитен ранкинг, защото е родила дете. И беше поставена на Уимбълдън, а Азаренка, която също роди, но преди година, нямаше такива привилегии. Вика е и майка, и тенисистка, също като Серина, но не е афроамериканка. Друга логика няма. За да се стигне до снощния връх на цинизма, но снощния, не само неин, позор. До моралното дъно. Серина Уилямс стигна заслужено до финала на  US Open. Но там, срещу дебютиращата на финал на този турнир японка Наоми Осака, Серина беше бледо и лошо копие не на самата себе си, а на професионална тенисистка изобщо. В първия сет беше унизена с 2:6. Съдията забеляза и правилно отсъди нарушението на треньора й Муратоглу, камерите потвърдиха. След това… След това Серина удари дъното. На всяка почивка отиваше до него, или сядаше на мястото си, близо до неговото. Гледаше го с неприкрита злоба и повтаряше: \"Аз не мамя. Не мамя\". Или: \"Дължиш ми извинение. Кажи го! Кажи, че съжаляваш!\". Серина Уилямс неведнъж е губила, дори и финали, и е длъжна, от висотата на претенциите си, да спазва професионален тон на поведение. Нейният беше безцеремонен - заповеден! \"Кажи, че съжаляваш\". После счупи ракета, получи предупреждение. Но Шампионката на шампионките си въобрази, че е по-голяма от всички, от съдията, от опонентката си, от самия тенис дори. Седна на мястото си, погледна съдията и го нарече \"крадец\". Поведението на испанеца Рамос беше безукорно. Нито веднъж не се поддаде на емоция, не влезе в конфликт, не повиши тон. Заради вербалната й агресия присъди гейм в полза на Осака. Уилямс извика супервайзърите на турнира и им заяви, че \"това й се случва често\". Ако е имала предвид да се държи със съдиите като с измет - да, случвало й се е. Моралното й падение продължи с реплика към съдията \"Аз имам дъщеря\". Може би искаше да каже, че се кълне в дъщеря си, или играеше картата на майката-професионалист. Все едно, супервайзърите не отмениха решението му. Серина загуби. А американската публика с промит мозък, освен че мощно освирка съдията, не поздрави и шампионката. Гробно мълчание. Нито един аплауз. Нула. Наоми се разплака, отиде в бокса при треньора и майка си, които я утешаваха. На самото награждаване беше още по-зле. Промитите мозъци освиркваха водещия, наложи се той да им напомни, че това е награждаване. Появи се дама от борда на директорите на турнира, афроамериканка, която заяви: \"Честита титла на Наоми Осака!\". И продължи: \"Серина, ти си шампинока на шампионките, майка и ролеви модел\". Моделът Серина, който казва с поведението си, че е над правилата, че може да обижда, да лъже, че насърчава това поведение. Промитите мозъци ръкопляскаха. Самата Уилямс каза: \"Не искам да бъда груба, но…\". И беше много груба. Разбира се, прикани публиката да аплодира Наоми Осака, но след дъжд качулка. След като отказа да се ръкува със съдията и след като не направи нищо, когато стадионът тънеше в тишина. Добре, че не всички в екипа й са се самозабравили, защото по-късно тя заяви, че преди това нямала проблеми с Рамос и че се надявала Наоми Осака да не е плакала заради нея. Наоми със сигурност не плака заради нас, онлайн зрителите, нито заради безукорния съдия. Може да е плакала от вълнение заради победата. Но съмненията, че плака заради циничното, незачитащо правила поведение на Серина, поведение, което със самото си присъствие засяга и опонентката, остават. Част от промитите мозъци защитиха Серина онлайн като написаха: \"Трудно е да си черен шампион\". Имбецили. Родената в Япония Осака е с баща на име Леонард Франсоа, афроамериканец от Хаити, САЩ. Толкоз за расизма и расистите.", "date": "2018.09.10", "title": "Моралното падение на Серина Уилямс"}
{"url": "http://www.classa.bg/%D1%81%D0%B2%D1%8F%D1%82/item/386974-%D1%82%D1%80%D1%8A%D0%BC%D0%BF-%D0%B5-%D0%B8%D0%B7%D0%BF%D1%80%D0%B0%D0%B2%D0%B5%D0%BD-%D0%BF%D1%80%D0%B5%D0%B4-%D0%BF%D1%80%D0%B5%D0%B2%D1%80%D0%B0%D1%82", "text": "\"Това, което наблюдавахме миналия ден, беше възможно най-сериозно. Това е пряка атака срещу институциите. Това е преврат, ясно?\", заяви Банън при кратко посещение в Италия. \"Ню Йорк таймс\" публикува миналата седмица статия от анонимен високопоставен член на администрацията, който порицава \"неморалността\" на Тръмп и заявява, че много от сътрудниците му старателно работят \"отвътре\", за да осуетят части от плановете му и \"най-лошите му наклонности\". Според Банън последният случай, когато американски президент е бил предизвикван по такъв начин, е от времето на Гражданската война, когато генерал Джордж Маккелън влиза в сблъсък с президента Ейбрахам Линкълн. \"Това е криза. Страната е преживявала подобна криза единствено през лятото на 1862 година, когато генерал Маккелън и високопоставени генерали, всички демократи в армията на Съюза, считат, че Линкълн не е компетентен за главнокомандващ\", посочва Банън. Тръмп заяви в петък, че министерството на правосъдието трябва да открие кой е авторът на статията, допълвайки, че това е въпрос на национална сигурност. Банън бе уволнен от държавния глава през август 2017 година, след като влезе в сблъсък с по-традиционно настроените съветници на Тръмп заради опитите да обвърже Републиканската партия с националистическата си икономическа програма. \"Има клика сред републиканците, според която   не е годен за президент на САЩ. Това е криза\", каза той в Рим. Той предупреди също така прогресивните либерали в Демократическата партия като Бърни Сандърс да не изпитват задоволство от сътресенията в Белия дом, пише БТА.", "date": "2018.09.10", "title": "Тръмп е изправен пред преврат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386966-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D0%B5%D1%87%D0%B5%D0%BB%D1%8F%D1%82-%D0%BF%D0%BE-2-3-%D1%85%D0%B8%D0%BB%D1%8F%D0%B4%D0%B8-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%B4%D0%B5%D0%BD", "text": "Hoв пpoeĸтoзaĸoн в щaтa Kaлифopния щe нaпpaви нeзaĸoннo cъздaвaнeтo и изпoлзвaнeтo нa бoтoвe в мpeжaтa c цeл пoвлиявaнe нa oбщecтвeнo мнeниe, пoлитичecĸи вoт и cъбиpaнe нa пapи – ocвeн aĸo нe e ĸaтeгopичнo яcнo, чe cтaвa въпpoc зa бoт. Ceнaтopът Poбъpт Xepцбepг oт Дeмoĸpaтичecĸaтa пapтия e внocитeл нa зaĸoнa, пише kaldata.com. Cпopeд нeгo във вceĸи eдин мoмeнт мoгaт дa ce oтĸpият cтoтици, aĸo нe и xиляди пoдoзpитeлни aĸayнти в coциaлни мeдии, ĸoитo зaбъpĸвaт пpoтивopeчия и cĸaндaли.      Mинaлaтa гoдинa влacтитe идeнтифициpaxa pycĸa ĸoмпaния ĸaтo изтoчниĸ нa cтoтици xиляди пocтoвe в coциaлни плaтфopми oт бoтoвe, oпитвaщи ce дa paзпaлвaт paзлични пoлитичecĸи ĸoнфлиĸти ĸaтo Вlасk Lіvеѕ Маttеr и #МеТоо. Caмият ceнaтop пoддъpжa coбcтвeн бoт c ĸpacнopeчивoтo oпиcaниe: „Aз cъм бoт. Aвтoмaтични aĸayнти ĸaтo мoят ce пpaвят, зa дa зaблyждaвaт и изпoлзвaт пoтpeбитeлитe. Ho зa paзлиĸa oт пoвeчeтo бoтoвe, aз cи пpизнaвaм, чe cъм тaĸъв\". Πpoeĸтoзaĸoнът oпpeдeля бoтoвeтe ĸaтo „aвтoмaтизиpaни oнлaйн aĸayнти, ĸъдeтo мнoзинcтвoтo или вcичĸи пocтoвe нe ca oт xopa\". Xepцбepг твъpди, чe ocвeн зa пoлитичecĸи цeли, бoтoвeтe ce пoлзвaт и зa ĸoмepcиaлни: „Mexaнизмът зa финaнcиpaнe ceгa e: Aĸo имaтe cĸaндaлни зaглaвия и xopaтa cпoдeлят тeзи зaглaвия, тoвa ce плaщa. Πoзнaвaм xopa в Бългapия, ĸoитo пpaвexa двe или тpи xиляди дoлapa нa дeн, ĸaтo cъздaдoxa зaглaвия пo вpeмe нa избopитe в CAЩ\".", "date": "2018.09.10", "title": "Българи печелят по 2-3 хиляди долара на ден"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386967-7-%D0%BC%D0%B8%D1%82%D0%B0-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%B7%D0%B0%D0%B2%D0%B8%D1%81%D0%B8%D0%BC%D0%B8%D1%82%D0%B5", "text": "За сексуалната зависимост се говори изключително рядко, като това допринася силно за разпространението на неверни и често нелепи митове, заблуждаващи обществеността за същността на това разстройство.      С цел да бъдат развенчани поне част от тях ви ги представяме, така че да нямат сила да излъжат и вас.  1. Зависимите правят секс през цялото време   Този вид пристрастяване не се изявява в проблем с количеството. Ако човек пие често, това го прави по-склонен да се превърне в алкохолик, но ако прави много секс, това не го прави по-склонен към сексуална зависимост. Всъщност част от сексуално пристрастените просто мислят за секс, без да могат да спрат, въпреки че имат редки сексуални контакти от здрав и задоволителен вид. Хората се пристрастяват не заради честотата на поведението, а защото са извън контрол да го стопират, дори когато то води до отрицателни последици. Сексуална пристрастеност е разстройство, в което човешките мисли и действия, имащи отношение към секса, влияят на живота по начин, който уврежда взаимоотношенията, социалния живот, семейната хармония и вероятно дори възможностите за кариерно развитие. Разбираемо е, че зависимата личност прекарва доста време в това да убеждава себе си, че няма проблем и се контролира. Самият факт, че минава мисъл за контролиране, говори, че по въпроса трябва да се помисли.  2. Лесно можете да забележите зависимия   Факт е, че при част от жертвите си зависимостта е очевидна — те или не поставят граници в своите интимни контакти или изглеждат прекалено достъпни. Това често е признак не само за сексуална зависимост, а и за други психични проблеми, като разстройство на личността. Като цяло, сексуално зависимите са последните хора, които бихте заподозрели, защото те са предразположени усилено да крият проблема си. Болката и срама от пристрастяването го потулват и допринасят за развитието му.    3. Сексуално зависимите обичат секса  Всъщност тази зависимост води до поведение и мисли, които впоследствие дълбоко измъчват субекта, водейки го до изключителни срам и самоомраза. Той може да се окаже потопен в мисли за отблъскващи неща, включително и сексуален контакт с личности, които го отвращават. При терапевтични занимания със зависимия може да се открие, че е доста далеч от допир с истинските си интимни желания. Такива пациенти се нуждаят от връщане към самото начало на човешкото познаване за сексуалните контакти, за да проучат отново, какво им харесва в тях.  4. Сексуално зависимите са винаги „играчи\"   Напълно възможно е човек да е в романтична връзка и да бъде зависим едновременно. Може да живее с непрекъснати фантазии или да има постоянни \"интернет набези\", тайно от партньора. Може да настоява за непрекъснати сексуални контакти с партньора си, да се ядосва и разстройва, ако не получава ясен отговор на нуждите си и да използва секса вместо комуникация, когато има усещане, че връзката се разпада. Част от зависимите живеят с постоянната мисъл, че са влюбени. Те имат много и интензивни интимни взаимоотношения едно след друго, като това понякога се слива с „пристрастяване към влюбване/романтика\".  5. Сексуално зависимите са „хищници\"  „Сексуалните хищници\" търсят власт над другиго и се стремят да наранят или унижат друго човешко същество. Те често имат малки или нулеви угризения, обвинявайки другия във взаимоотношенията или твърдейки, че обстоятелствата са извън техния контрол. Пристрастените се стремят към облекчаване на душевна болка - тяхната зависимост не е свързана с другото лице, те са в страдание и са залети от срам и вина. Обществото трябва да е наясно, че пристрастяването към секс невинаги се върти около другите хора. То може да се появи при прекомерно самозадоволяване или твърде чести посещения в онлайн чатове с еротична насоченост.  6. Ако сте зависим, това е така, защото имате сексуални проблеми   Пристрастяването към секс не е основано на самия секс. Подобно на останалите зависимости това е неефективен механизъм за справяне с някаква емоционална и психическа травма, предизвикала силен отзвук в личността. Пристрастяващото поведение позволява на човек да избяга от това кой всъщност е и от всички ужасни чувства и мисли, които това носи. Вярно е, че травмата, която причинява сексуална зависимост, често е сексуална злоупотреба в детска възраст. Това може да ги затрупа с проблемни мисли, емоции и склонности свързани със секса. Това доказва и че други травматични преживявания могат да доведат до подобно пристрастяване — те включват емоционално пренебрегване, физическо насилие, манипулации и липса на привързаност в ранна детска възраст.  7. Пристрастяването към секса е забавно   Хората са склонни да се шегуват, че са пристрастени към секса, но тези, които действителност имат подобен проблем, знаят, че това далеч не е забавно. Това пристрастяване води до постоянен цикъл от сривове на самоконтрола, срам и омраза, които водят до липса на доверие към собствената личност. Това често има пряка връзка с депресивни състояния, безпокойство, повишени нива на стрес и посягане към алкохол и наркотици. В това няма нищо приятно! Ако описаните неприятни усещания са ви познати - ако въобще е необходимо да мислите за самоконтрола си на тема сексуални преживявания, то е добре да се обърнете към психолог, които да ви консултира и да подпомогне локализирането и овладяването на евентуален проблем.", "date": "2018.09.10", "title": "7 мита за сексуално зависимите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386968-%D0%B4%D0%B2%D0%BE%D0%B9%D0%BA%D0%B0-%D0%B4%D0%B6%D0%B5%D0%BD%D0%B4%D1%8A%D1%80-%D1%84%D0%BB%D1%83%D0%B8%D0%B4%D0%B8", "text": "Първото британско джендър флуиди семейство е в подготовка за пълна трансформация. Родителите Луиз и Ники Дрейвън - които станаха известни през миналата година с необичайната си история и с начина си по който възпитават детето си като \"човек\", а не като момче, ще се подложат на операция по смяна на пола.      Таткото Луиз, 32 годишен - когото детето им Стар нарича негова майка, ще стане жена. Майката Ники, 31-годишна - наричана татко от детето - ще се превърне в мъж, наречен Чарли. Дори и петгодишният Стар е подстригал косата си, за да изглежда по-скоро като момче, отколкото като момиче.      Луиз (вляво) и Ники Дравен    \"От дълго време мислим за това\", казва Луис, роден като мъж и биологичния баща на Стар. \"Започнах прехода си през 2011 г., но нещата, главно тегло, ме държаха обратно\", казва той. Тя добавя: \"Необходима е много дисциплина след операцията.\"      Междувременно Ники - родена като жена и регистрирана като майка на детето Стар, сега се нарича Чарли и планира операция за превръщането си от жена в мъж. Той казва: \"Никога не съм се чувствал добре като жена. Никога не съм бил щастлив. Затова направих проучване на душата си и осъзнах, че винаги съм искала да съм мъж. \"      Двойката преди 1 година", "date": "2018.09.10", "title": "Двойка джендър флуиди"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386965-%D0%BA%D0%B5%D0%BB%D0%B8-%D0%B1%D1%80%D1%83%D0%BA-%D0%B2-%D0%BF%D1%8A%D0%BB%D0%BD%D0%B8%D1%8F-%D0%B9-%D0%B1%D0%BB%D1%8F%D1%81%D1%8A%D0%BA-%D1%81%D0%BD%D0%B8%D0%BC%D0%BA%D0%B8-18", "text": "Кели Брук е не само модел, но и актриса. Истинската слава обаче й донесоха фотосесиите по бельо, както и без такова. Както например в новия календар от Danilo, който беше изцяло посветен на 38-годишната британка. \"Календарът за 2019 г. с участието ми!      Радвам се да споделя тази новина с вас. Заснемането беше в Антигуа и Тайланд. Беше забавно, надявам се, че ще ви хареса резултатът\", пише тя.      В допълнение към снимките по бикини, които подчертават впечатляващата фигура на Брук, в календара има и много голи снимки. Вярно е, че най-интересните й части са покрити с ръце или с вода.      Очевидно създателите на календара решиха да не превърнат еротичния изстрел в открито сексуален. Всяка снимка на Кели, направена от папараците, може да бъде използвана като фон за всеки от 12-те месеца.  ", "date": "2018.09.10", "title": "Кели Брук в пълния й блясък (СНИМКИ 18+)"}
