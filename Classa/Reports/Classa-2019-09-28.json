{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/400242-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B1%D0%B0%D0%BD%D0%BA%D0%B8-%D0%B2-%D0%BD%D0%B0%D0%B2%D0%B5%D1%87%D0%B5%D1%80%D0%B8%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D1%80%D0%B5%D1%86%D0%B5%D1%81%D0%B8%D1%8F", "text": "Светът се подготвя за новите икономически реалности и докато преди няколко месеца макроикономистите прогнозираха, че се задава  рецесия , политиците и финансистите вече се застраховат, че настъпват дни, в които ще има повече предизвикателства за бизнеса и потребителите.  Банковото посредничество  е поставено пред изпитание, след като конкуренцията между финансовите институции ускори кредитния ръст. Българската народна банка, банкери и експерти предупреждават, че с тези темпове на растеж има  риск за формиране на балони в икономиката . Централната банка посъветва кредитните институции да се придържат към здравословните нива и приложи мерки чрез увеличаване на изискванията за резервни буфери от банките. Според председателя на банковата асоциация  Петър Андронов  увеличението на потребителските кредити е 20% годишно, a на ипотечните – 14%, което е най-големият растеж за последните десет години. Притесненията на банкера са заради възникването на евентуален дисбаланс в отношенията на българските фирми-износителки с чуждестранните им партньори от някои сектори, които имат проблеми с реализация на производството си. Това ще се отрази по веригата на бизнеса, а след това и на финансиращите го институции. От статистиката се вижда, че  корпоративното кредитиране  продължава да расте с високи темпове, водено от Обединена българска банка и Българска банка за развитие.     Икономиката и банките Рисковете от  индустриална рецесия  в  Европа  се засилват и редица от разочароващи икономически данни от страните от Западна Европа мотивираха Европейската централна банка да приложи нови парични мерки за стимулиране на икономиката. Засега растежът на кредитирането запазва своето  здравословно ниво  – годишният ръст на кредитите за домакинствата в Еврозоната се засилва до 3,4% през юли в сравнение с 3,3% през юни, докато същият индикатор за нефинансовите корпорации остава стабилен на 3,9% през юли. Въпреки това, скорошните проучвания сред банковите институции показват затягане на стандартите за кредитиране за бизнеса, следствие на опасенията сред банкерите от икономическите прогнози. Корпоративното и потребителското кредитиране остава задоволително, но облаците в бъдеще със сигурност се сгъстяват. Макар повечето анализатори да приписаха  разочароващия ръст на Германия  тази година на търговското напрежение между САЩ и Китай, детайлните данни всъщност показаха отслабващ износ към Великобритания и опасения на германските компании за Брекзит без сделка. Износът на експортно-ориентираната германска икономика към САЩ всъщност расте, докато експортът към Великобритания пада с 15% на годишна база през второто тримесечие. Великобритания е и петият най-важен търговски партньор на Германия, което подчертава чувствителността на европейската икономика към  трусове в Обединеното кралство . Подобни проблеми, особено в автомобилния сектор, се наблюдават във Франция и Италия. Всички тези процеси имат сериозни последствия за  българската икономик а, която през последните години  става все по-зависима от износа на индустриални и капиталови стоки за водещите европейски икономики , интегрирайки се дълбоко във веригата на доставки на германски, френски, италиански и британски индустриални лидери. Въпреки че финансовите резултати на местните износители, растящите активи и разполагаемият ресурс на българските банки да не дават повод за притеснение към този момент, колебанията в резултатите на европейската индустрия не трябва да се пренебрегват. Ако  водещите европейски индустриални гиганти намалят производствата си , това неминуемо ще се отрази на поръчките и инвестиционните програми на българските доставчици, а от там и върху търсенето на нови корпоративни заеми от българските банки. Дори умерено неблагоприятният сценарий в Европа надали ще нанесе тежък шок върху българската финансова система , но вероятно ще намали потенциалния ръст на българската икономика. Рисков профил на системата В БНБ отчитат, че кредитните институции поддържат  адекватна капиталова и ликвидна позиция  на ниво банкова система, но въпреки това е налице дисперсия между индивидуалните банки. Най-високите нива традиционно се поддържат от Българска банка за развитие, следвана от Банка Пиреос България, УниКредит Булбанк и Обединена българска банка с близки резултати малко над 20%. Към 30 юни съотношенията на базовия собствен капитал от първи ред, на капитала от първи ред и на общата капиталова адекватност са съответно 19,36%, 19,72% и 20,54% (при 17,88%, 18,27% и 19,17% към 31 март 2019 г.). Високите стойности показват, че банките са с  добра капиталова позиция  и от тях зависи дали ще използват този ресурс за  засилване на кредитната си дейност . Високото съотношение на капиталова адекватност отразява не толкова високия размер на капитала, колкото по-ниско рисковия профил на активите и ниския ливъридж (измерен със съотношението активи/капитал) при сравнение на кредитните институции.       Има увеличено предлагане на заемни ресурси, за което допринася както засиленият в резултат на икономическото развитие апетит към  поемане на риск от банките , така и обемът на ликвидните ресурси, с който те разполагат. Растежът на заемите е по-ясно изразен при домакинствата. При фирмите традиционно най-голямо нарастване на годишна база се наблюдава в номиналните обеми на кредитите за фирмите в секторите с операции с недвижими имоти, преработваща промишленост, хотелиерство и ресторантьорство. Впечатление прави високият ръст при Обединена българска банка и Българска банка за развитие. Докато при първата скокът се обяснява с покупката на СИБАНК в началото на 2018 г., тълкуването на бурната експанзия на ББР може да бъде рамкирано с изявленията на нейното ръководство по време на годишния икономически форум, организиран от банката. Там Стоян Мавродиев обясни, че  Българската банка за развитие може да бъде сериозен контра-цикличен инструмент за смекчаване на икономически шокове . Според тезата на Мавродиев, ББР може да смекчи около 1% от евентуален спад на икономиката чрез допълнително  стимулиране на инвестиции в инфраструктура  и то без банката институционално да излиза от нормалната конкурентна среда на търговското банкиране. “Аз лично не виждам рискове, свързани с увеличение на лихвите на местно или европейско ниво. По-скоро виждаме първи сигнали на индустриална рецесия в Европа и Китай, продукт на колебания в потреблението и рискове, произтичащи от отделни големи икономики като британската и китайската – централните банки ще поддържат лихвите ниски на всяка цена, като чрез нови количествени улеснения ще се опитат да подкрепят вече задлъжнелия и рисков държавен сектор, коментира председателят на управителния съвет на Българска банка за развитие Стоян Мавродиев. – Тези стимули поставят под натиск обаче нивата и възможностите за печалба на европейските банки, от там в краткосрочен план – техните позиции пред пазарните инвеститори, а в дългосрочен и реалната оценка на активите.” Важно е да се отбележат и  по-ниските разходи за обезценки , които в края на юли са 220 млн. лв. при 270 млн. лв. към същия период на миналата година. Към 31 юли БНБ отчете 6,4 млрд. лв. заеми с просрочия, което е малко над 7% от сумата на кредитите в банковата система и показва, че кредитните институции продължават да разчистват портфейлите от лоши заеми.       Умереният оптимизъм в България среща умерения песимизъм в Европа   Умереният оптимизъм и добрите резултати на банките в България се очаква да срещнат умерения песимизъм в Европа в следващите шест месеца. Традиционно  лошите икономически новини в ЕС се пренасят в нашата страна с около половин година закъснение , което няколко пъти в историята е водило до парадокси българските политици да смятат родината ни за остров на стабилността. Съдейки по реториката на премиера Борисов, този урок вероятно е научен. Що се отнася до банките, липсата на кредитор от последна инстанция и традиционно консервативната оценка на риска в кредитните институции, най-вероятно ще предпази българската финансова система от най-лошите хипотетични сценарии. Следователно  рисковете за българската икономика остават концентрирани в индустрията  и доколко фирмите-износители ще завземат по-голям дял от свиващата се „баница“ на поръчките при спадащи продажби и дали правителството ще успее да привлече голям автомобилен производител, чиято инвестиционна дейност да обезпечи умерен ръст на брутния вътрешен продукт поне през следващите три години.  ", "date": "2019.09.28", "title": "Българските банки в навечерието на европейската рецесия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400243-%D0%B4%D0%BE%D0%B9%D1%87%D0%B5-%D1%81%D0%BC%D1%80%D0%B0%D0%B4%D0%BB%D0%B5%D0%BB%D0%B5", "text": "Това е публикация на германската държавна пропагандна “медия” Дойче веле. Точно – на 3 март – в ден, в който славим националното ни освобождение и отбелязваме краят на ужасите на турското робство; в който почитаме хилядите жертви на 5-вековното иго, баташките мъченици, героите от Априлското въстание и от епопеята на Шипка. Ден, в който освен благослов за Свободата, отправяме и тъжен взор назад във вековете заради прекършеното историческо развитие на българския народ, грабен и потискан от османци, а в духовно отношение и от гърци и фанариоти…  \r\n \r\n \r\n \r\n Точно в този ден, Дойче веле се изхрачва върху достойнството на българите с долнопробен пасквил, излязъл изпод клавиатурата на професионални негодяи. Сквернословие, с което се венцехвали Османската империя, която била подобрила живота на българите. Това не е просто безсрамие. Това е варварски цинизъм на люде с еничарски манталитет и слугинско съзнание. Това са все същите – соросоиди и грантови лекета. Съжалявам за острите думи, но това е гавра с България, която не трябва да остава ненаказана. Възмутете се! \r\n \r\n \r\n \r\n \r\n \r\n \r\n ВИДЕО; Кой българин ще остане равнодушен, слушайки тези строфи?! \r\n Няма българин, който да остане равнодушен, гледайки видеото. В него Сияна Христова рецитира емблематичното стихотворение на патриарха на българската литература Иван Вазов „Възпоменания от Батак „. \r\n Стихотворението е написано по разказа на Иван Тодоров Ганев, който по време на Баташкото клане е бил малко дете и впоследствие приютен в дома на Вазов в продължение на няколко години. Вазов разказва на проф. Иван Шишманов: \r\n \r\n По стихотворението художникът Ангел Гарабитов рисува картината „От Батак съм чичо“. \r\n           \r\n", "date": "2019.09.28", "title": "Дойче СМРАДлеле!"}
{"url": "http://www.classa.bg/%D1%81%D0%B2%D1%8F%D1%82/item/400244-%D1%81%D0%B8%D0%BC%D0%B2%D0%BE%D0%BB%D1%8A%D1%82-%D0%BE%D0%BA-%D0%B2%D0%B5%D1%87%D0%B5-%D0%BD%D0%B5-%D0%B5-%D0%BE%D0%BA,-%D0%B0-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D1%80%D0%B0%D1%81%D0%B8%D1%81%D1%82%D0%B8%D1%82%D0%B5", "text": "Популярният знак за съгласие \"ОК\", при който палецът и показалецът се свиват и образуват буквата \"О\", в много страни се смята за символ на одобрение и това е основен начин хората без думи да изразят, че \"всичко е наред\". \"ОК\" вече е символ на омразата, според новия доклад на Антиклеветническата лига (ADL), правозащитна организация, която се бори с омразата срещу евреите и всякакви форми на нетърпимост. ADL добави знака \"ОК\", заедно с още 35 други символа към онлайн базата данни \"Омраза на показ\" - дългогодишен списък със символи, мемета и лозунги, които според организацията изразяват езика на омразата. От лигата посочват, че според някои знакът с докоснатия палец и показалец тайно символизира идеята за бялото надмощие и превъзходство. В САЩ жестът е много разпространен, докато в някои европейски страни означава \"ти си кръгла нула\". В Бразилия жестът се смята за много обиден, а в Турция го асоциират с хомосексуалност.     Връзката на \"ОК\" с белия национализъм започва да се разпространява в сайтовете 4chan и 8chan. Анонимни тролове водят дискусии, в които твърдят, че жестът представлява буквите W и P - означаващи \"white power\" - бяло надмощие. Р е буквата, получена от свиването на палеца и показалеца, а W - от останалите 3 пръста.     Основната цел на публикациите по темата била да примамват вниманието на медиите и хора с либерални идеали. С тези внушения троловете имали за цел да убедят другите потребители, че знакът изразява враждебност. \"Докато някои символи на омразата са краткотрайни, други придобиват самостоятелен живот и се превръщат в инструменти за онлайн троловете\", казва Марк Питкавидж, старши сътрудник в Центъра за екстремизъм на ADL. \"Ние обръщаме специално внимание на онези символи, които са доказано устойчиви, както и на тези, които преминават от онлайн използване в реалния свят.\" Потребители на 4chan дори започват \"Операция О-ККК\" - призив за разпространение на знака в интернет и утвърждаването му като символ на бялото надмощие. Сайтът призова и другите потребители да го разпращат в интернет чрез мейли до организации за граждански права, до медии и журналисти, заедно с предупреждения за неговото предполагаемо омразно значение. Голямата част от троловете в сайтовете са от крайнодесни хора с радикални убеждения, които с расистките си призиви подстрекават към агресия срещу левите сили и малцинствата. Троловете често свързват знака \"ОК\" и с президента Доналд Тръмп. Някои започнаха умишлено да го имитират и да убеждават обществеността, че той се опитва да пропагандира идеята за бяло превъзходство, защото използва знака многократно по време на предизборната си кампания през 2015 г.     Това се превърна в популярна тактика за тролене от страна на десни хора, които често публикуваха снимки, в които правят жеста. Някои от изображенията и лозунгите са се разпространили и в по-популярни уебсайтове, като Facebook и Twitter. Сега например Messenger дава възможност да се промени цвета на знака \"ОК\" преди изпращане на съобщение. Това може да се разглежда и като опит да се неутрализира идеята за разделение. Въпреки разпространението на символа, ADL признава, че мнозина все още го използват в традиционния му смисъл. От лигата предупреждават да не се правят предположения, че всяко лице, което използва жеста, защитава идеята за \"бяло превъзходство\". Другите допълнения към списъка \"Омраза на показ\" включват прическата на Дилън Руф - масовия стрелец, убил девет души в черна църква в Чарлстън, Южна Каролина, през 2015 г. Има хора, които чрез тази прическа се опитват да демонстрират уважението си към извършеното от него престъпление. На друго място в базата данни е добавен и \"Щастливият търговец\" - антисемитска карикатура на евреин, който търка ръцете си. \"Щастливият търговец\" е описан от ADL като \"вероятно най-популярната антисемитска подигравка\" сред вярващите в идеята за бяло превъзходство. \"Вярваме, че органите на реда и обществеността трябва да бъдат напълно информирани за значението на тези образи, които могат да послужат като първи предупредителен знак за присъствието на мразещи хора в дадена общност или училище\", казва в изявление Джонатан Грийнблат, изпълнителен директор на ADL. ADL поддържа списъка \"Омраза на показ\" от 2000 г., за да повиши осведомеността за потенциалното присъствие на екстремизъм и антисемитизъм.  ", "date": "2019.09.28", "title": "Символът \"ОК\" вече не е ОК, а оръжие на расистите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400245-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD-%D0%B2%D0%B5%D1%87%D0%B5-%D0%B8%D0%BC%D0%B0%D0%BC-%D0%B1%D0%B8%D0%BB%D0%B5%D1%82-%D0%B7%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F", "text": "Джок Полфрийман вече има самолетен билет за Австралия, а пасаванът му е готов от понеделник. Осъденият за убийството на българина Андрей Монов чужденец не прави планове за бъдещето си. Той даде първото си интервю за NOVA след условното му предсрочно освобождаване от затвора. Джок Полфрийман не може да си обясни, защо след като бе пуснат предсрочно от затвора, се намира в Бусманци. „Билетът е купен, паспорт имам от понеделник. И някакви полицаи, не знам откъде, от \"Миграция\" май, те са казали на служители от Австралия, че са загубени парите за билета, че те няма да ме пуснат да се прибера в Австралия\", разказа Полфрийман.     Той има издадена забрана да напуска България. В същото време твърди, че има забрана и да влиза в страната. „Аз съм длъжен да напусна страната. Също е била наложена 5-годишна забрана да влизам в страната. Това в момента е малко абсурдно, защото съм държан в затвора в Бусманци с единствената причина, че съм тук да чакам за депортация\", обясни австралиецът. Полфрийман коментира мотивите на Софийския апелативен съд за предсрочното му освобождаване. „От 2015 година досега съм работил в затвора, също съм бил учител по английски, давал съм уроци по английски език на българи в затвора в Казичене. Също съм бил в администрацията като секретар. Най-вече съдът споменава, че нямам един лош доклад, всеки годишен доклад е бил положителен 11 и половина години\", заяви Полфрийман. Заместник-министърът на правосъдието Николай Проданов обяви преди дни, че през годините има данни, че Полфийман е правил опит за бягство. „Според мен това трябва да е повод за дело за клевета. Аз нямам наказания за нещо подобно. Между другото опит за бягство е престъпление, аз защо нямам обвинителен акт? Защо нямам присъда за опит за бягство?\", попита Полфрейман. И допълни, че е получавал заплахи за живота си, но не се страхува. „Има много от крайни десни движения, които отправят смъртни закани срещу мен, срещу всички, които подкрепят моето освобождаване\", каза Полфрийман. „Как може един човек да планира бъдещето си, когато всеки ден, всяка седмица има някакви незаконосъобразни изненади\", попита австралиецът. Той е изплатил малка част от 400 000 лева обезщетение за семейството на убития Андрей Монов. „Досега съм дал затворническа заплата за между 4 и 5 години на госпожа Монова. Останала част просто трябва да плащам както мога. Аз нямам пари\", каза Полфрийман. Върховният касационен съд решава на 23 октомври дали да се преразгледа делото за предсрочното освобождаване на Джок Полфрийман.", "date": "2019.09.28", "title": "Полфрийман: Вече имам билет за Австралия"}
{"url": "http://www.classa.bg/%D1%81%D0%B2%D1%8F%D1%82/item/400246-%D0%BD%D0%BE%D0%B2%D0%BE%D1%82%D0%BE-%D0%BB%D0%B5%D1%82%D0%B8%D1%89%D0%B5-%D0%B2-%D0%BF%D0%B5%D0%BA%D0%B8%D0%BD-%D0%B2%D0%BE%D0%B4%D0%B8-%D0%BA%D0%B8%D1%82%D0%B0%D0%B9-%D0%BA%D1%8A%D0%BC-%D1%82%D0%B8%D1%82%D0%BB%D0%B0%D1%82%D0%B0-%E2%80%9E%D0%BD%D0%B0%D0%B9-%D0%B3%D0%BE%D0%BB%D1%8F%D0%BC-%D0%B0%D0%B2%D0%B8%D0%B0%D1%86%D0%B8%D0%BE%D0%BD%D0%B5%D0%BD-%D0%BF%D0%B0%D0%B7%D0%B0%D1%80%E2%80%9C", "text": "Международното летище „Хартсфилд Джаксън“ в Атланта е на път да се сблъска със сериозна конкуренция. От 1998 година то държи титлата на най-натовареното по трафик на пътниците летище в света, но най-новото летище в Китай се опитва да я оспори. Китай откри в сряда пекинското летище „Дасин“, второто международно летище в столицата – ултрамодерна инфраструктура във формата на морска звезда. Това се случи само няколко дни преди честванията на 70-та годишнина на комунистическия режим. Гигантският аеропорт е разположен на 46 километра южно от центъра на столицата и ще функционира с пълен капацитет през 2025 година със 72 милиона пътници годишно. Това ще бъде световен рекорд за един терминал, според създателите му. С площ от 700 000 квадратни метра новата структура претендира да е най-големият летищен терминал в света. Тя е проектирана от архитектката от британско-иракски произход Заха Хадид, която почина през 2016 година, и инженерното подразделение на Парижките летища. То е покрито с монолитен покрив с площ, равняваща се на 25 футболни игрища. За разлика от класическите терминали, новата сграда е конструирана изцяло на височина с две нива за заминаващите и още две за пристигащите.     Точно под терминала е разположена гара за метро и високоскоростни влакове. С експресна линия ще може да се стигне до центъра на града за около 20 минути, но съществува риск връзката със сегашното летище, което е на 67 километра, да е по-сложна. Проектът е струвал 120 милиарда юана (15 милиарда евро) или 400 милиарда юана, ако броим железопътните и пътни връзки.     Новото летище ще намали пътникопотока на сегашното международно летище на Пекин – столица, чиито три терминала са разположени североизточно от разпръснатата във всички посоки метрополия. Тази инфраструктура, нареждаща се на второ място в световната класация след летището в Атланта в САЩ, вече почти е запълнила капацитета си с малко над 100 милиона пътници годишно.     С повишаването на жизненото равнище и апетита на китайците за пътувания въздушният транспорт в азиатската страна е в разцвет. Според Международната асоциация за въздушен транспорт (IATA) в средата на 2020 година Китай ще надмине САЩ и ще стане водещият въздушен пазар в света. При тези условия се очаква столицата да приеме 170 милиона пътници през 2025 година. Те ще бъдат разпределени между двете летища. По-голямата част от растежа на китайските пътувания по въздух дойде през трите десетилетия откакто правителството започна да полага сериозни усилия да намали държавния контрол над икономиката и да отвори пазара си за чуждестранен достъп. През 1974 година, откогато Световната данни събира такива данни, само 710 000 пътници са превозени в Китай. Тази цифра скача до 11,1 милиона през 1989 година и се увеличава многократно до 611,4 милиона през 2018 година, сочи статистиката на банката. Сегашното международно летище в Пекин „Бейджин капитал“ отваря врати през 1958 година. То вече държи титлата на второ по големина летище по брой на пътниците, според оценка на Международния летищен съвет. Пътниците на „Бейджин капитал“ са се увеличили с 5,4% на годишна основа до 101 милиона през 2018 година. За сравнение, в Атланта годишният растеж е 3,3% до 107 милиона за същия период, сочат данните. Международното летище „Дасин“ бе построено, за да се увеличи капацитетът на столицата за посетители и да се облекчи натискът върху основното летище. Първият строителен етап бе завършен за по-малко от пет години. Първоначалният капацитет на терминала, чиято конструкция е с формата на звезда, е 45 милиона пътници, но се планира летищният капацитет да достигне 72 милиона до 2025 година и накрая – 100 милиона, според Центъра за авиация.   Авиокомпаниите от Китай също бързо набират височина в редиците на най-големите по света. През последните пет години China Southern и China Eastern отчитат скок от над 80% на пътникокилометрите – мярка за авиационния трафик, според данни за юни на Международната организация за гражданска авиация (ICAO). Това нарежда двете китайски авиокомпании сред най-динамично нарастващите от 2014 година. В момента China Southern и Air China са сред десетте най-големи авиационни групи в света, по оценка на ICAO. В САЩ United, Delta и American държат топ три. Германската Lufthansa също е бързо нарастваща група, заемайки четвърто място към юни 2019 година. Само че закъсненията заради пътническия обем, контрола на въздушния трафик и други фактори носят лоша слава на китайските летища. За август и петте глобални летищни центъра с най-дълго средно време на закъсненията – от около 84 минути до 97 минути – са в континентален Китай, показват данни на FlightStats.", "date": "2019.09.28", "title": "Новото летище в Пекин води Китай към титлата „най-голям авиационен пазар“"}
{"url": "http://www.classa.bg/%D1%81%D0%B2%D1%8F%D1%82/item/400247-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%BD%D0%B5-%D1%83%D1%81%D0%BF%D1%8F%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D1%87%D0%B8%D1%81%D1%82%D0%B8-%D0%BE%D1%82-%D1%80%D0%B0%D0%B4%D0%B8%D0%BA%D0%B0%D0%BB%D0%BD%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8", "text": "Неотдавнашното задържане на американски войник – радикален националист, който искал да извърши атентат в САЩ, за да всее хаос, изкарва на показ трудностите на американската армия да се прочисти от опасни екстремисти. 24-годишният редник от сухопътните сили Джаред Смит, разпределен във Форт Райли, щата Канзас, беше арестуван, след като подробно обясни на внедрен агент на ФБР как да изработи бомба със съставки от търговската мрежа. В понеделник в съд в Канзас му беше повдигнато обвинение в „разпространение на информация за взривни вещества или оръжия за масово поразяване“.     Връзките между крайната десница и военните бяха разкрити през 80-те години, когато ветеранът от Виетнамската война Луис Бийм оглави неонацистка организация, която проповядваше свалянето на правителството на САЩ и замяната му с „арийска нация“.     Не толкова отдавна служител на американската брегова охрана, възхищаващ се на норвежкия масов убиец Андерш Брайвик, беше арестуван през февруари близо до Вашингтон, защото възнамеряваше да нападне политици демократи и медийни личности. 49-годишният бял супремасист Кристофър Пол Хасън се представяше като „човек на действието“ и поддръжник на „целенасоченото насилие за създаване на бяло отечество“. През май сухопътните въоръжени сили признаха, че разследват 22-годишния военен санитар Коруин Карвър във Форт Блис, щата Тексас, по подозрение, че е член на неонацистката групировка „Атомвафен дивижън“ (Дивизия Атомно Оръжие). Пентагонът уверява, че в армията „никога не е било толерирано“ участието на военни в радикални действия. Министерството на отбраната „прилага многообразен подход, за да научи възможно най-много за потенциалните нови военнослужещи (…), за да се увери, че те могат да получат привилегията да служат във въоръжените сили“, заяви говорителката на Пентагона Джесика Максуел.   „Разполагаме с различни инструменти за подбор, които ни позволяват да идентифицираме хората, които не споделят ценностите ни“, добави тя. В случая на Джаред Смит обаче разследването разкри, че той е постъпил в армията една година, след като е разговарял във Фейсбук с екстремиста Крейг Ланг, известен на американските служби за сигурност с участието си в бойните действия в Украйна в редиците на ултранационалистическото паравоенно движение „Десен сектор“. „Нямам военен опит, но ако не намеря място в Украйна до октомври, ще постъпя в армията“, е казал Смит на Ланг през юни 2016 г., сочи сигнал на ФБР. Година по-късно той е приет в редиците на сухопътните сили във Форт Бенинг, щата Джорджия, без военните, които са го вербували, да са открили какъв риск представлява. Според директора на център за изследване на екстремизма в университета на Калифорния-Сан Бернардино Брайън Левин случаят с Джаред Смит е интересен, защото показва активизирането на някои групировки на бели супремасисти, които искат „да се съсредоточат върху военните, защото те имат ценни квалификации“. „Пентагонът полага искрени усилия“, каза този експерт. „Военните са напълно наясно с проблема и със сигурност работят по него. Сега е необходимо да се намерят нови лостове за реагиране“, добави той. Въпреки че американската армия е смятана за една от националните институции с най-разнообразен от етническа гледна точка състав, тя продължава да е плодородна почва за крайнодесните движения. В допитване от октомври 2018 г. на специализираното издание „Милитъри таймс“, обхванало 829 души на активна военна служба, 22 процента от анкетираните посочват, че са забелязали признаци на бял супремасизъм или расизъм във въоръжените сили през изминалата година.", "date": "2019.09.28", "title": "Армията на САЩ не успява да се прочисти от радикални националисти"}
{"url": "http://www.classa.bg/%D1%81%D0%B2%D1%8F%D1%82/item/400248-%D0%B4%D0%B0,-%D1%82%D1%80%D1%8A%D0%BC%D0%BF-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD,-%D0%BD%D0%BE-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D1%8A%D1%82-%D0%B5-%D0%B3%D1%80%D0%B5%D1%88%D0%BA%D0%B0", "text": "Доналд Тръмп е извършил заслужаващо импийчмънт нарушение по време на онзи разговор с украинския президент. Това обаче не означава, че демократите са прави да задействат процедура по импийчмънт. Да не забравяме, че импийчмънтът е политически процес, а не юридически. Не е задължително да се стига до съдебен процес. От Конгреса се очаква да прави това, което в най-голяма степен отговаря на интересите на страната. А тази процедура може много да навреди на Америка. – С това вероятно няма да се постигне нищо. За да може Тръмп действително да бъде отстранен от длъжност, трябва най-малко 20 сенатори републиканци да гласуват той да бъде осъден. Ако си мислите, че това ще се случи заради този инцидент, значи не сте обръщали внимание на републиканците в Сената през последните две години и половина. Обикновено, когато някой лидер поема голям риск, той го прави защото има голяма потенциална изгода. Нанси Пелоси (председателката демократ на Камарата на представителите на САЩ – б.пр.) обаче поема огромен риск с незначителна потенциална изгода. Тази процедура вероятно ще завърши с оневиняване на Тръмп от Сената. Той ще обяви, че е оправдан и е победител в тази битка срещу Блатото (политическите интриги във Вашингтон – б.пр.). Ще последва грозна ответна реакция и в двете партии. – Това е напълно елитарно. Намираме се насред предизборна кампания. Ако демократите продължат с процедурата по импийчмънт, тя ще се развие в обстановка на дебати между кандидати, първични избори и партийни конференции. Изборите дават на милиони американци възможността да определят с гласа си кой да е президент. Тази процедура пък дава на 100 сенатори, повечето от тях милионери, възможността да определят с гласа си кой да е президент. При едновременното разгръщане на тези два процеса, контрастът ще стане очевиден. Хората ще си направят извода, че демократите са задвижили процедура по импийчмънт в година на избори, защото нямат доверие, че демократичният процес ще доведе до правилния резултат. Един вид, демократичните елити заявяват на гласоподавателите: „Нямаме ви доверие. Твърде много от вас са расисти!“ – Това не е темата, която американците искат да се обсъжда. Пелоси беше казала, че няма да задейства процедура по импийчмънт, освен ако има нараснала подкрепа за него от поддръжници и на двете партии. Такъв двупартиен подем няма, но тя все пак задейства процедурата. Според допитване на университета Куинипиак само 37 процента от американците подкрепят импийчмънт. Всички кандидати за президентския пост съобщават за едно и също явление. Избирателите им задават въпроси за здравеопазването, заетостта и климатичните промени, а не за импийчмънта. Тази седмица, докато всичко това се случваше, аз бях в Уейко, Нантъкет и Канзас сити. Разговарях и се срещнах със стотици хора.Само един изобщо спомена импийчмънта и това беше мой колега журналист. Има голяма разлика между разговора, който иска да води Туитър и разговора, който искат да водят американците като цяло. – Демократите неволно правят услуга на Тръмп. Тръмп няма политическа програма. Той е некомпетентен в подобряването на живота на американските граждани, дори на собствените му избиратели. В едно обаче е добър: да отправя нападки на лична основа като в риалити шоу срещу елитите на двете крайбрежия на САЩ. Така че сега му се дава възможността през следващите няколко месеца да води война с лични нападки срещу Нанси Пелоси и Джеролд Надлър (председателя демократ на юридическата комисия в Камарата на представителите на САЩ – б.пр.). Демократите са в доста вълнуващ и съдържателен сезон на първични избори. Така се очаква да изглежда демокрацията. Няма разумно обяснение защо биха искали да отклонят вниманието от това. Тръмп срещу Надлър е именно контрастът, на който Тръмп иска да се придаде по-голямо значение. – Тази процедура ще засили обществения цинизъм. Импийчмънтът щеше да е вдъхновяващо упражнение, ако имахме трезвомислещи лидери, които могат да оставят настрана партийната принадлежност и безпристрастно да претеглят доказателствата. Той щеше да проработи, ако Конгресът се радваше на широка обществена легитимност и одобрение. Ние не живеем в такъв свят. Тази процедура вече се изражда в онзи тип безсмислена партийна война, който предизвиква у американците отвращение от Вашингтон. Импийчмънтът вече не е някаква рядка и тежка криза в американския живот. Той се превръща в инструмент, който партиите използват, когато Камарата на представителите и президентският пост се държат от различни партии. Конгресмени демократи вече са внасяли искания за импийчмънт на Тръмп най-малко четири пъти. Това е поредната партизанщина. – Това може трайно да вкорени тръмпизма в Републиканската партия. Ако Тръмп претърпи унищожително поражение в нормално развила се предизборна кампания, популисткият му уклон може да отслабне, а стандартните републиканци да си върнат превъзходството. Изборна загуба би означавала, че народът не харесва тръмпизма. Процедурата по импийчмънт обаче подсилва водещото тръмпистко послание срещу задкулисното управление: „Либералните елити прецакват хората като нас.“ Ако най-видимите опоненти на Тръмп са столичните адвокати, тръмпизмът ще се наложи трайно. – Това може да изопачи процеса на първични избори при демократите. Вече е очевидно, че импийчмънтът изтласква на заден план първичните избори на демократите. В следващите месеци за кандидатите демократите ще е все по-трудно да привлекат внимание към себе си. Политическите им дебати ще бъдат засенчени. Най-видимите партийни лидери ще станат демократите в Конгреса. Импийчмънтът без съмнение ще повлияе на надпреварата в първичните избори на демократите по непредвидими начини. Най-войнствените кандидати може да спечелят от ожесточаването на взаимните нападки около импийчмънта, а умерените може да станат още по-маргинализирани. Демократите се състезават с човек, чийто рейтинг никога не надхвърля 45 процента. За победа им е достатъчно да се държат нормално. Вместо това те хвърлят зара по много рискован начин. Разбирам, че е нужно да се отстрани от президентската длъжност този неподходящ за нея човек. Тази процедура обаче няма да доведе до такъв резултат. Избори могат да спасят страната. Политическа кавга във Вашингтон не може.", "date": "2019.09.28", "title": "Да, Тръмп е виновен, но импийчмънтът е грешка"}
{"url": "http://www.classa.bg/%D1%81%D0%B2%D1%8F%D1%82/item/400249-%D0%B2%D0%B5%D1%81%D0%B5%D0%BB%D0%B8-%D0%BA%D0%B0%D1%80%D1%82%D0%B8%D0%BD%D0%BA%D0%B8-%D0%BA%D0%B0%D0%BA-%D1%80%D0%BE%D1%83%D1%85%D0%B0%D0%BD%D0%B8-%D1%81%D1%80%D0%B0%D0%B7%D0%B8-%D0%B2%D1%81%D0%B8%D1%87%D0%BA%D0%B8-%D0%B2-%D0%BE%D0%BE%D0%BD-%D1%81-%D1%83%D1%81%D0%BC%D0%B8%D0%B2%D0%BA%D0%B0%D1%82%D0%B0-%D1%81%D0%B8", "text": "Настоящата сесия на ООН разкри най-веселия и оптимистичен държавен глава. Оказа се, че това е най-брадатият и “очилат” чичко от Ислямска република. Не се знае по какви причини се е забавлявал, но беше весел като учител, който приема изпити от чужди ученици. И списъкът на „учениците“, които се опитваха да разговарят с него, беше голям - канцлерът на Германия, премиерите на Великобритания, Испания, Япония, Швеция, президентът на Франция ... Но тези срещи бяха обединени от едно нещо - червене от едната страна на масата и весел човек от другата. Трудно е да се каже защо, но пред харизмата му всички се предадоха. Вижте сами. Например с голямата европейска тройка, мога да предположа, че е едно нещо да наричаш някой престъпник зад гърба му. А друго е почти веднага да го срещнеш. А те го обвиняваха, че пуска дронове по саудитските рафинерии. И сега трябваше да отговорят за думите си . Явно не успяха. Джонсън има още един проблем - хората с британско гражданство, задържани в Иран. \"Делото го кърпят в момента.\" И той трябва да даде заден. Макар и може да се предположи причината за веселието на Роухани - на всички отсреща им е нужен петрол. САЩ са против. И INSTEX не работи. Мъка. И тук се наложи целият свят да говори за престъпленията на Иран. Западът не може да се извинява. Ръцете! Измити ли са ?! Смисълът на жеста избягва, но намекът е намек.       Горкият Джонсън не знае къде да сложи ръцете си. Психясва.       И тогава вдигаме самолетоносача!       А вие го потопявате! С всичките F-35 !!! И с ескорта!       Роухани: Ще го потопим!       Все едно и двамата са взимали хапчета. Може би руски. Най-вероятно това е „Презкурин“, който Роухани е изпил предварително. Но той е предал друго средство на партньорите си на самата среща, но то явно работи на две фази и ние наблюдаваме първата. Потиснатост. На испанеца не сработи. Или обратното, сработи бързо и коректно.       Явно Макрон е получил две хапчета.           На шведът таблетката не му подейства.       При Меркел то причини разстроен стомах. Разбираемо е - тя е болна.     Като цяло изглежда, че Иран спечели някаква победа и затова Роухани, този 70-годишен дядка, се усмихва като котка, открила купа сметана. Но тези, които са я загубили, се държат като деца, чиято прашка е иззета ...  ", "date": "2019.09.28", "title": "Весели картинки. Как Роухани срази всички в ООН с усмивката си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400250-%D1%86%D0%B8%D0%BA-%D0%B2%D1%8A%D1%80%D0%BD%D0%B0-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D0%B2-%D0%BA%D0%BC%D0%B5%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "ЦИК е отменила решението на Общинската избирателна комисия, с което бе отказана регистрация на Десислава Иванчева за местните избори. Това съобщи късно снощи в профила си във „Фейсбук“ бившата кметица на „Младост“. „Току-що ЦИК разгледа нашите жалби и отмени решенията на ОИК - Столична община, с които ни беше отказана регистрацията - отиваме на избори!\", написа Иванчева. По-рано през седмицата общинската избирателна комисия на София   на нейната кандидатура, издигната от \"Християндемократическа партия на България\". Основният аргумент беше, че документите за регистрация са подадени 7 минути след изтичането на посочения срок.     Десислава Иванчева и нейната заместничка в община \"Младост\" Биляна Петрова са под домашен арест, след като на първа инстанция   от състав на Специализирания наказателен съд. В края на май Иванчева участва като независим кандидат в изборите за Европейски парламент и спечели 1.55% от гласовете, изпреварвайки парламентарно представени и участващи в управляващата коалиция партии като \"Атака\" и НФСБ.", "date": "2019.09.28", "title": "ЦИК върна Десислава Иванчева в кметските избори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400251-%D1%81%D0%BE%D1%84%D0%B8%D1%8F-%D0%BE%D1%82%D0%BA%D1%83%D0%BF%D0%B8-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%BF%D0%B5%D0%B9%D0%BE-%D1%8F%D0%B2%D0%BE%D1%80%D0%BE%D0%B2-%D0%B7%D0%B0-1,285-%D0%BC%D0%BB%D0%BD-%D0%BB%D0%B2", "text": "Една от емблематичните за София сгради – къщата на поета Пейо Яворов на улица \"Г.С. Раковски\", вече е собственост на Столична община. Новината съобщи кметът Йорданка Фандъкова, която припомни поетият преди години ангажимент за спасяването на сградата, след като беше обявена за продан от частен съдия изпълнител. Къщата е откупена на търг от Столичната община. Наддаването е било днес, а общината е била единственият кандидат, желаещ да придобие сградата. Началната цена, обявена от частния съдебен изпълнител, бе 1,285 милиона лева. За същата сума общината придоби сградата. \"Само ние се явихме на търга, така че приключихме. Остава да мине 7-дневният срок за обжалване и тогава ще кажем, че сме легитимни собственици\", обяви Малина Едрева, председател на общинската комисия по култура. Тя присъства на търга заедно със зам.-кмета Тодор Чобанов и общинския съветник Борислав Бориславов. Предстои обстойно обследване на сградата, за да се изготви проект за реновирането й, допълни Едрева. Застроената площ е 314 кв.м, като горният етаж се нуждае от сериозно укрепване. \"На този етап придобиването на имота е рисково за всеки евентуален купувач, в това число и за общината. Рискът за всеки купувач, докато не се произнесе Върховният касационен съд (ВКС), е огромен\", аргументира се кметът Фандъкова тогава.   Тя визира съдебното дело, заведено през 2018 г. от управителя на фирма \"Дом Яворов\" Васил Панчев, която е собственик на къщата от 2016 г. Той имаше финансов спор с предишния управител на същата фирма за наложен му запор от Софийския апелативен съд на стойност 287 548 евро. На 25 февруари ВКС се произнесе с определение по делото, като отхвърли иска му в частта за отпадане на запора. С определението си ВКС въобще не третира собствеността на къщата на Яворов, а финансови взаимоотношения между сегашния и бившия управител на фирмата, която досега беше собственик на имота.  Зам.-кметът по култура Тодор Чобанов се яви на публична продан днес и в присъствието и на общинските съветници Малина Едрева и Борислав Бориславов беше отворена единствената оферта - на Столичната община. През следващата седмица общината ще преведе остатъка от средствата и ще получи нужните документи за окончателното придобиване на собствеността и въвеждането във владение, съобщи зам.-кметът по култура и образование Тодор Чобанов на страницата си във фейсбук. Къщата ще продължи да се стопанисва от Националния литературен музей, който в партньорство със СО ще продължи да предоставя експозицията на обществеността, да организира изложби, поетични четения и други. През следващата година ще бъдат предприети и нужните действия за извършването на необходимия конструктивен ремонт на сградата, уточнява Чобанов. Решението Столичната община да плати 1,285 милиона лева за къщата на Пейо Яворов бе гласувано на заседание на СОС през юли. На предишния търг за къщата, проведен през октомври 2018 г., Столичната община не участва с мотива, че има неясноти около собствеността на имота.", "date": "2019.09.28", "title": "София откупи къщата на Пейо Яворов за 1,285 млн. лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400236-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BE%D0%BD%D0%B5%D0%B7%D0%B8-%D0%BF%D1%80%D0%B5%D0%BB%D0%BE%D0%BC%D0%BD%D0%B8-%D0%B4%D0%BD%D0%B8-%D0%B4%D0%B8%D0%BC%D0%B8%D1%82%D1%8A%D1%80-%D0%BB%D1%83%D0%B4%D0%B6%D0%B5%D0%B2-%D1%81%D0%B8-%D1%81%D0%BF%D0%BE%D0%BC%D0%BD%D1%8F", "text": "\"България днес ли? Да, ние сме демокрация, но уродлива демокрация. Уродлива пазарна икономика, уродлива правова държава. Това е България днес.\" Димитър Луджев разказва своите спомени за 10 ноември  и последвалите събития.            Някъде към 11 часа на 10 ноември ми се обади съпругата ми, която разбрала от шефа на печатницата. После срещнала и Желев, казала и на него, а той веднага тръгнал към университета. Аз също се вдигнах към университета, а там вече жужеше из коридорите. Събрахме се няколко души, чудехме се какво да правим, после дойде официалната новина. И вечерта в „Яйцето\" имаше голям купон. Беше много шумно, всички викаха, а най-шумна беше масата на „Научния комунизъм\" - те бяха най-радостни от събитието.      Последните месеци преди 10 ноември бях шеф на екипа, който подготвяше политическата и икономическа програма на „Клуба за подкрепа на гласността и преустройството\". В тази програма очертавахме едно бъдеще на България като либерална демокрация от западен тип с модерна икономика. Откровено казано, за след 20-30 години не мислехме. Когато вече създадохме СДС, аз ръководех екипа, който пишеше една конкретна управленска програма за преход към демокрация и пазарна икономика. Тази програма беше окончателно завършена по време на Кръглата маса и добре показва, че ние сме имали ясна представа как трябва да се извърши смяната на системата. Общо-взето така, както Дарендорф го описа в речта си пред Варшавския университет през есента на 1990 година: политическата революция и конституирането на свободата трябва да приключат до година-две, икономическите реформи ще отнемат минимум 6-10 години, а за модерно гражданско и демократично общество се предполагаше, че ще отидат поне двайсетина години. И, разбира се, интеграция в Европа - по това нямаше съмнение. Това бяха трите главни цели: либерална демокрация, пазарна икономика и интеграция в Европа.     Колкото до опозицията, най-голямата грешка, по мое мнение, беше, че СДС остана партийна политическа коалиция. Първоначалната ни идея беше СДС да бъде комбинация между партийна коалиция и движение тип „Форум\" (като в Чехия или Унгария), но тя не се осъществи. Това предопредели слабостта на СДС като организация, както и бъдещите разделения, битки и разцепления. В даден момент връх взеха - да ги наречем така - крайните антикомунисти и популисти, които се отказаха от най-важното условие за мирния преход: преход като сътрудничество между различните обществени сили, с търсене на компромиси, на съгласие и общи решения по най-важните общонационални въпроси. Вместо това се стигна до една тотална конфронтация между червени и сини, а после вече един бог знае между кои точно. Тази конфронтация породи и партизанско-политическия модел, който съсипа България.      Категорично мога да кажа за  , Петър Дертлиев, Александър Лилов, Андрей Луканов и един все още жив -  , който, независимо от противоречивите оценки, изигра твърде важна роля в политическото развитие на страната.      България днес… България е в ЕС, което предполага, че е покрила критериите за демократична държава, пазарна икономика и върховенство на закона. Но това е само фасадата. Да, ние сме демокрация, но уродлива демокрация. Уродлива пазарна икономика, уродлива правова държава - това е България днес.      Мисля, че „носталгия\" е силно казано. Ако има носталгия, тя е в някои по-възрастни среди от лявото пространство. Съвсем обяснимо те изпитват носталгия по едно време, през което са живели по техния си начин и са се ползвали от определени привилегии. Не мисля, че у младите има такава носталгия - там по-скоро има незнание. И днешните десни допринасят за това с твърдението си, че на 10 ноември нищо не се било случило, че имало само преврат. Как да не се е случило нищо? Тогава започна огромен преход, в резултат от който се осъществи грамадна промяна. И тъй като и червените приказват същото, това създава объркване у хората - те не могат да се ориентират какво точно се е случило.      Според мен най-голямата грешка беше напънът на БСП да запази монопола върху властта. Така те спечелиха изборите за Велико народно събрание, а това предопредели по-мъчителния, бавен и неконструктивен характер на прехода към демокрация. Това вкопчване на БСП във властта си остана една от основните грешки на целия преход. През 1990 година друг голям гаф на управляващите беше провалът на двете правителства на Луканов. Те не можаха да стартират реформите и демонстрираха импотентността на Комунистическата партия, нейната неспособност да извърши преход към демокрация и пазарна икономика. И още нещо много важно: през тази година, в която не проведоха реформите, те успяха да създадат предпоставките за трансформацията на комунистическата политическа власт в икономическа. Бяха създадени над 70 банки, частни търговски дружества и т.н., външнотърговските дружества бяха приватизирани, бяха изнесени маса пари, беше създадена мафията с пагони, един куп квази бизнесструктури на офицери от ДС, армията и разузнаването просто покриха страната и станаха най-мощните лостове, чрез които през следващите години новоизлюпената върхушка посегна към властта. Това се отразява и до ден-днешен, защото и в днешно време голяма част от управляващата върхушка се състои тъкмо от хора, произлезли от тези структури.   Той пак почива на факта, че е заличена паметта за това време. Да направим сравнение с предишния политически обрат в България на 9 септември 1944. Тогава България преживя една „социалистическа\" - както те я наричаха - модернизация. И наистина, България стана индустриална държава, създадоха се промишленост, социални и здравни услуги, които претендираха да бъдат на съвременно ниво. Но в същото време това беше една уродлива индустриализация, една уродлива икономика на дефицита, една здравно-осигурителна и социална система, която държеше хората на нивото на равенство в мизерията. Уж съвременно, уж съвременни панелки, уж съвременни автомобили, ама само уж - един камуфлаж, който беше създаден от тогавашната власт. Е, сигурно за част от населението, която дойде от селата, особено пък за онези, които партията издигна от „народните маси\" - за тях е било голямо достижение да имат топла вода, тоалетна и жигула. Но всичко е въпрос на сравнение. Едно елементарно сравнение между днешно време и тогава показва, че по времето на НРБ ние сме били една назадничава, изостанала страна, която изобщо още не е стъпила на модерния път на времето.", "date": "2019.09.28", "title": "България в онези преломни дни: Димитър Луджев си спомня"}
{"url": "http://www.classa.bg/%D1%81%D0%B2%D1%8F%D1%82/item/400232-huawei-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B3%D1%8A%D0%B2%D0%B0%D0%B5%D0%BC-mate-x,-%D0%BD%D0%BE-%D0%BA%D1%83%D0%BF%D1%83%D0%B2%D0%B0%D1%87%D0%B8%D1%82%D0%B5-%D1%81%D0%B0-%D0%BD%D0%B0-%D0%BA%D1%80%D1%8A%D1%81%D1%82%D0%BE%D0%BF%D1%8A%D1%82", "text": "Новият сгъваем смартфон Mate X на Huawei ще бъде пуснат от компанията в Китай през октомври, а се очаква да се продава в международен план най-късно през ноември. Това заяви Гуан Уей, представител на компанията за обслужване на клиенти, според GizmoChina.   Проблемът с това ново устройство не е в неговите много усъвършенствани технически характеристики. Подобно на новия флагмански мобилен телефон Mate 30 - представен преди дни – той не включва възможността за инсталиране на широк спектър от популярни приложения, заради американските санкции срещу китайския телекомуникационен гигант. Проблемът не се ограничава до липсата на Google Play и другите услуги на този технологичен гигант, като Gmail или Google Maps; За съжаление няма да бъдат налични много от най-популярните приложения в съответните категории, като Uber, Dropbox, Spotify, eBay, Slack, Tinder и Netflix. Според Venture Beat някои ще претеглят тези ограничения, преди да изберат да купят както Mate 30, така и X - описан от Huawei като „най-бързият 5G сгъваем телефон в света\", но много други просто няма да ги забележат преди да го придобият, като се има предвид, че компанията не споменава този проблем на уебсайта на тези модели. Вместо Google и другите отсъстващи услуги, тези нови устройства ще бъдат пуснати с приложения, предварително инсталирани и разработени от самия производител: софтуерът по подразбиране ще бъде интегриран с екосистема от до 45 000 програми, налични в галерията с приложения на Huawei.", "date": "2019.09.28", "title": "Huawei потвърди пускането на сгъваем Mate X, но купувачите са на кръстопът"}
{"url": "http://www.classa.bg/%D1%81%D0%B2%D1%8F%D1%82/item/400233-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%8F-%D1%80%D1%83%D1%81%D0%BA%D0%B8-%D0%BB%D0%B8%D0%BD%D0%B3%D0%B2%D0%B8%D1%81%D1%82,-%D0%BA%D0%BE%D0%B9%D1%82%D0%BE-%D0%B4%D0%B5%D1%88%D0%B8%D1%84%D1%80%D0%B8%D1%80%D0%B0-%D0%BF%D0%B8%D1%81%D0%BC%D0%B5%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BC%D0%B0%D0%B8%D1%82%D0%B5", "text": "На 26 септември в Москва беше представена книгата „Последният гений на ХХ век. Юрий Кнорозов: съдбата на учения \", посветена на работата и живота на прочутия руски учен Юрий Кнорозов (1922-1999), който изигра водеща роля в дешифрирането на древното писмо на маите. Работата е написана от професора от Руския държавен хуманитарен университет и директор на Мезоамериканския център Галина Ершова, студентка на този прочут учен. \"Това, което този истински гений на ХХ век направи сам е истински подвиг, той направи световно откритие без да напусне Съветския съюз, без да е видял тези чудесни пирамиди\" заяви тя. В събитието участваха и известни представители на латиноамериканската научна общност. Алфредо Едилберто Барера Рубио, директор на Центъра за социални и културни изследвания и учен от Националния институт по антропология и история на Мексико, заяви \"Работата на Кнорозов отвори вратите за по-добро разбиране на историята и социалните процеси на великата цивилизация на маите.\" Изследователят е роден на 19 ноември 1922 г. в град Южни (в Украинската съветска социалистическа република). Учи история в Харковския университет, но прекъсва обучението си поради началото на Великата отечествена война, като го продължава през 1943 г. в Московския държавен университет. Там той видял статия на германския изследовател Пол Шелхас, който смята, че дешифрирането на текстовете на маите е невъзможно. Анализирайки три древни текста, Кнорозов определил, че те съдържат 355 знака и вече през 1952 г. той успял да определи как да разчете някои от тях. Най-известното му произведение „Писмото на маите\" е публикувано през 1963 г. и дава възможност на международната общност да опознава текстовете на тази древна цивилизация. Ученият успял да направи своето откритие, въпреки че никога не е посещавал наследството на маите. \"Аз съм офисен учен. За да работите с текстовете, не е необходимо да се разхождате из пирамидите\", каза той. Едва през 1989 г. той най-накрая посетил Гватемала по покана на тогавашния си президент Винисио Черецо. През 1994 г. Кнорозов получава Ордена на ацтекския орел за своята работа. Лингвистът умира през 1999 г. в Санкт Петербург. През 2012 г. в мексиканския град Канкун е издигнат паметник в негова чест, а 6 години по-късно - друг в Мерида.", "date": "2019.09.28", "title": "Известния руски лингвист, който дешифрира писмеността на маите"}
{"url": "http://www.classa.bg/%D1%81%D0%B2%D1%8F%D1%82/item/400234-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D1%82%D0%B0%D0%BD%D0%BA%D0%B5%D1%80-%D1%81%D1%82%D0%B5%D0%BD%D0%B0-%D0%B8%D0%BC%D0%BF%D0%B5%D1%80%D0%BE-%D0%BE%D1%82%D0%BF%D0%BB%D0%B0%D0%B2%D0%B0-%D0%BE%D1%82-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B5%D1%82%D0%BE-%D0%BD%D0%B0-%D0%B1%D0%B0%D0%BD%D0%B4%D0%B0%D1%80-%D0%B0%D0%B1%D0%B0%D1%81,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B1%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD-%D0%BE%D1%82-%D0%B8%D1%80%D0%B0%D0%BD", "text": "Британският танкер „Стена Имперо\", арестуван от Ислямската революционна гвардия на Иран (CGRI) в средата на юли в пролива Ормуз, отплава на 27 септември от иранското пристанище Бандар Абас, съобщава Reuters, позовавайки се на данни от услугата за проследяване на кораби Refinitiv. Преди това Техеран съобщи, този 25 септември, че британският кораб е свободен да отплава. \"Танкерът под британски флаг Стена Имперо, в съответствие с края на съдебния и правен процес, вече е свободен да напусне\", заяви иранският посланик в Обединеното кралство Хамид Баейдинеджад в Twitter. По същия начин, правителството на Иран вече съобщи за приключването на всички законови стъпки за освобождаване на този танкер. Лондон обаче твърдеше, че нефтеният танкер и неговият екипаж \"все още са незаконно задържани\". \"Продължаваме да призоваваме Иран незабавно да освободи Стена Имперо и останалата част от неговия екипаж\", заяви британското външно министерство пред канал Al Arabiya, като нарече действието \"неприемливо и противоречащо на международното право.\" На 19 юли CGRI обяви, че са кзадържали Стена Имперо за „игнориране на международните морски норми и разпоредби при преминаване през този морски проход\". Това събитие се случи две седмици, след като Обединеното кралство задържа иранския кораб Грация 1 във водите на Гибралтарския проток по подозрение, че транспортира суров нефт до Сирия. Седмици по-късно този танкер беше освободен от британските власти, които отхвърлиха искане на САЩ да го задържи отново.", "date": "2019.09.28", "title": "Британският танкер Стена Имперо отплава от пристанището на Бандар Абас, след като бе освободен от Иран"}
{"url": "http://www.classa.bg/%D1%81%D0%B2%D1%8F%D1%82/item/400235-%D1%82%D1%80%D1%8A%D0%BC%D0%BF-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BC-%D0%BC%D0%B5%D0%BA%D1%81%D0%B8%D0%BA%D0%BE-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BD%D0%B0%D1%88%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0", "text": "Президентът на САЩ Доналд Тръмп заяви, че използва Мексико за защита на южната граница на страната си. \"Нищо не се прави, освен когато аз го правя. Използвам Мексико, защото демократите не искат да променят пропуските в политиките за убежище\", заяви Тръмп по време на кратка среща с медиите. Изявленията на президента бяха насочени към членовете на Демократическата партия, които той обвини, че не правят нищо, за да спре потока на миграция от Централна Америка. Засега правителството на Мексико не е дало отговор на коментарите на американския президент. Изявленията на Тръмп за Мексико дойдоха в разгара на политическия и медиен скандал, породен от политическия процес, пред който президентът може да се изправи, задето предполагаемо е поискал помощ от чуждо правителство за разследване на негов противник в състезанието за президентството. В тази връзка американският президент заяви: \"Това, което демократите правят на тази страна, е позор и не бива да се допуска. Трябва да има начин да се спре това, може би законно чрез съдилищата\", каза Тръмп пред медиите от основния хангар на Базата Andrews Air Force, в Мериленд, след завръщането си от участие в Общото събрание на Организацията на обединените нации. \"Това, което Байдън направи, е позор. Това, което направи синът му, е позор. Синът му взе пари от Украйна. Синът взе пари и от Китай\", каза Тръмп, който определи скандала като политическо преследване срещу него.", "date": "2019.09.28", "title": "Тръмп: \"Използвам Мексико за защита на нашата граница\""}
{"url": "http://www.classa.bg/%D1%81%D0%B2%D1%8F%D1%82/item/400237-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D1%80%D0%B0%D0%BD-%D0%B1%D0%B8%D1%85%D0%BC%D0%B5-%D0%B3%D0%BB%D0%B0%D1%81%D1%83%D0%B2%D0%B0%D0%BB%D0%B8-%D0%B7%D0%B0-%D0%BF%D1%80%D0%B5%D0%BC%D0%B5%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%B0%D1%82%D0%B0-%D0%BD%D0%B0-%D0%BE%D0%BE%D0%BD-%D0%B2-%D0%BF%D0%BE-%D0%B4%D0%BE%D0%B1%D1%80%D0%B0-%D0%B8-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%B0-%D1%81%D1%82%D1%80%D0%B0%D0%BD%D0%B0", "text": "На пресконференция по време на Общото събрание на ООН президентът на Иран Хасан Рохани заяви, че страната му ще гласува за преместването на централата на ООН извън Ню Йорк, ако се появи възможност. \"Ако някога ни попитате, ние ще гласуваме, разбира се, в полза на преместването на централата на ООН в по-добра и по-безопасна страна, която няма тесните възгледи, на които сме свидетели\", заяви президентът на ислямската република. Той припомни, че преди това САЩ бяха забранили на някои ирански граждани да влизат на територията му и обвини Вашингтон, че се възползва от позицията си на страна домакин на ООН. \"Това е домът на мира и домът на комуникациите между всички. Съединените щати не трябва да се възползват от позицията си на домакин и да предоставят визи само на когото си поискат\", отрече той. Изявленията на иранския президент дойдоха същия ден, когато държавният секретар на САЩ Майк Помпео в изявление обяви, че администрацията на Тръмп ще ограничи влизането в Съединените щати. на висши ирански държавни служители и техните семейства. \"От години иранските служители и техните семейства тихо се възползват от свободата и просперитета на Съединените щати, включително от отличните образователни, трудови, развлекателни и културни възможности на САЩ\", се казва в изявлението на Белия дом. \"Според това становище висшите служители на режима и техните семейства вече няма да могат да влизат в Съединените щати. Елитите вече няма да извличат ползите от свободното общество, докато иранският народ страда от корупция и лошо управление на режима\", се настоява в документа. Иранската страна не е единствената, засегната от решението на американските власти да не издават визи. Така според руския министър на външните работи Сергей Лавров десетки дипломати, преводачи и други служители, които са били част от руската делегация за сесията на Общото събрание на ООН в Ню Йорк, не са могли да присъстват на това събитие, тъй като са им отказани визи от САЩ. Лавров вече беше подчертал, че Москва протестира, тъй като САЩ, като страна домакин на централата на ООН, имат задължение да улесняват участието в събитията на Организацията на обединените нации на всички членове на тази организация. Коментирайки ситуацията, руският министър заяви, че трябва да се обмисли преместването на централата на ООН от Ню Йорк в руския град Сочи.", "date": "2019.09.28", "title": "Президентът на Иран: \"Бихме гласували за преместване на централата на ООН в по-добра и безопасна страна\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400238-%D0%BF%D1%80%D0%B5%D0%BF-%D1%85%D0%B0%D1%80%D0%B8%D1%82%D0%BE%D0%BD-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA-%D1%81%D0%B2-%D0%BF%D1%80%D0%BE%D1%80-%D0%B2%D0%B0%D1%80%D1%83%D1%85", "text": "През втората половина на третия и първата половина на четвъртия век живял в малоазийския град Икония благочестив мъж на име Харитон. При царуването на римския император Аврелиан било предприето жестоко гонение срещу християните. Началникът на града узнал, че Харитон е християнин, и го повикал при себе си. - Защо не се покланяш на боговете, които ние всички почитаме? - запитал го той. - Не се покланям - отговорил Харитон, - защото те не са богове. Безумно е човек да им се покланя. Аз се покланям на вечния Бог, Творец и Спасител на света. - За тоя дързък отговор - казал началникът - ти заслужаваш смърт. Заслужаваш смърт, защото хулиш нашите богове. Но аз ще ти простя, ако се разкаеш и им се поклониш. Ти трябва да им принесеш жертва и да поискаш от тях прошка! Харитон заявил: - Ако си уверен, че твоите идоли са действителни богове, ти не трябва да прощаваш на онзи, който ги хули, защото всеки е длъжен да държи за своя бог. Но те не са богове и ти напразно ми заповядваш да им се покланям. И знай, че никакви мъчения не ще ме заставят да се отрека от живия Бог. Аз повтарям с апостол Павел: \"Кой ще ни отлъчи от любовта Божия: скръб ли, притеснение ли или гонение, глад ли, или голотия, опасност ли, или меч\". Никога не ще се отрека от Бога и не ще се поклоня на твоите бездушни идоли. Тия думи разгневили силно началника. Той заповядал да бият жестоко тоя смел изповедник. След това го отнесли едва жив в затвора. С Божия помощ Харитон скоро оздравял. След това го подложили на нови, по-тежки мъчения. И накрай началникът го пратил на заточение. Наскоро след това император Аврелиан умрял и наследникът му заповядал да бъдат прекратени гоненията срещу християните. Върната била свободата на затворниците. Заточениците видели отново родината си. Тия, които се криели по пещери и пустини, започнали да се събират отново свободно на молитва. Всички радостно благодарили на Бога, Който внушил на царя милост към християните. Тогава бил освободен и Харитон. Тежкото изпитание засилило още повече вярата у него. Той се отрекъл от света, за да посвети изцяло живота си на Бога. Заминал за Йерусалим, за да се поклони на светите места. Но по пътя бил заловен от разбойници. Те го вързали и отмъкнали в своята пещера. Но като видели, че нищо нямал, оставили го в пещерата и тръгнали да търсят друга плячка. Харитон се помолил и се предал покорно на Божията воля. И милостивият Бог му пратил неочаквано избавление. В пещерата пропълзяла отровна змия. Тя се напила от стоящия там съд с вино. След това повърнала обратно виното в съда. Но виното било вече отровно. Разбойниците се върнали. Били жадни. Изпили виното и тъй свършили живота си в страшни мъчения. Харитон се освободил от оковите. В пещерата намерил голямо богаство, което разбойниците събирали в продължение на няколко години. Част от това богаство раздал на бедните и на църквите, а с останалата част основал тук манастир, който нарекъл Фаре. Самата пещера била обърната на църква. Събрали се много братя. Харитон написал за тях правила на монашески живот. Постоянно им давал пример на всички добродетели. Той бил милостив и страннолюбов, кротък и смиреномъдър. Обичал поста и въздържанието. Трудът бил за него почивка. Сиромашията си пазел като драгоценно богаство. Като установил ред в манастира и повторил няколко пъти наставленията си към братята, Харитон им заповядал да пазят строго въздържание и безмълвие. Поискал от тях постоянно да се трудят и да се молят. След това им казал, че желае да остави манастира, за да живее самотно. Това огорчило много братята. Те се опитали да го задържат, но не успели. Харитон им поставил свой заместник, благословил ги и заминал. Недалеч от Йерихон намерил пещера и се поселил в нея. Всичките си мисли насочвал към Бога. Денем и нощем пребъдвал в молитва и труд. Почти не си позволявал почивка. Хранел се само с корени и диви плодове. Но скоро усамотението му било нарушено. Някои от братята на манастира Фаре зажалили силно за него и решили да го посетят. Харитон ги приел с радост. Мястото, гдето се подвизавал, станало известно и склонните към отшелнически живот почнали да се заселват около него. Така Харитон построил втори манастир. Приложил в него същите правила, както в манастира Фаре. След това се отдалечил наново, още по-силно зажаднял да пребивава в безмълвие. Но на Бога било угодно животът му да бъде полезен и за други. Тъй на мястото на неговото ново усамотение се повторило същото. Надошли при него нови поклонници, които искали да живеят като него. Харитон построил трети манастир и го устроил, както е бил устроил първите два. Подир това се възкачил на висока планина и се поселил там. Оттам управлявал манастирите си. Братята идвали при него за съвети. Събирали се около него на големи групи. И той беседвал с тях за духовния живот, за пътя на човека към Бога. Когато оставал свободен от грижи за братята, сам сред планината се отдавал на благочестиви размишления и пламенна молитва. Преподобни Харитон Изповедник достигнал до дълбока старост. Най-после усетил приближаването на смъртта. Повикал игумените и монасите от трите манастира. Пожелал да ги уведоми за своята близка смърт и да им даде последни наставления. Дълбока скръб обхванала всички братя. В дълга беседа преподобният ги утешил. На опасенията им, че ще останат без върховен духовен началник, припомнил думите на Спасителя, Който обещал да бъде с вярващите в Него до свършека на света. Братята го запитали где иска да бъде погребан. Той отговорил: - Гдето искате, там отдайте праха на праха, защото земята е Господня; на Господа принадлежи всичко, което я изпълва. Но братята му възразили: - Не, отче свети! През своя живот ти построи три манастира. Всеки от тях би искал да има твоето тяло. И тъй, реши сам, за да не се яви между нас разпра! Св. Харитон изпълнил желанието на монасите. За да избегнат несъгласия, казал, че иска да бъде погребан в първия манастир, построен на мястото на разбойническата пещера. Подкрепян от братята, той дошъл до тоя манастир. Дал им последни съвети, благословил ги и починал тихо и безболезнено. Св. Харитон се преселил във вечността на 28 септември 350 година. От него е останал обредът на монашеското постижение. Св. пророк Варух Свети пророк Варух бил ученик, приятел и писар на св. пророк Йеремия. Той записвал пророчествата на пророк Йеремия за нашествието на вавилонците и за плена на юдеите заради граховете им и чел на народа в храма. След четенето царят изгорил свитъците и наредил да затворят пророците в тъмница. Много раз пророки предупреждали свой народ о пленении и о предании в руки халдеев, но иудеи не слушали их, ожесточались, гнали, а затем, бросили обоих в темницу. Только после взятия Иерусалима они были освобождены халдеями (Иер. гл. 36-38). Вместе с учителем св. Варух горько оплакивал разрушение Иерусалима Навуходоносором. После мученической кончины пророка Иеремии св. Варух жил недолго и умер в Египте в VI веке до Р. X.", "date": "2019.09.28", "title": "Преп. Харитон Изповедник. Св. прор. Варух"}
{"url": "http://www.classa.bg/%D1%81%D0%B2%D1%8F%D1%82/item/400239-%D1%80%D1%83%D1%81%D0%B8%D1%8F-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%80%D0%B0%D0%B7%D0%BA%D1%80%D0%B8,-%D1%87%D0%B5-%D0%B5-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F", "text": "Руското министерство на външните работи публикува изявление, в което заяви \"Чрез санкциите си, наложени на 26 септември, Вашингтон показа своето откровено спонсорство на тероризма в Сирия \".   Външното министерство заявява: „Русия подкрепя правителствените сили в Сирия в борбата им с терористите и със своите ограничения САЩ показват, че открито се намесват на страната на терористите\". \"Това е намерение да се предотврати пълното изкореняване на терористите\" в Сирия, добавя изявлението.   Министерството остро осъжда циничната и безпринципна политика на Вашингтон и подчертава, че Москва ще продължи да се бори с терористичните групи в арабската страна. Правителството на САЩ на 26 септември обяви ограничителни мерки срещу базирана в Москва компания и няколко кораба и лица заради предполагаемото им участие в избягване на санкции срещу Сирия, изпращайки самолетно гориво на руските сили в тази страна.   Става дума за Maritime Assistance LLC, чиято операция е посочена за покриване на компанията Совфрахт, която по-рано беше санкционирана в контекста на събития, свързани с Украйна. Според Министерството на финансите на САЩ, компанията Совфрахт се е сговорила да извършва плащания в Дамаск, като улеснява транспортирането на гориво за руските самолети в арабската страна, в подкрепа на правителството на Башар ал Асад. Черният списък включва също три лица, за които се твърди, че са свързани със Совфрахт, както и пет кораба, които Министерството също свързва с тази компания и принадлежат на руската фирма Транспетрочарт, по-рано санкционирана от Вашингтон.", "date": "2019.09.28", "title": "Русия: \"Вашингтон разкри, че е на страната на терористите в Сирия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400240-28-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "48 пр.н.е. г. - Помпей Велики е убит по заповед на египетския цар Птолемей XII, след като акостира в Египет.   1066 г. - Уилям Завоевателя напада Англия: започва Норманското нашествие.   1781 г. - Американската война за независимост: Американските войски, подкрепени от френската флота, започват обсадата на Йорктаун във Вирджиния.   1823 г. - Папа Лъв XII е избран за папа.   1864 г. - В Лондон е основана Международната организация Първи интернационал .   1867 г. - Торонто става столица на Онтарио.   1887 г. - В Княжество България се провеждат избори за V Обикновено народно събрание, спечелени от поддръжници на Стефан Стамболов. Гласуват 22% от избирателите.   1928 г. - Шотландският биолог и фармаколог сър Александър Флеминг забелязва бактерициден мухъл, развиващ се в лабораторията му в Лондон, и открива субстанцията, която по-късно е наречена пеницилин.   1939 г. - Втората световна война: Германия и СССР се споразумяват за разделянето на Полша съгласно Пакта Рибентроп-Молотов.   1950 г. - Индонезия се присъединява отново към ООН.   1961 г. - Военен преврат в Дамаск окончателно слага край на Обединената арабска република - съюз между Сирия и Египет от 1958 до 1961 година.   1987 г. - На площад \"Свобода\" в Русе повече от 300 души протестират срещу безразличието на управниците за хлорните румънски отрови над града.    1994 г. - Фериботът Естония потъва в Балтийско море, загиват 852 души.   2000 г. - Втората интифада: Ариел Шарон посещава джамията Ал-Акса, известна сред евреите като Храмовият хълм в Йерусалим.   2008 г. - Американската компания SpaceX успешно изстрелва в орбита първата частна космическа ракета - Фалкън-1.    ", "date": "2019.09.28", "title": "28 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/400241-%E2%80%9E%D0%B7%D0%B5%D0%BB%D0%B5%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0%E2%80%9C-%D0%BD%D1%8F%D0%BC%D0%B0-%D0%B4%D0%B0-%D1%83%D1%81%D0%BF%D0%B5%D0%B5,-%D0%BE%D1%81%D0%B2%D0%B5%D0%BD-%D0%B0%D0%BA%D0%BE-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D0%B7%D0%B0%D0%B3%D1%8A%D1%80%D0%B1%D0%B8-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7", "text": "Очакваната „Зелена сделка“ на Европейската комисия (ЕК) цели да канализира усилията на европейските страни към постигане на нулеви емисии на въглероден диоксид до 2050 г., както и да осигури ясна траектория за декарбонизация на газовия сектор в съответствие с Парижкото споразумение за климатичните промени, пише Euractiv. Новоизбраният председател на ЕК Урсула фон дер Лайен се ангажира да наложи тази сделка през първите 100 дни на своето управление.      Успешното налагане на този проект ще трябва да увеличи максимално ефективността на борбата срещу промените в климата, да стимулира инвестициите в модерна и устойчива европейска инфраструктура и да защити уязвимите потребители и данъкоплатци от ненужни разходи. Приемането на нов дневен ред за природния газ ще бъде необходимо за успеха на „Зелената сделка“ поради три причини: Първо, борбата с емисиите, отделяни от индустрията на природния газ в Европа и извън нея е от решаващо значение за борбата с изменението на климата. Природният газ може да се похвали с най-бързо растящия дял от всички изкопаеми горива  в света и единственото изкопаемо гориво, което все още отчита ръст на потребление в Европа. На Стария континент, ако искаме да постигнем целите си в областта на климата, потреблението на природен газ трябва да започне драстично да се понижава и да бъде занулено до средата на века. В световен мащаб увеличаването на доставките на газ трябва да спре през следващото десетилетие. Регулациите и ясно поставените цели в това отношение ще позволят на индустриите да започнат правилната трансформация. Дългосрочната перспектива за „Зелената сделка“ трябва да се комбинира с мерки за интелигентна интеграция на електроенергията, отоплението, транспортния и индустриалния сектор. Предоставянето на равностойно участие на пазара на потребителски алтернативи на газ, като мерките за енергийна ефективност, технологията за кръгово потребление (от индивидуално генериране на енергия до нейното потребление) и съхранение на енергия ще позволи един ефективен преход с голям избор за потребителите. Предстоящото законодателство за декарбонизиране на газовия сектор е възможност за това и, за да бъде ефективно, ще бъдат необходими и действия за премахване на субсидиите за изкопаемите горива. Намаляването на потреблението на газ ще намали енергийната зависимост на ЕС към редица страни и ще създаде пространство за развитие на алтернативни области на търговия с чисти стоки с основните и бъдещите партньори. Второ, добре управляваният преход на отдалечаване от природния газ може да защити най-уязвимите потребители. Много европейски граждани не могат да си позволят да отопляват адекватно домовете си, особено в Източна Европа. Продължаването на съществуващите експанзионистични политики относно инфраструктурата на газовите мрежи ще добави допълнителни разходи към сметките на потребителите. Вместо това инвестирането в обновяването на сградите и енергийната ефективност ще помогне да се намалят въпросните сметките. Добре управляваният преход също има потенциала да подпомогне развитието на уменията и да предложи нови устойчиви възможности за работа на тези, които в момента работят в газовата промишленост и други високовъглеродни сектори. Управлението на това социално измерение на декарбонизацията е изключително важно и политиката ще бъде в основата на това. ЕС може да подкрепи регионите и секторите в разработването на техните стратегии за преход и да предложи подкрепа за финансиране на програми за преквалифициране Трето, намаляването на зависимостта от природния газ може да повиши конкурентоспособността на ЕС в промишлеността. Представителите на промишлеността на ЕС са едни от най-големите потребители на природен газ. Глобалната му конкурентоспособност зависи от поддържането на ниска цена на енергийните ресурси. По-високата ефективност на индустриалните процеси, електрификацията и кръговата икономика могат да станат основни градивни елементи за стратегията за намаляване на излагането на глобални колебания на цените на газа, тъй като те все повече ще се определят от нарастващия апетит на Китай за енергия. Разработването на алтернативи като възобновяемия водород ще трябва да стане приоритет за подпомагане на декарбонизацията.  ", "date": "2019.09.28", "title": "„Зелената сделка“ няма да успее, освен ако Европа не загърби природния газ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400222-%D0%BA%D0%BE%D0%B9-%D0%B2%D0%B8%D0%B4%D1%8F%D0%BB-%D0%B2%D0%B8%D0%B4%D1%8F%D0%BB", "text": "Любимата на Валери Божинов - Биляна Дол, сложи край на разголените снимки. Сръбкинята, която прости на нападателя от определено време спря да публикува фотоси в социалните мрежи, на които да показва тялото си.    В последно време Биляна показа на последователите си единствено стилно облекло и визия, като няма и помен от беля, бански, провокации.      Прави впечатление, че макар и да е оправила отношенията си с Божинов, сръбкинята си стои в Белград, докато нападателят е във Враца и всеки ден тренира усилено.      Биляна сега:         Биляна преди:  ", "date": "2019.09.28", "title": "Кой видял - видял!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400223-%D1%81%D0%B5%D0%BA%D1%81-%D0%BC%D0%B5%D0%B6%D0%B4%D1%83-%D0%BF%D1%80%D0%B8%D1%8F%D1%82%D0%B5%D0%BB%D0%B8", "text": "Сексът между приятели може да бъде чудесна алтернатива на сериозната връзка. Той е идеалне, ако не искате или все още не сте готови да започнете романтични отношения с даден овек. Все пка обаче основното е да следвате правилата на играта. Говорим за най-важните от тях. Ако сте уморени от връзки и задължения, но искате секс, а не необоздани игрички само за една нощ, то сексът с някой приятел може да бъде подходящ изход от ситуацията.  Преценете сами: познавате приятеля си от много години и му се доверявате за всичко. В допълнение, вашата връзка по дефиниция ще бъде без кавги, сцени на ревност и принудителни пътувания до роднините. Не, вместо това ще се радвате на редовен секс с най-добрия си приятел.     Този модел на взаимоотношения обаче има клопки, за които трябва да знаете, за да не развалите приятелството си. Според проучвания с течение на времето секс приятелите се сблъскват със същите проблеми като другите двойки: несъответствие на очакванията, ревност и тайни. „Далеч не всеки отговаря на този формат на отношенията“, казва секс треньорът Дейв Стълц и допълва: „Ако ревнувате и дълбоко се надявате, че сексът без задължения ще прерасне в нещо сериозно, определено не трябва да се съгласявате на секс с приятел“. Той е категоричен, че има точно 4 основни правила за секс между приятели без задължение.       Съгласете се с правилата на играта  Както всяка връзка, сексът с приятел изисква изключителна честност. За да избегнете проблеми и недоразумения в бъдеще, обсъдете предварително правилата на играта с приятеля си - например трябва да решите дали е приемливо и за двама ви да се срещнете и с някой друг. „Обсъдете всички подробности, които може да са важни: ще останете ли един с друг през нощта и трябва ли да кажете на общите си приятели, че вече сте секс приятели.  Несъответствието на очакванията може значително да съсипе отношенията ви и в най-лошия случай да разруши приятелството ви“, казва Щулц. Секс треньорът също така ви съветва да обсъдите предварително какво ще се случи с връзката ви, ако някой от вас срещне подходящ партньор или просто иска да напусне играта. „Трябва да разберете, че не сте двойка и не можете да кажете на приятеля си какво да прави. Той има пълно право да се среща с други момичета, точно както вие с другите мъже“, казва той.     Не се примирявайте със секс с приятел, ако искате нещо повече   Ако мечтаете за сериозна връзка, то сексът с приятел определено не е вашата възможност. Ще загубите само време, а вероятно и приятел: ако той ви предлага секс без задължение, можете да сте сигурни, че бракът не е в неговите планове. „Вероятността сексът между приятели да се превърне в истинска връзка е изключително малка“, казва психологът Кристал Фуентес и допълва: „Не се заблуждавайте: ако искате връзка, говорете директно с мъжете, с които се срещате и не се примирявайте с нищо по-малко“. Бъдете честни един към друг  Както вече казахме, вие и вашият приятел трябва да обсъдите предварително правилата, които са приемливи и за двама ви. В отношенията на секс между приятели честността играе голяма роля: важно е да говорите откровено помежду си, както и за вашите желания и предпочитания в леглото. „В противен случай рискувате да изпаднете в неприятна ситуация. Моите клиенти често се оплакват, че техните сексуални приятели ходят на срещи с някой друг“, казва психологът Кърт Смит.  „Очевидно е честността играе решаваща роля в подобни ситуации и ако не сте готови да говорите открито за сексуалния си живот, не бих ви препоръчал да правите секс без задължение“, съветва той.     Запазете приятелството си  Казват, че не можеш да развалиш приятелството си със секса, но в реалния живот всичко е много по-сложно. Ако връзката ви е станала трудна или някой от вас явно изпитва чувства, психолозите съветват да спрете да се срещате, за да спасите приятелството си. „Най-добрият начин да направите това е да прекарате време заедно като приятели: отидете на кино или поръчайте пица. Накратко, правете всичко освен секс“, съветва секс треньорът Кевин Хик.  „Влюбваш се в този, с когото спиш - проста материя, в крайна сметка ние не сме роботи. В такава ситуация е важно да направите пауза навреме, за да поддържате приятелството си“, допълва той.", "date": "2019.09.28", "title": "Секс между приятели"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400224-%D1%82%D0%B0%D0%B9%D0%BD%D0%B0-%D0%B7%D0%B0-%D0%BA%D0%B5%D0%B9%D1%82-%D0%BC%D0%B8%D0%B4%D1%8A%D0%BB%D1%82%D1%8A%D0%BD", "text": "Децата на Кейт Мидълтън и принц Уилям стоят на опашката за британския трон, но това не означава, че детството им трябва по някакъв начин да бъде особено различно от това на нормалните деца. Преди време  ви разкриха голяма тайна, свързана с принцеса Шарлот и принц Джордж.     Малко след това лично малката красавица издаде голяма семейна мистерия. Но сега бе разбулена поредна кралска загадка. Тя е свързана именно с принц Джордж, принцеса Шарлот, принц Луис и... майка им Кейт Мидълтън.     Оказа се, че лично съпругата на принц Уилям прави нещо доста (не)изненадващо с децата си.", "date": "2019.09.28", "title": "Тайна за Кейт Мидълтън"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400225-%D0%B2-%D0%BA%D0%B8%D1%82%D0%B0%D0%B9-%D1%82%D0%B5%D0%B7%D0%B8-%D0%BD%D0%B5%D1%89%D0%B0-%D1%81%D0%B0-%D0%BD%D0%BE%D1%80%D0%BC%D0%B0%D0%BB%D0%BD%D0%B8", "text": "Китай е една от най-важните и забележителни държави в света. Въпреки че тя отдавна не е толкова затворена, колкото в миналото, там все още има много неща, които западняците и до ден-днешен не разбират.   Ако никога не сте били в Китай, тези факти и порядки ще ви се сторят повече от странни. Нищо чудно, че европейците се чувстват толкова объркани. Така че ако искате да се запознаете предварително с едни от най-големите странности на китайците, вижте следващия списък:   1. Светлата кожа на лицето е на особена почит В Китай бледата кожа се счита за изключително красива, затова и много от звездите в страната изглеждат бледи като мъртъвци, дори болнави, сякаш никога не са виждали слънце.     Тази мания датира от древни времена, а в наши дни можете да видите много китайци и особено китайки, които носят плашещите „фейскини“ – маски, които пазят лицето от слънцето.   2. Обществените тоалетни имат плоски телевизори Обществените тоалетни в Китай може и да не изглеждат като стандартните, но поне имат най-добрата телевизия. Вероятно просто много обичат да гледат предавания.     3. Можете да си вземете приятел или приятелка под наем Тази услуга звучи по-нелегално, отколкото в действителност е. Основната идея на наемането на гадже е да успокоите роднините, които продължават да ви тормозят да се задомите.     4. Плюенето и оригването на обществено място се приемат с одобрение и се считат за любезност Няма точно обяснение защо е така, но очевидно е вярно. Все пак на някои места вече слагат табелки „без плюене“, което само потвърждава, че това е нещо доста често срещано.   5. Даването на бакшиш се счита за обидно и странно Даването на бакшиш в ресторани и барове в Китай е много неуместно. Така обиждате човека, който ви е обслужил, и всички ще ви помислят за луд. Така че по-добре не го правете.   6. Богатите хора могат да наемат някой да им излежи присъдата в затвора Да, това не е шега. Практиката се нарича „дин жу“.   7. Новите домове се продават без прозорци Представете си да се преместите в нова къща, да си купите всички мебели и изведнъж да разберете, че сте забравили да си купите... прозорци. Изглежда много непрактично, но е факт.       8. В баните няма душове или вани Това може да бъде наистина стресиращо – да няма душове и вани в банята. Водата просто си тече направо на пода.   9. Китайците пият предимно гореща вода В Китай вярват, че горещата вода има много лечебни свойства, затова рядко пият студена.   10. Диетична вода Ако си мислите, че водата сама по себе си е здравословно нещо, явно грешите. В Китай имат диетична вода. Поне на пръв поглед разлика с обикновената няма.     11. Бонбони и месо се продават в едно пакетче По някаква причина в Китай обичат да смесват телешко с бонбони. Продава се комбинация от двете в една опаковка.     12. Не разрязвайте крушите наполовина Крушите се считат за символ на приятелството в Китай и е изключително грубо, дори враждебно, да разрежете круша през средата.   13. Шоколадови десерти и батерии – в една опаковка Не е ясно защо в Китай продават шоколадовите десертчета заедно с батерии. Може би е някаква комбинация от типа „заредете и себе си и уредите си“?       14. Повечето хора ядат навън, защото е по-евтино от това да посрещат гости Вечерите в ресторанти са много по-често срещани в Китай отколкото на запад. Причината е, че излиза много по-евтино така, отколкото да си поканите гостите вкъщи.     15. Китайците често си дремват след обяд В Китай насърчават работниците да поспят след обяд, където си поискат, дори на обществени места.    ", "date": "2019.09.28", "title": "В Китай тези неща са нормални"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400226-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Поради прекалената си упоритост, може да навредите на себе си и вашите колеги. Може да отчуждите онези, които преди това, са ви помагали искрено. Необвързаните, могат да се влюбят, а семейните не трябва да изясняват отношенията си със съпруга, особено в присъствието на други. Може да получите проект, който ще ви донесе ползи. Отстоявайте своето мнение, за да намерите и укрепите своето място под слънцето. Проблемите в кариерата, ще бъдат решени, благодарение на постоянството и здравия ви разум. Не търсете нови приятели, а също и се откажете от откровени разговори с близките. За да се отървете от песимистичното настроение, трябва да се заемете с йога и да релаксирате. Трябва да бъдете толеранни към всеки, с когото съдбата ви сблъска. Бъдете организирани и гъвкави, ако става дума за нова работа. Откажете се от хазарт, инвестиране на пари и оферти с търговски характер. Ако сте прекалено сдържани в чувствата, това ще доведе дисхармония в отношенията с вашият възлюбен.   Възможна е среща с лице, от което зависи вашата бъдеща кариера. Вярвайте повече на себе си, а не на думите на другите хора. За да постигнете стабилност, не се бавете с инвестициите. Има възможност да намерите нещо, което отдавна сте загубили. В допълнение, може да се сдобрите с някой и да установите топли отношения. Сами, ще успеете да се справите с промените в личната сфера. Ще започнете да гледате към някои неща по различен начин, което ще ви е от полза. Перспектива в работата очаква онези, които незабавно решават всички професионални проблеми. Вярвайте на колегите, но също така бъдете бдителни при подписването на документи. Вечерта ви чака пътуване. Възможно е спешно бизнес пътуване, подписване на договори и ново запознанство в любовен план. Толкова много впечатления ще получите днес, че ще бъдете възхитени. Сложностти могат да се появят с получаването на пари. Особено, ако прехвърляте на лична сметка. Опитайте се да останете спокойни, пред лицето на всякакви ситуации. Може отчаяно да се влюбите в човек, който преди не ви е бил симпатичен. Странно, но факт. Ако разберете, че чувствата ви са взаимни, тогава не спирайте. Работата ви, ще изисква максимална подреденост и вникване подробно в детайлите. Компетентно управлявайте средствата и бъдете по-икономични. Трябва да станете по-малко критични в оценките си, за действията на околните. Ако покажете хладнокръвие, това ще е за добро. Интуицията ще ви помогне да разрешите дългогодишен проблем, свързан с вас и близък приятел. Ще откриете за себе си нещо, което преди ви е изглеждало незначително. От рискови и опасни спортове, трябва да се откажете.   Трябва да покажете компетентност по тези въпроси, които ще обсъждате с колегите и шефа. Ако изкажете мнение, аргументирайте се. Строго планирайте пътуванията, работните моменти и личната сфера, така ще постигнете положителни резултати. Благоприятна и полезна за вас ще бъде среща с приятел-бизнесмен. Очаква ви натоварен ден. Вие ще бъдете в центъра на вниманието, ще направите интересна екскурзия и ще създадете добри контакти. Творческите личности, трябва да покажат своя талант, независимо от наличието на пари или влиятелни връзки. Способни сте на много, ако слушате интуицията си. За среща, по-добре изберете друга вечер. Необходимо е, да съберете волята си в юмрук и да работите, докато трудът ви, не донесе плодове. Ако ситуацията във финансовата сфера се промени към по-добро, не бързайте да харчичте всичко и не организирайте пазаруване. Колкото по инициативни сте в личния си живот, толкова по-добре за по-нататъшните отношения с любимия човек. Опитайте се, да не говорите твърде много за себе си.   Очаква ви щастлив ден, ако преди това сте работили върху себе си. Има шанс да реализирате желанията си, без специални загуби и съмнения. Благоприятен ден, за тези които работят в областта на икономиката, политиката и строителството. Разумният подход към отношенията с любимия човек, ще ви помогне да откриете нови хоризонти и дори да експериментирате.", "date": "2019.09.28", "title": "Дневен хороскоп 29 септември"}
{"url": "http://www.classa.bg/%D1%81%D0%B2%D1%8F%D1%82/item/400227-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0-%D1%82%D1%83%D1%80%D1%86%D0%B8%D1%8F", "text": "Заплатите и в България са ниски, но там важат правилата на ЕС за държавните субсидии, докато в Турция този въпрос се решава гъвкаво, казват от Фолксваген. Това може да се окаже решаващо за инвестицията  от 1 млрд. евро.       В продължение на месеци се водиха преговори и сега явно са отстранени почти всички пречки. Новият завод на Фолксваген очевидно ще се строи в Турция: \"Водим заключителните разговори\", заяви в четвъртък (26.09) Андреас Тостман от Управителния съвет на  Фолксваген пред журналисти в Берлин. Според него, в момента се уточняват последните детайли. Договорите можели да бъдат подписани в рамките на две седмици, а „може би и по-рано\". Преди три седмици агенция Ройтерс съобщи, позовавайки се на осведомени кръгове, че решението на германския концерн за гигантската инвестиция е непосредствено предстоящо. Още в края на август Надзорният съвет на Фолксваген взе принципното си решение за строежа на новия завод. По 300 000 автомобила годишно Осведомени източници твърдят, че в Маниса, край Измир, ще бъде изграден новият завод на Фолксваген. Той ще произвежда 300 000 автомобила годишно. За целта ще бъдат разкрити близо 4000 нови работни места. Строежът ще започне през 2020, а производството е планирано да стартира през 2022 година. Инвестицията на германския концерн ще е на стойност от близо 1 милиард евро.     Заводът ще произвежда моделите Фолксваген Пасат и Шкода Супърб за износ в Източна Европа. 80 до 90% от производството ще се експортират към разрастващите се пазари на Източна Европа и Русия. Останалата част от производството ще се продава в Турция. ешението за изграждането на нов завод на Фолксваген в Турция е политически оспорвано. ЕС обвинява Ердоган в орязване на свободата на словото и правото на демонстрации. От Фолксваген обаче отговарят, че Турция от години е кандидатка за присъединяване към ЕС. В същото време те признават, че ситуацията в страната се е влошила след неуспешния опит за преврат през 2016 година. \"Фолксваген е наясно, че в Турция има репресии срещу критици на режима и дисиденти\", казва Томас Щег, който лобира в полза на концерна. Той обаче изтъква, че Турция е страна с развита пазарна икономика, която в бъдеще отново ще се развива по възходяща линия. Предпоставките за това били налице. Предимствата на Турция Андреас Тостман от Управителния съвет на Фолксваген допълва: \"Смятаме, че в Турция ще можем да запазим нашето високо ниво - по отношение на качеството на продукцията, в защитата на синдикалните права на служителите, както и по отношение на човешките права в сферите, на които можем да окажем пряко влияние\". Според Фолксваген, равнището на заплатите в Турция е по-ниско, отколкото в другите източноевропейски страни, станали предмет на обсъждане във връзка с новия завод. В България, която дълго време се смяташе за алтернатива на Турция, заплатите също са ниски, само че там нямало достатъчен брой съответно квалифицирана работна ръка. Освен това България е обвързана с европейските правила за отпускане на държавни субсидии. В Турция обаче този въпрос се решава с преговори, посочват от Фолксваген.", "date": "2019.09.28", "title": "Фолксваген предпочита Турция"}
{"url": "http://www.classa.bg/%D1%81%D0%B2%D1%8F%D1%82/item/400228-%D1%88%D0%B0%D1%85-%D0%B8-%D0%BC%D0%B0%D1%82-%D0%B7%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD", "text": "Борис Джонсън се държеше като истински Рамбо и от самото начало залагаше на грубата конфронтация с парламента. Но така и не разбра, че има едно правило, с което всеки е длъжен да се съобразява - дори и той.       Долната камара на британския парламент здраво обърка сметките на премиера Борис Джонсън за Брекзита: той вече не разполага с мнозинство, а не може и да предизвика предсрочни избори, макар че това много му се искаше. Премиерът вече няма как да плаши ЕС, че Великобритания ще напусне общността без сделка, което, впрочем, никога не е било истинска заплаха. А законът сега го задължава да поиска от Брюксел ново отлагане на Брекзит, в случай че идния месец не бъде постигнато споразумение.     Играчите на шах биха казали, че Джонсън е матиран по всички правила на играта. Той просто няма повече накъде да мърда. В тази ситуация британският премиер се оказа предимно заради собствената си стратегия: държеше се като истински Рамбо, който от самото начало залагаше на  . Фактът, че сега той обвинява депутатите в \"предателство\" и \"капитулация\", показва, че изобщо не е разбрал  , а именно: в една демокрация парламентът контролира правителството, защото е представител на народа. В конкретния случай парламентът просто иска да осуети Брекзит без сделка, който би нанесъл на страната сериозни щети. А един премиер, който дори не е бил избиран от народа, е длъжен да се съобразява с неговата воля.", "date": "2019.09.28", "title": "Шах и мат за Борис Джонсън"}
{"url": "http://www.classa.bg/%D1%81%D0%B2%D1%8F%D1%82/item/400229-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D1%81%D0%BB%D1%83%D0%B3%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Разговорът между двамата е скандален. Тръмп поставя под натиск чужд президент, за да получи от него предизборна помощ. А Зеленски? Послушно играе по неговата свирка и угодничи.  Като слуга, пише Бернд Йохан.       \"Слуга на народа\" се нарича партията на украинския президент. Ще рече: Володимир Зеленски и партията му искат да служат на народа. Но Зеленски явно е готов също да служи и на американския президент Доналд Тръмп. Унизителното му любезничене пред американеца няма как да бъде наречено по друг начин, освен като сервилност. Записът на техния разговор от 25 юли 2019 е показателен в това отношение. Той стана публично достояние, след като Тръмп беше подложен на масиран натиск у дома. От записа става ясно, че американският президент много упорито и настоятелно притиска украинския си колега. При това Тръмп не защитава някакви американски интереси, а се опитва да си осигури компрометиращи данни срещу бившия вицепрезидент на САЩ Джо Байдън - един от възможните му противници в предстоящата предизборна кампания в САЩ.     А как реагира Зеленски? Той се съгласява с всяка дума на Тръмп, ниже комплимент след комплимент и дори нарича събеседника си от Америка \"свой голям учител\". Смирено и с готовност обещава да направи това, което Тръмп очаква от него. Слугата на украинския народ се превръща в слуга на американския президент и превръща Украйна в обект на американските вътрешнополитически битки. Какво Зеленски пропуска да каже Да, в политиката винаги става въпрос за интереси. Но проблемът на Зеленски е в това, че в разговора си с Тръмп той не защитава никакви украински интереси, а се държи като послушно дете пред строг родител. Зеленски не поставя никакви политически искания - сякаш страната му няма такива. Той не използва разговора, за да призове за повече американски инвестиции, нито пък се сеща да иска помощ за своята мащабна програма с реформи, която е обещал на сънародниците си. Вярно е, че Зеленски хвали американските санкции срещу Русия и военната помощ за украинската армия. Но той изобщо не търси американската подкрепа за дипломатическото решаване на конфликта с Русия, въпреки че много украинци биха приветствали подобно нещо. Зеленски не споменава нищо и за голямата си цел - да сложи край на войната в Донбас, макар че тъкмо тук би имал спешна нужда от американската подкрепа. Всичко това явно не му се е струвало толкова важно, колкото факта, че най-сетне може да разговаря с „Мистър Президент\". Да припомним, че досега Зеленски още не е ходил в Белия дом, а в рамките на сесията на Общото събрание на ООН той се видя с Доналд Тръмп съвсем набързо. При това и двамата са убедени, че САЩ са изключително важни за Украйна, и че европейците, и по-специално Ангела Меркел, не правели почти нищо за тази страна. В телефонния си разговор двамата намират дори време за няколко заядливи забележки по адрес на германската канцлерка и на френския президент Макрон. Чак след това Тръмп стига и до същинския въпрос, който го вълнува: многократно и енергично той притиска Зеленски с настояването да му осигури информации за сина на Джо Байдън - Хънтър Байдън, който, както се твърди, бил замесен в съмнителни енергийни сделки в Украйна. Двама президенти и един възможен импийчмънт Тръмп изобщо не повдига въпроса за широко разпространените корупция и клиентелизъм в икономика на Украйна. Затова пък настоятелно иска да бъде разследван синът на Байдън, който при управлението на Порошенко е управлявал една съмнителна украинска енергийна фирма. И Тръмп обещава действията на украинските власти да бъдат подпомогнати не от кого да е, а от негов личен адвокат! Пикантен факт е и това, че точно по време на въпросния телефонен разговор Тръмп временно спира американската военна помощ за Украйна. За това обаче така и не става дума. Подозрението е налице: Тръмп поставя под натиск чужд държавен глава, който послушно играе по неговата свирка, защото не е имал друг изход, или не е искал да го търси. Знае се, че Украйна е силно зависима от САЩ. И не изненадва, че Демократите виждат в това достатъчен повод за евентуална процедура по импийчмънт на американския президент. Точно Зеленски, чиято партия наскоро се погрижи за това и в Украйна да е възможно президентът да бъде предсрочно свалян от власт, сега може да стане повод за импийчмънт във Вашингтон.", "date": "2019.09.28", "title": "Зеленски - слугата на Тръмп"}
{"url": "http://www.classa.bg/%D1%81%D0%B2%D1%8F%D1%82/item/400230-%D0%BD%D0%B0-%D0%BE%D0%BA%D1%82%D0%BE%D0%B1%D0%B5%D1%80%D1%84%D0%B5%D1%81%D1%82-%D0%B2-%D0%BC%D1%8E%D0%BD%D1%85%D0%B5%D0%BD", "text": "Мюнхенският Октоберфест е в разгара си. В дните до края на празника се очакват общо 6 милиона посетители. Който иска да се весели, трябва да спазва определени правила. Ето по-важните:         Танци? Да, но не върху масите! Стигнете ли до бирените шатри, музиката и веселието ви завладяват изцяло: всички танцуват или се поклащат в такт с музиката. Спазва се обаче едно строго правило: танци върху пейките са разрешени, но не и върху масите. Нарушителите биват връщани обратно. А е жалко първото посещение на бирения празник да завърши така безславно.   Храна отвън? - Категорично забранено В баварските бирарии по принцип е позволено човек да си носи собствено мезе към бирата, но на Октоберфест това е напълно забранено. Който не се съобрази с това правило, рискува да бъде изгонен незабавно.   Печеното пиле е просто задължително Литър наливна бира на Октоберфест е част от задължителната програма. За подложка се препоръчва печено пиле - хрупкаво, но и мазничко. С мазни ръце обаче е опасно да се хваща тежката чаша с бира, която може да се изплъзне от пръстите и да се строши. Затова към пилето върви задължително и мокра кърпичка за почистване на ръцете.   С главата надолу На Октоберфест ги има в изобилие - атракциите за любителите на силни усещания. Но е важно да не обърквате последователността на забавленията. Препоръчително е първо да се качите на влакче на ужасите, после да си подложите с порция печено пиле, и накрая - бира на корем. В обратната последователност има опасност стомахът ви да започне да протестира.   Флиртът - позволен, но с мярка! Баварските традиционни носии са „интелигентно“ облекло - те излъчват послания към околните: панделка, вързана отдясно на престилката, означава: \"вече си имам приятел\", а панделка отляво символизира търсенето на ново запознанство.   Бира на корем! Пиенето на бира на Октоберфест е и тежко физическо изпитание - особено за ръцете и раменете. Кехлибарената течност се сервира в огромни стъклени чаши с вместимост от 1 литър. Вдигането на такава чаша не е за хора със слаби китки. Понякога са нужни и малко тренировки!   Знайте си мярката! Весел и подпийнал може - това е част от веселието, наречено Октоберфест. Но да се напиеш до безсъзнание е направо отвратително. Затова простото правило гласи: не се наливай, ако знаеш, че не ти понася!   Внимание, има тоалетни! Все някога се налага да се отиде и до тоалетна. Някои обаче решават да си спестят дългите опашки пред походните тоалетни и уринират зад шатрите. Който бъде хванат \"на местопрестъплението\", трябва да си приготви 100 евро. А ползването на тоалетните е безплатно.   Не кради! Бирените чаши от Октоберфест са желан сувенир. И мнозина хитруват: всяка година изчезват хиляди чаши. Което обаче си е чиста кражба, за която се полага глоба. Ако толкова желаете да се приберете с чаша-сувенир, можете да си закупите такава. Специален пъстър знак върху нея показва, че чашата наистина е била закупена, а не открадната.   Запазването на място - не е добра идея! Свободните места в шатрите са дефицитна \"стока\". Особено в събота и неделя на много места са принудени да връщат посетители - поради липса на свободни места. И въпреки това не е добра идея да „окупирате“ цели пейки, които да пазите за приятели. Разпоредителите се грижат за това незаетите места бързо да бъдат раздадени на чакащите.  ", "date": "2019.09.28", "title": "На Октоберфест в Мюнхен"}
{"url": "http://www.classa.bg/%D1%81%D0%B2%D1%8F%D1%82/item/400231-%D1%80%D1%83%D1%81%D0%B8%D1%8F-%D0%B1%D0%B8-%D1%88%D1%83%D1%82%D0%B0-%D0%BD%D0%B0-%E2%80%9E%D0%B4%D0%BE%D0%B9%D1%87%D0%B5-%D0%B2%D0%B5%D0%BB%D0%B5%E2%80%9C", "text": "Руският парламент констатира, че „Дойче веле“ нарушава закона и ще поиска от външното министерство да помисли за отнемане на правото на германския оператор да работи в страната, съобщава „Ройтерс“. Депутатът Василий Пискарев коментира, че в парламентарно разследване са открити случаи, в които „Дойче веле“ призова руснаците да присъстват на незаконен протест това лято. Пискарев допълва, че парламентарното разследване също ще разгледа дали британското БиБиСи и финансираното от САЩ „Радио Свобода“ нарушават руското избирателно законодателство при своето отразяване. „Днес комисията приключи разследването си по отношение на „Дойче веле“. По-рано казахме, че имаме определена информация, която за съжаление бе потвърдена. Докато действа на територията на Русия, „Дойче веле“ нарушава закони, много закони. Днес решихме, че определени органи трябва да отговорят на тези нарушения“, коментира Пискарев, цитиран от ТАСС. „Открихме атрибути за оправдаване на екстремизъм в действията на репортерите и в самата медия„, допълва той. Той коментира блогъра Владислав Синица, осъден по член 282 от Руския наказателен кодекс (Разпалване на омраза и унижение на човешкото достойнство). „Синица призова да отвлекат и убият децата на служители на реда. Това ужасяващо цинично изявление бе счетено за екстремизъм от органите на реда и той беше обвинен съгласно член 282 от Наказателния кодекс. Присъдата е в сила. Всички мислим, че той е престъпник, екстремист … „Дойче веле“ смята, че той не е екстремист, а обикновен член на опозицията„, обяснява депутатът.      ", "date": "2019.09.28", "title": "Русия би шута на „Дойче веле“"}
