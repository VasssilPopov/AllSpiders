{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403382-%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BE%D0%B1%D1%80%D0%B0%D0%B1%D0%BE%D1%82%D0%B2%D0%B0%D1%82-%D1%81-%D0%B2%D1%80%D0%B5%D0%B4%D0%B5%D0%BD-%D0%BF%D0%B5%D1%81%D1%82%D0%B8%D1%86%D0%B8%D0%B4-%D0%BA%D0%BE%D1%80%D0%B8%D1%82%D0%B5-%D0%BD%D0%B0-%D0%BC%D0%B0%D0%BD%D0%B4%D0%B0%D1%80%D0%B8%D0%BD%D0%B8-%D0%B8-%D0%BF%D0%BE%D1%80%D1%82%D0%BE%D0%BA%D0%B0%D0%BB%D0%B8", "text": "ЕС забрани вреден пестицид, с който се пръскат портокалите и мандарините. Тестовете на химикала показали негативно влияние върху здравето на потребителите и особено при децата. Има ли тази година по пазарите у нас цитруси, пръскани с опасния препарат, и с какво се обработват плодовете, преди да достигнат до трапезата ни? Проверката е на Георги Георгиев в рубриката „На твоя страна\" по Нова телевизия. На сергиите на един от столичните пазари вече можем да намерим портокали, мандарини и банани с перфектен външен вид. За да изглеждат по този начин и за да издържат максимално дълго, от градината до пазара, плодовете многократно се обработват с най-различни пестициди, консерванти и оцветители. При последния пазар на цитрусите за трапезата Снежана Чанкова с тревога забелязва, че мандарините са необичайно ярко оцветени. А кората им - силно гланцирана. Затова е притеснена да ги даде на децата си. „Когато ги мия с топла вода - започват да лепнат по ръцете и ако човек опита - в никакъв случай не е този вкус, който беше на цитруса. Има един специфичен тръпчив вкус. Това всичко е химия и то вреди на здравето и го усещаме след време\", каза тя. За да подобрят качеството и трайността на мандарините и портокалите, търговци си позволяват да използват и забранени оцветители, твърди Владимир Иванов от комисията по стоковите борси и тържищата. Макар и доста по-рядко от предишни години. „Специално при цитруса винаги може да се познае - наситен, несвойствен силно червен или силно оранжев цвят. Съветвам хората да го избягват, да не го купуват. Започват да ти блестят ръцете, различните парафини се размазват винаги по ръцете. Това се случва във фабриките, в които се заготвя за по-нататъшен експорт - там се манипулира и обработва мандарината и се кара към крайна дестинация\", коментира той. Търговците са длъжни да изписват всяко вещество, с което е третиран плодът, както и че кората не е годна за консумация, уточняват от агенцията по храните. Такива надписи обаче можем да срещнем само при пратките на едро, признават и контролните органи. „Ако трябва да сме точни, на пазарите не е точно така - и затова там в момента правим засилени проверки\", каза инж. Атанас Дробенов от БАБХ.", "date": "2019.12.12", "title": "Внимание! Обработват с вреден пестицид корите на мандарини и портокали"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403383-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%8A%D0%BC-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%81%D1%82%D0%B0%D0%B2%D0%B0-%D1%81%D0%B8%D0%BB%D0%BD%D0%BE-%D0%B0%D0%BD%D0%B3%D0%B0%D0%B6%D0%B8%D1%80%D0%B0%D0%BD-%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%B5%D0%BD-%D1%81%D1%8A%D1%8E%D0%B7%D0%BD%D0%B8%D0%BA-%D0%BD%D0%B0-%D0%BD%D0%B0%D1%82%D0%BE", "text": "Започна срещата на министър-председателя Бойко Борисов с генералния секретар на НАТО Йенс Столтенберг в Брюксел, съобщиха от правителствената информационна служба. В началото на разговора премиерът Борисов подчерта, че единството на НАТО и силата на връзката между Европа и Северна Америка са ключови, за да се справим с предизвикателствата и заплахите за сигурността.         Според българския министър-председател 70 години след създаването на Северноатлантическия Алианс, организацията се е доказала като най-успешния съюз в историята. „Различията в НАТО не ни притесняват, защото това е нормално за съюз от демократични държави. Това обогатява допълнително организацията\", посочи още Бойко Борисов пред Столтенберг. Министър-председателят Борисов заяви, че България остава силно ангажиран и отговорен съюзник. „Изпълняваме ангажимента за повишаване на инвестициите в отбраната. Тази година отделяме над 3% от БВП за отбрана. Бюджетът за сектора през 2020 г. отново ще бъде висок\", отбеляза премиерът Бойко Борисов. В хода на срещата беше подчертана важността и на сътрудничеството между Северноатлантическия Алианс и ЕС. „НАТО е основата на колективната отбрана в Европа. Засилването на отбранителния потенциал на Европа не може да става в конкуренция с НАТО\", добави още българският премиер.", "date": "2019.12.12", "title": "Борисов към Столтенберг: България остава силно ангажиран и отговорен съюзник на НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403384-%D1%82%D0%B0%D1%82%D1%8F%D0%BD%D0%B0-%D0%B4%D0%BE%D0%BD%D1%87%D0%B5%D0%B2%D0%B0-%D0%B8%D0%B4%D0%B5%D1%8F%D1%82%D0%B0-%D0%B4%D0%B0-%D1%81%D0%B5-%D1%81%D0%BB%D0%BE%D0%B6%D0%B8-%D0%BD%D0%B0%D0%B4%D0%B7%D0%BE%D1%80%D0%BD%D0%B8%D0%BA-%D0%BD%D0%B0-%D0%B3%D0%BB%D0%B0%D0%B2%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B5-%D0%B1%D0%B5%D0%B7%D1%83%D0%BC%D0%BD%D0%B0", "text": "На министър Данаил Кирилов не трябва да се разрешава да се занимава с никакви юридически текстове, смята тя Факт е, че в България главният прокурор е неконтролируем. Това е направило отдавна впечатление и на Запад. Предложението обаче да се сложи надзорник на главния прокурор, който да го разследва, е безумно. Това е апотеоз на панирания мозък. На министър Данаил Кирилов не трябва да се разрешава да се занимава с никакви юридически текстове.  Това каза в сутрешния блок на БТВ лидерът на \"Движение 21\" Татяна Дончева, която коментира последните събития в съдебната система. \"Решаването на проблема с прокуратурата изисква промяна в Конституцията. Лансирала съм моята идея над 100 пъти. Тя е, че следващите избори трябва да бъдат за Велико Народно събрание, което да направи промените и да приеме необходимите текстове. Прокуратурата трябва да бъде извадена от съдебната система. Може да отиде в изпълнителната власт примерно. Имаме достатъчно качествени юристи, които да подготвят промените. Веднага след приемането на промените в Конституцията, Великото Народно събрание ще се редуцира и ще продължи да работи като Обикновено Народно събрание\", каза Татяна Дончева.    ", "date": "2019.12.12", "title": "Татяна Дончева: Идеята да се сложи надзорник на главния прокурор е безумна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403385-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%B7%D0%B3%D1%83%D0%B1%D0%B8-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%BF%D0%B0%D0%BA%D0%B5%D1%82%D0%B0-%D0%BC%D0%BE%D0%B1%D0%B8%D0%BB%D0%BD%D0%BE%D1%81%D1%82", "text": "Водачите на тежкотоварни камиони ще могат да спят не повече от 45 часа в кабините, а през останалото време в хотел, който трябва да се плаща от работодателя. Освен това ще трябва да се връщат в страната си, където е регистрирано превозното им средство, поне веднъж на 4 седмици, независимо къде се намира то. Такова е постигнатото тази нощ споразумение по пакета \"Мобилност\" между Европейската комисия, Европарламента и Съвета на ЕС, предаде от Брюксел кореспондентка на БНР. Камионите пък ще трябва да се връщат в държавата, в която е регистрирана фирмата, поне веднъж на 8 седмици.         Според председателката на Транспортната комисия в Европарламента Карима Дели така се слага край на фирмите \"пощенски кутии\". \"Въпреки натиска на много страни и техните представители в Европейския парламент ние никога не сме се отказвали от каботажа и спечелихме тази битка\", казва Дели. Сред страните, които се съпротивляваха най-яростно, бе България - и особено нейните евродепутати Ангел Джамбазки (ВМРО) и Андрей Новаков (ГЕРБ). Камионите и микробусите трябва да бъдат оборудвани с т.нар. \"умни тахографи\", които да отчитат международните операции, първите - до 2025-а, а вторите - до 2026-а година. Потвърдено е обаче изключването на командироването на транспортните работници от общата директива за командироването.    ", "date": "2019.12.12", "title": "България изгуби битката за пакета \"Мобилност\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403386-%D1%81%D0%BB%D0%B5%D0%B4-%E2%80%9E%D0%BF%D0%BE%D0%B4-%D0%B8%D0%B3%D0%BE%D1%82%D0%BE%E2%80%9C,-%D0%BD%D0%BE%D0%B2-%D0%BF%D1%80%D0%B5%D0%B2%D0%BE%D0%B4-%D0%BD%D0%B0-%D0%BD%D0%BE%D0%B2%D0%BE%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BD%D0%B0%D0%BF%D1%80%D0%B0%D0%B2%D0%BE-%D0%B2%D0%B7%D1%80%D0%B8%D0%B2%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Cъвpeмeннa вepcия нa cтиxчeтo „Щypeц и Mpaвĸa\" взpиви oт cмяx и пoдигpaвĸи мpeжaтa във Фeйcбyĸ, пишe „Зa Πepниĸ\". Явнo „пpeвoдa\" e нaпpaвeн, зa дa ce зaмecтят нeщa ĸoитo днeшнитe дeцa нe paзбиpaт. Cтиxoплeтcтвoтo нa aвтopa e в иpoничeн oтгoвop нa избyxнaлия cĸaндaл c пpeвoдa нa poмaнa „Πoд игoтo\" нa Ивaн Baзoв. Bижтe гo!     – Гocпoжo, Mpaвĸe, нaĸъдe щe ce лoĸaлизиpaш? – Зa xpaнитeлния cи peжим, биo вeщecтвa щe cи cъбиpaм. – A пъĸ ти, xитинoв eлeмeнт, нaĸъдe cъc тoзи eтнo инcтpyмeнт? – Aз oтивaм нa ивeнт. Bиж Kaлинĸaтa нaмepи cи eдин глyпaĸ и във фeйca, cтaтyca cмeни cи c „бpaĸ\". – Xм, знaм, чe тaм щe пиeш и aбceнт и щe бъдeш СООL и дзeн! – A, ĸoгa пpoгнoзaтa ce ycлoжни, ĸaĸвo щe ĸoнcyмиpaш ти, ĸaжи. – Cpaм нe cpaм, ĸoгaтo cняг зaпpъcĸa, щe пoиcĸaм лизинг oт твoятa зъpнeнa зaĸycĸa. – Aз пъĸ щe тe cpeщнa c нeгaтивeн вoт, cтap пacивeн идиoт.    ", "date": "2019.12.12", "title": "След „Под игото“, нов превод на новобългарски направо взриви държавата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403387-48-%D0%B3%D0%BE%D0%B4%D0%B8%D1%88%D0%B5%D0%BD-%D1%88%D0%BE%D1%84%D1%8C%D0%BE%D1%80-%D1%81%D0%BF%D0%B5%D1%87%D0%B5%D0%BB%D0%B8-2-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0", "text": "48-гoдишният Любoмиp Лeвчeв oт Bидин e гoлeмият ĸъcмeтлия, ĸoйтo cпeчeли джaĸпoтa в paзмep нa 2 000 000 лeвa, вĸлючвaщ ĸъщa, cпopтнa ĸoлa и 10-днeвнa пoчивĸa зa двaмa в Дyбaй. B пъpвия дeн oт нaй-пpaзничния мeceц – дeĸeмвpи, тoй пoзнa и шecттe пeчeливши чиcлa в игpaтa „Лoтo 6 oт 47\" и cтaнa 41-ия милиoнep нa Haциoнaлнa лoтapия. Любoмиp e мeждyнapoдeн шoфьop. Πpeди дa пoтeгли нa пopeдния ĸypc ĸъм Πoлшa, пycĸa cвoя ĸъcмeтлийcĸи фиш зa yчacтиe в ceдeм тeглeния нa игpaтa. Бeз дa пoдoзиpa, oщe нa втopoтo тeглeнe, ycпявa дa гpaбнe гoлямaтa пeчaлбa. Toй paзĸpи, чe нe e знaeл, чe e cпeчeлил джaĸпoтa. Ceдeм дни пo-ĸъcнo, ĸoгaтo ce вpъщa oт път и oтивa дa пycнe нoв фиш зa ceдмицaтa, paзбиpa, чe вeчe e милиoнep. „Чyдoтo мe изнeнaдa пpeди Koлeдa. He cъм oчaĸвaл, чe щe cпeчeля джaĸпoтa. Изживявaнeтo e нeвepoятнo и вce oщe нe мoгa дa ocъзнaя, чe тoвa ce cлyчвa нa мeн. Πoдĸocиxa ми ce ĸpaĸaтa, ĸoгaтo paзбpax. Mнoгo нeщa в живoтa ми щe ce пpoмeнят\", ĸaзa ĸъcмeтлиятa. Любoмиp cпoдeли, чe yчacтвa peдoвнo в игpaтa oщe oт caмoтo ѝ cъздaвaнe, ĸaтo нe нapyшaвa тpaдициятa дa cи пycĸa фиш зa цялa ceдмицa. Πeчeлившитe чиcлa, ĸoитo мy пoднecoxa cтpaxoтнaтa изнeнaдa, ca 8, 17, 24, 28, 29 и 31. Koмбинaциятa зa милиoни e cъcтaвeнa oт жeнaтa дo нeгo, cлeд ĸaтo ca ce зaпoзнaли, и вĸлючвa poждeни и cимвoлични дaти. Πo дyмитe мy тaйнaтa зa джaĸпoтa ce ĸpиe в пocтoянcтвoтo. Любoмиp cпoдeли, чe cлeд пeчaлбaтa щe cпpe дa пътyвa и щe cи пoчинe. Toй имa двe дeцa. Πлaниpa c пapитe дa cи ĸyпи жилищe и дa зaмeни aвтoмoбилa cи c джип, a cлeд тoвa дa нaпpaви няĸoлĸo eĸcĸypзии.", "date": "2019.12.12", "title": "48-годишен шофьор спечели 2 милиона лева от лотарията"}
{"url": "http://www.classa.bg/%D1%81%D0%B2%D1%8F%D1%82/item/403388-%D0%B3%D0%BE%D0%BB-%D0%B8-%D0%BD%D0%B0-%D1%82%D0%BE%D0%BA%D1%87%D0%B5%D1%82%D0%B0-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%B3%D0%B5%D1%80%D0%BE%D0%B9-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8", "text": "Гол и феминизиран портрет на националния герой на Мексико Емилиано Сапата, изложен в Двореца на изящните изкуства в мексиканската столица, предизвика вълна от протести, предава Франс прес. Главната фигура на мексиканската революция от 1910 година е изобразен в цял ръст с голо женско тяло, с високи токчета и розово сомбреро. Авторът на платното Фабиан Чаирес е нарисувал преобразения Сапата как язди бял кон в ерекция.       Стотици протестиращи нахлуха в музея и настояха кощунствената картина \"Революцията\" да бъде незабавно изгорена.  Те скандираха и хомофобски изрази при сблъсъка си с контра-манифестиращи от ЛГТБ общностите, дошли да защитят творбата.       \"Изненадан съм от цялото това насилие, заяви художникът на платното Фабиан Чаирес. \"Не мога да разбера защо нещо, което е женствено, може да се счита за обидно!\", добави още Чаирес. Картината е нарисувана през 2014 година и е включена в експозицията \"Емилиано Сапата след Сапата\", организирана в чест на 100-годишнината от смъртта на революционера. Той е убит през 1919 година от войските на президента Порфирио Диас.     \"Революцията\" беше избрана и за корица на брошурата на експлозията, което още повече вбеси наследниците и почитателите на героя. Неговият внук Хорхе Сапата заяви, че ще даде на съд художника.", "date": "2019.12.12", "title": "Гол и на токчета - портрет на национален герой предизвика протести"}
{"url": "http://www.classa.bg/%D1%81%D0%B2%D1%8F%D1%82/item/403389-%D1%81%D0%B2%D1%80%D1%8A%D1%85%D0%BF%D1%80%D0%B5%D0%B4%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B8%D1%82%D0%B5-%D0%BF%D0%B0%D0%B7%D0%B0%D1%80%D0%B8-%D1%89%D0%B5-%D1%81%D0%B5-%D0%B7%D0%B0%D0%BF%D0%B0%D0%B7%D0%B8-%D0%B2%D1%8A%D0%BF%D1%80%D0%B5%D0%BA%D0%B8-%D1%80%D0%B5%D1%88%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BE%D0%BF%D0%B5%D0%BA", "text": "Световните запаси от суров петрол могат рязко да се увеличат въпреки споразумението между ОПЕК и партньорите ѝ (известни с общото название ОПЕК+) за по-дълбоко свиване на добива и очакванията за отслабване на производството на САЩ и други страни извън картела. Това се посочва в доклад на Международната агенция по енергетика (МАЕ), публикуван днес.  Въпреки допълните съкращения (на квотите - бел. ред. БТА) и прогнозата ни за забавяне в растежа на предлагането от страни извън ОПЕК през 2020 г. до 2,1 млн. барела дневно, световните петролни запаси могат да нараснат със 700 000 барела петрол дневно през първото тримесечие на 2020 година, отбелязва организацията в месечния си доклад. ОПЕК, чийто фактически лидер е Саудитска Арабия, и други производители, включително Русия, се договориха миналата седмица да свият предлагането с допълнителни 500 000 барела дневно през първото тримесечие на идната година. Те обаче се въздържаха да обявят действия за периода след март. Дори ако групата се придържа стриктно към новата договорка и предлагането на държави, обхванати от политически проблеми като Иран, Либия и Венецуела, остане стабилно, според МАЕ от пазара ще бъдат изтеглени едва 530 000 барела дневно спрямо производството през ноември. МАЕ преразгледа към понижение прогнозата си за растежа на предлагането от страните извън ОПЕК през 2020 г. с 200 000 барела дневно заради \"продължаващото забавяне в САЩ, по-слабите очаквания за Бразилия и Гана, както и допълните съкращения от (партньорите на ОПЕК)\", се посочва в доклада.  ", "date": "2019.12.12", "title": "Свръхпредлагането на петролните пазари ще се запази въпреки решенията на ОПЕК"}
{"url": "http://www.classa.bg/%D1%81%D0%B2%D1%8F%D1%82/item/403390-%D0%B4%D0%B6%D1%83%D0%BB%D0%B8%D0%B5%D1%82%D0%BE-%D0%BA%D0%B8%D0%B5%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B0%D1%82%D0%B0-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F-%D1%81%D0%B5-%D0%B4%D0%B5%D1%85%D1%83%D0%BC%D0%B0%D0%BD%D0%B8%D0%B7%D0%B8%D1%80%D0%B0-%D1%81%D1%82%D1%80%D0%B5%D0%BC%D0%B8%D1%82%D0%B5%D0%BB%D0%BD%D0%BE", "text": "Свидетели сме на процеса на възраждане на фашизма в Европа. В страните от Източна Европа паметниците на съветските войници-освободители са осквернявани, в Полша са съборени по закон. Историята на Втората световна война се преразглежда активно, тезата за равната отговорност на СССР редом с тази на Фашистка Германия за отприщването на световната касапница и т. н., агресивно се вкарват в мозъка на европейците.  Говорим по този въпрос с Джулието Киеза, италиански журналист и политик, лидер на движението \"Алтернатива\", постоянен член на “Изборски клуб”. Какво според вас предизвика тази необуздана вакханалия със злоупотребата с паметниците на съветските войници? Всички тези актове, провокации, случаи на оскверняване - това е само външната, видима страна на проблема. Тези млади момчета, които цапат паметниците, са невежи, глупави - не знаят нищо за фашизма. Но основният проблем е друг - във фашизирането на западното общество, на Западна Европа. И този процес произтича от водещите елити. Например, резолюцията на Европейския парламент от септември относно осъждането на пакта Молотов-Рибентроп и неговото признаване като причина за избухването на Втората световна война. Това е тотално изкривяване на историята на Втората световна война, ролята на Съветския съюз в победата над фашизма! И такива резолюции се приемат не от младежи с екстремистки идеи и лозунги в главата им, а от представители на естаблишмънта. Има още един пример - това е Украйна. Там, в буквалния смисъл на думата, Западът, САЩ организираха нацистки преврат. Тоест, оказва се, че ако съвременният нацизъм е насочен срещу Русия, то, според представителите на западния истеблишмънт, това е добре и това трябва да се подкрепя и насърчава. Не мога да кажа нищо категорично за настоящия украински президент и неговата политика, но тогава Украйна беше създадена именно като нацистка, антируска (не антисъветска, а именно антируска) държава. И докъде може да стигне процесът на фашизиране? - Всъщност смятам, че в старите термини „фашизъм“ или „нацизъм“ вече не е възможно да се опише настоящата ситуация в Европа. Не е нито едното, нито другото. И точният термин все още не е намерен. Затова нещото, което наблюдаваме, все пак може да бъде определено като „фашизиране“ на западното общество. А центърът, който инициира и контролира този процес, е финансовата система на Запада. Това, което сега е много ясно видимо в западната цивилизация, е дехуманизацията. Тя протича в различни области. Има все повече технологии, които заменят човек с механизъм, с машина. В областта на финансите хората се превръщат в потребители. По отношение на идеологията хората все повече се манипулират. Това са структурните елементи на новата тоталитарна система. И не съм склонен да наричам тази система фашизъм, който безспорно е исторически термин, тоест обвързан с определени държави в конкретни исторически периоди. Освен това силите, създали нацизма и фашизма, напуснаха историческата арена и бяха заменени от други. Това е финансовият капитал, неизмеримо по-мощен, отколкото през 30-те и 40-те години на миналия век. И тази сила управлява или поне се опитва да контролира всички световни процеси в свой интерес. По същество тя се стреми да създаде нов световен ред. И според вас тя ще успее ли? Изпълнението на този проект среща огромни затруднения. Създателите на този проект не могат да спрат твърде много потреблението на ресурсите на планетата, не са в състояние да предотвратят гигантското потребление на пари, не са в състояние да преодолеят невероятната пропаст между богати и бедни, което променя цялата структура на западното общество. Припомнете си, че в продължение на няколко десетилетия на миналия век подкрепата на властта на Запад, най-важният елемент на западното общество беше средната класа, която сега бързо изчезва като пролетен сняг- Въпреки това, опасността, произтичаща от тази сила, която се стреми да установи нов световен ред и разполага с арсенали от смъртоносни оръжия, е изключително голяма.    ", "date": "2019.12.12", "title": "Джулието Киеза: Западната цивилизация се дехуманизира стремително"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403391-%D0%BF%D1%80%D0%BE%D1%84-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B7%D0%B5%D0%BC%D1%8F-%D1%89%D0%B5-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%BF%D0%B8%D1%80%D0%BE%D0%BD-%D0%B2-%D0%BA%D0%BE%D0%B2%D1%87%D0%B5%D0%B3%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Продажбата на земя ще е последният пирон в ковчега на България. Това смята проф. Иво Христов, депутат от БСП. „Процесът върви с дежурните приказки, че чужденецът нямало да си навие земята на руло и да си я занесе в къщи. Не, той ще си я вземе и ще се случи обратния процес: ти ще си вземеш торбичката и ще се изнесеш оттук“, подчерта той в предаването „Не се страхувай“ с Васил Василев, излъчено по БСТВ. Основният проблем на голяма част от съвременното българско общество е културата на несъпротивата, добави проф. Христов. За да имате каквато и да била форма на съпротива, трябва да има субект на социална активност. Такъв липсва в България. Аз бях част от тези наивници, които си мислеха, че след като България влезе в Евросъюза, външният фактор ще наложи своеобразен политически борд на вътрешните български безобразия. Не само, че не наложиха борд, но взеха, че плеснаха с ръце и се прегърнаха… Нашите български разбойници откриха себеподобни, макар и в по-европеидна форма в Брюксел и нещата потекоха по прословутия механизъм „ти на мене, аз – на тебе“. Това не е драмата на едно примитивно общество, което е колонизирано наскоро. Имаме съвършено друга драма – едно насила върнато в архаиката модерно общество, каквото бяхме допреди това. С цялата драма на този живот, който ние живеем. Къде бихте сложили България, ако има класация по разпродажба на национално богатство и национални интереси, запита Василев. Някъде до африкански и южноазиатски режими, отговори проф. Христов. В нашия регион няма такъв случай. Може би единствените, с които сме съотносими, това е Украйна. В Украйна имаме буквално физическа продажба на земя. Буквално рязане и продажба на уникалния чернозем в Запорожието, който се изнася с влакове и камиони към Европа. Може би само тази несъстояла се държава ни гони по всички точки на деградацията, съчетано и с „прелестите“ на една война. Къде отиват толкова много крадени пари, попита Василев. Тук се краде колосално много. Парите всъщност не са излезли физически, изтъкна проф. Христов. Т.е. нямаме местене във въздуха от точка А до точка Б. Те отиват при нашите партньори, както иронично ги нарича Путин. Всъщност компрадорско – корумпирания тип режими, като този в България, са възможни само защото командният център, условно наречен Западът, има интерес от това. Никакъв голям приватизационен договор или банкова транзакция в нарушение на закона и правилата, не може да не се знае там. Истината е, че Източна Европа, както бившия СССР, както и Балканите, захраниха икономиката на Запада за поне едно 30 години. На цената на джобни пари, защото милиард, два, три – дори десет милиарда евро, са нищо. Всъщност това са комисионните, които са подхвърлени като кости на местните компрадори. Срещу тази цена те получиха на безценица близка колониална периферия. От друга страна това е експлоатация на новооткрити пазари и работна ръка, която сама отиде при тях. Те, разбира се, са заели една гнуслива естетска позиция, възмутени от всички тези безобразия, за които вече говорихме – корупцията, нарушаване на законите и унищожаване на икономиката. Но лицемерието не е от вчера. Нашето дередже е продукт на онова, наречено „български преход“. „Кучето е заровено“ още 90-те години с така наречената приватизация, с която бяха отнети икономическите, социалните и голяма част други шансове на българското население. И забележете, след всяка вълна на приватизация има вълна на емиграция. Като лишите хората от хляба им, от възможности аз развитие – те естествено се махат оттук. И тука приказките за демографията – българите не раждат, не защото това е функция на много или малко пари – не им се живее тук! Живеенето не е само просто въпрос на 5 лв. отгоре или 5 лв. отдолу – а на цялостна перспектива, на цялостно себеусещане, цялостно съотнасяне към бъдещето на тая страна и на тая общност. Когато ти нямаш такова отношение, няма това, което наричаш социална солидарност, най-малкото, което ще направиш ще е да спреш да раждаш, да се възпроизвеждаш. А най-многото, което ще направиш, е да се махнеш от тука – ние нямаме емиграция, ние имаме евакуация от територията – буквално, заяви проф. Иво Христов.      ", "date": "2019.12.12", "title": "Проф. Иво Христов: Продажбата на земя ще е последният пирон в ковчега на България!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403372-%D0%B3%D0%B5%D0%BD%D0%BA%D0%B0-%D1%88%D0%B8%D0%BA%D0%B5%D1%80%D0%BE%D0%B2%D0%B0-%D0%BF%D1%80%D0%B5%D0%B4-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%BE%D1%81%D1%82%D0%B0%D0%BD%D0%B0%D1%85-%D0%B2-btv,-%D0%B7%D0%B0-%D0%B4%D0%B0-%D0%B7%D0%B0%D0%B1%D1%80%D0%B5%D0%BC%D0%B5%D0%BD%D0%B5%D1%8F", "text": "В началото на седмицата Българският Хелзинкски комитет връчи традиционните награди за принос към правата на човека. Журито присъди големия приз „Човек на годината\" 2019 на трите номинирани журналистки Генка Шикерова, Полина Паунова и Силвия Великова. По същото време Генка Шикерова бе гост - лектор в Нов български университет, където разказа за премеждията си при нейните разследвания и коментира ситуацията с медиите у нас. Студентите, изучаващи журналистика, й зададоха няколко въпроса, но на някои от тях тя отговори с мълчание.  Ето и въпросите, на които Шекерова все пак отговори:  - Опасно ли е да си разследващ журналист в България? - На мен ми бяха запалили двете коли, не е много приятно. Също така не е много приятно да те следят, да снимат теб и децата ти. И в същото време да разбираш, че ти не можеш да се защитиш по никакъв начин. Мен периодично ме следят, това го разбирам по снимки, които излизат в определени сайтове – папарашки. През юни бяха публикувани снимки с децата ми, къде учат, как се казват. - Как е възможно в България да си разследващ журналист и същевременно да си запазиш моралните ценности ? - На първо място е моралът, който е личен. Каквато и кариера да градите, ще е на базата на този морал. На мен са ми предлагали пари и допълнителна заплата, всякакви изкушения. Аз не съм приемала и няма да приема, но заради това журналистическият труд трябва да бъде добре платен, защото журналистите са будната съвест в обществото. - Как бихте мотивирали бъдещи журналисти като нас да се занимават с тази професия? - Ентусиазъм! - Защо преди години имаше толкова голям отлив на журналисти от Би Ти Ви към Нова телевизия ? - Това беше през 2013 година, тогава натискът беше наистина голям. Това беше годината, когато Анна Цолова и Виктор Николаев бяха поставени пред избор и отидоха в Нова телевизия. Аз останах в Би Ти Ви, защото имах план да забременявам и не беше уместно за местене. Тези, които останахме, трябваше да гребем, за да не потъне корабът, защото бяха много трудни години тогава. След това аз също отидох в Нова телевизия, защото там вече бяха отишли всички от стария ни екип в Би Ти Ви. Именно това беше моят мотив да се преместя.", "date": "2019.12.12", "title": "Генка Шикерова пред студенти: Останах в bTV, за да забременея"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403373-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D0%B0%D1%84%D0%BE%D0%B2%D0%B0-%D0%BE%D1%81%D1%82%D0%B0%D0%B2%D0%B8-2-%D0%BC%D0%B8%D0%BB%D0%B8%D0%BE%D0%BD%D0%B0-%D0%BD%D0%B0-%D0%B4%D1%8A%D1%89%D0%B5%D1%80%D1%8F-%D1%81%D0%B8", "text": "", "date": "2019.12.12", "title": "Стоянка Мутафова остави 2 милиона на дъщеря си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403374-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D1%81%D0%B8-%D0%BE%D1%81%D0%B8%D0%B3%D1%83%D1%80%D0%B8%D1%85%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D1%81-%D1%84%D0%B0%D0%BB%D1%88%D0%B8%D0%B2-%D0%B5%D0%BA%D0%BE-%D0%B4%D0%BE%D0%BA%D0%BB%D0%B0%D0%B4", "text": "Фалшив доклад за „трагичното“ състояние на биоразнообразието у нас, изпратен до Европейската комисия, гарантира многогодишни възможности на Зелените у нас, чиято основна дейност е усвояване на грантове.     Изпълнителната агенция по околната среда и водите обявява поръчка за избор на изпълнител за извършване на Анализ и проучвания на видовете и типовете местообитания, предмет на докладване, съгласно Директива за местообитанията и    Директивата за птиците. Поръчката е за три позиции на обща стойност от 16,9 млн. лв. с ДДС. Консорциум \"Енвимон\" печели Позиция 1 за „Анализ и проучвания на видовете и типовете местообитания, предмет на докладване” съгласно чл. 17 от Директива за местообитанията на стойност  9.4 млн. лв с ДДС. Тъй като вероятно не се доверява на експертизата на българските учени от БАН, консорциумът възлага изпълнението на    сръбския Институт за биологични науки „Савиша Стоянович“. Сърбите не притежават нито квадратен метър по НАТУРА, не познават системата на оценяване, но именно те извършват оценка на състоянието на видовете и местообитанията в България. Заданието обхваща 212 вида в четири географски района и 440 оценки. По проект продължителността на проучването трябва да бъде 27 месеца, но сръбските учени го осъществяват за срок от три месеца – един вид преизпълнение на плана по съседски. Обстоятелството, че много от видовете – растителни и животински, не могат да бъдат наблюдавани в съответния стадий на развитие за толкова кратък период, е само още един начин да бъдат дадени негативни оценки по отношение на наблюдението. От \"Енвимон\" предават доклада на МОСВ само един час преди крайния срок и затова от министерството го изпращат веднага до Европейската комисия (ЕК), защото в противен случай ще започне наказателна процедура срещу България. Онова, което ЕК публикува, са обобщените резултатите от наблюденията над различните видове местообитания според биогеографските региони – континентален, алпийски, черноморски сухоземен и черноморски морски. От Национална асоциация „Българско Черноморие“ реагират веднага, че българският доклад не е използвал утвърдената европейска методика и резултатите, в този им вид, обслужват единствено частните интереси на неправителствени екологични организации,  които, като се позовават на драматичните резултати, ще могат да изискват огромни вложения от европейски фондове за справяне с настъпилите природни катаклизми у нас. За фалшивото изпълнение на проекта, който печели \"Енвимон\", става ясно и от финансовата разбивка на дейностите в четирите етапа. В Етап 2, например, са включени три дейности:     За тези най-мащабни дейности \"Енвимон\" планира 690 хил. лв. с ДДС. В същото време за дейността Подкрепа на Възложителя при комуникацията с Европейския тематичен център по биологично разнообразие, попълване на формуляри, преглед, анализ и отстраняване на пропуски и кореспонденция, планираната сума е 7,8 млн. лв. с ДДС. Тоест изпълнителят е отчел почти 8 млн. лв. за писане на имейли. На практика обаче изготвеният доклад означава за България, че ЕК е в правото си да прекрати развитието на всички значими национални инфраструктурни проекти и в същото време десетки милиони левове да бъдат насочени към неправителствени организации, които „възстановяват“ екологичното равновесие. След реакцията на Национална асоциация „Българско Черноморие“ с писмо до премиера, министъра на околната среда, на регионалното развитие, на икономиката и на транспорта от 29 ноември, становище взима и Асоциация на организациите на българските работодатели (АОБР). Те настояват да бъде извършена корекция на доклада, като на първо място бъде спазена утвърдената европейска методика, а не да се използват изводите на сръбски експерти, чиято държава по никакъв начин не е обвързана с НАТУРА и те нямат никакви отговорности, нито опит в тази сфера. В текста на АОБР се казва: „Държавата спешно трябва да поиска от консорциум ДЗЗД „ЕНВИМОН“ да коригира, чрез общоевропейска методология оценката на параметъра „Бъдещи перспективи“ в доклада си, поръчан от МОСВ.“  Те изтъкват, че благоприятните оценки в новия доклад са намалели почти три пъти спрямо предходния доклад – от 53% на 19%, а неблагоприятните перспективи са се увеличили от 35% на 70%. Лошите оценки са скочили повече от два пъти – от 3% на 8%. От АОБР уточняват: „При по-детайлен преглед на оценките на състоянието на видовете в България може да се установи, че причината за рязкото влошаване на състоянието на повече от 99% от видовете е оценка по показател „Бъдещи перспективи“…При преглед на докладите по видове прави впечатление, че в редица случаи, при които разпространението и популацията на вида не са известни или са благоприятни, но оценката за бъдещите перспективи отново е неблагоприятна.“ От АОБР допълват, че ако държавата спешно не поиска от консорциума изготвил доклада да приложи недвусмислено и компетентно европейска методология за оценка на параметъра „Бъдещи перспективи”, то неправилно оцененото рязко влошаване по параметър „Бъдещи перспективи” може да бъде преодоляно единствено чрез въвеждане на строги административни забрани и инвестиционни ограничения. Досегашните искания на част от най-радикалните и комерсиализирани природозащитни организации в България са именно такова - в заповедите за обявяване на защитените зони да бъдат включени строги забрани и ограничения, за да се спре по презумпция всяко икономическо, индустриално развитие, строителство на магистрали и друга инфраструктура на територията на Натура 2000, което ще доведе до загуба на много работни места. Такъв тип политика противоречи категорично на приетия от ЕК План за действие „За природата, хората и икономиката” 35 процента от площта на България е защитена по НАТУРА 2000, но от този доклад следва, че след като и такава площ не е достатъчна, за да бъдат опазени видовете и местообитанията, то би следвало тя да се увеличи.   „През следващите месеци със сигурност ще се появят редица предложения за определяне на нови зони от страна на зелените организации. Страната ни няма да е в състояние да предостави каквито и да е било аргументи срещу това, при положение, че самата тя е докладвала влошаването на своето биоразнообразие“, предупреждават от АОБР. Оказва се, че Зелените у нас не са в състояние да постигнат реална подкрепа на избори и така единствено печално известният Тома Белев успя да стане общински съветник в столицата. Той обаче е там с голяма цел: да не бъде допуснато изпълнението на каквото и да било, свързано с обновяване на инфраструктурата на Витоша. Става дума за лифтовете на Симеоново и Драгалевци, както и за евентуално ново изграждане на съществували в миналото лифтове. Другото, което не бива да се случва, е модернизиране на ски зоната. Докато окаяното състояние на Витоша се ползва за получаване на още и още пари за „спасяването“ ѝ,  всяка инициатива, свързана с реалното модернизиране на планината е осъдено на крах. Зелените може да не са много, но предостатъчно, за да вдигат шум и да блокират Орлов мост. Страхът от директни сблъсъци с полицията позволява напълно незаконните блокади да се вихрят с пълна сила и нито кметът на столицата, нито премиерът смеят да се изправят срещу този градски терор. В крайна сметка от това положение дивиденти ще се опитва да извлече неосъществения кмет Мая Манолова, чийто нов „проект“ е с неясно съдържание, но явно се опира именно на шумотевицата, която могат да създават Зелените. Но не е само това: ако тя ще бъде техен проводник, то прекият ѝ интерес е свързан с информация за финансирането на тези организации: за първите два програмни периода с европейско финансиране, за поддържането на районите по НАТУРА са отпуснати 700 млн. лева. Най-голям дял от тези суми са оползотворени от Зелените. Най-простият пример обаче за липсата на всякакъв интерес по отношение на екологичното бъдеще на планините е лекотата с която същите Зелени не реагират на обстоятелството, че в Пирин ежедневно се качват между 2400 и 4000 автомобила според сезона. Оказва се обаче, че проблем е втори кабинков лифт, което по същество означава прекратяване на потока автомобили – истинската беда и истинските замърсители на екосистемите. Зелените обаче знаят следното: колкото повече реални щети се нанасят на природата чрез директно нахлуване сред нея (любителите на изчислението на газове могат да сметнат колко реален боклук създават 2500 коли дневно или не по-малко един милион автомобила годишно), толкова по-лесно ще могат да защитят грантове за \"опазване“. Зелените силно се надяват тяхната велика глупост, оформена в препоръка, да се правят големи паркинги в планината, да бъде забравена. В същото време в австрийския курорт Шладминг – същият, в който премиерът Бойко Борисов предаде председателството на ЕС на австрийския си колега, шестседалковата кабинка бе оценена като недостатъчно ефективна на фона на още пет кабинки в рамките на четири съседни хълма. Затова през лятото цялата конструкция бе съборена и на нейно място вече е построен нов лифт с 10-седалкова кабинка, който се движи с 20 процента по-бързо от предишния. Причината? Натрупване на опашки, на които хората понякога чакат до 25 минути. Мирисът на пари привлече не само все още търсещата идейно поприще Мая Манолова, но и Радан Кънев,  който се опита да пробута в Европарламента петиция срещу АМ „Струма“ в района на Кресна. По този казус алчността прерасна в ярка глупост: трасето е финансирано от Брюксел, защото е част от Коридор номер 4, който свързва Германия с Гърция. Да обясним на цяла Европа, която минава към Гърция, че трябва да си жертва живота, защото така мислят Радан, Мая и Тома, се изразява в санкция за държавата ни в размер на 2 млрд. лева. Толкова ще трябва да върне България за закъснението в строежа на магистралата. А тя не беше построена, защото еколози си заплюха региона за овладяване на други средства „в името на природата.“ Така въртележката минава от фалшивия сръбски доклад за състоянието на българските екосистеми, през угодническото слагачество на политик с неясна позиция и неуспешна кметска кандидатура и се стигне до пишман политици, които на наш гръб опитват да убедят Европа, че сме вредни за себе си.  ", "date": "2019.12.12", "title": "Зелените си осигуриха милиони с фалшив еко доклад"}
{"url": "http://www.classa.bg/%D1%81%D0%B2%D1%8F%D1%82/item/403375-%D0%B1%D1%8F%D0%B3%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%BE%D1%82-%D0%BD%D0%B0%D1%82%D0%BE-%D1%85%D0%B8%D0%BF%D0%BE%D1%82%D0%B5%D1%82%D0%B8%D1%87%D0%B5%D0%BD-%D1%81%D1%86%D0%B5%D0%BD%D0%B0%D1%80%D0%B8%D0%B9", "text": "Наскоро в интернет-сайта “War on the Rocks” беше публикувана любопитна статия „Европейската сигурност в криза: какво да очакваме, ако САЩ напуснат НАТО“. За какво е писано в този материал и какво може да се каже по въпроса? Политически командно-щабни диванни учения Автори на материала за “War on the Rocks” са Лиана Фикс, програмен директор по международни въпроси в Берлинския офис на Körber-Stiftung (германски нестопански мозъчен тръст, специализиран главно по Източна Европа) и д-р Бастиан Гигерич, директор по отбраната в Международния институт за стратегически изследвания (IISS, известен с издавания справочник Military Balance, за съжаление много некомпетентен, особено във връзка с руските въоръжени сили, между другото, той ръководи екипа, който съставя този Military Balance). Тези две организации преди време проведоха своеобразна командно-щабна игра или по-скоро политическа игра на тема какво би се случило, ако САЩ си съберат багажа от НАТО и изведат войските си от Европа, на прощаване изпочупвайки чиниите.     Струва ви се нереалистично? Живеем във време, в което много неща станаха реалност. Преди около 6 години кои вярваха в предстоящото завръщане на Крим? А в гражданската война в Украйна? А в евентуалното излизане на Турция от НАТО и на Великобритания от ЕС? Така е и с изтеглянето на САЩ от НАТО. Освен това, г-н Тръмп, както New York Times писа по-рано тази година, няколко пъти вече е обсъждал със своите съветници и военни излизането от НАТО през последната година. Конгресът дори издаде закон в подкрепа на НАТО, който забрани да се харчат пари за дейности за изтегляне на САЩ от НАТО и войските от Европа. Това обаче не е панацея и историята със „стената на Тръмп“, за която Конгресът също не даде пари, е пример. И така, каква игра е това, как ще завърши и какво да се каже по този въпрос? У дома. Време е за прибиране Играта се проведе това лято в Берлин с участието на пет експертни групи от САЩ, Великобритания, Германия, Франция и (внезапно) Полша. След преизбирането си през февруари 2021 г. Доналд Тръмп, като смаже Байдън на изборите, ще обяви, че поради нежеланието на европейските държанки да правят и да плащат каквото и да е, разчитайки на задграничното “татенце”, САЩ напускат съюза и спешно изтеглят войските си от Европа. Първо отлита авиацията, след това се извеждат тактическите ядрени бомби B61, частите на ПВО и ПРО и всичко останало. След това, според сценария, след кратко време възниква криза в Западните Балкани, където в една от страните на Алианса настъпва „проруски преврат“. Очевидно имат предвид историята за опита за преврат в Черна гора, уж вдъхновен от „офицери от ГРУ“ - история на нивото на легендите за „Петров и Боширов“ и „Новичок”, който всъщност е 4-8 пъти по-отровно от VX/VR и няма противоотрова, но не можа да убие двама души с конски дози. Според сценария Русия подкрепя този преврат и дори организира блокада от силите на своя флот на подходите към тази страна. Не е ясно защо морска блокада, да не би страната от смаленото НАТО да е на остров? Пета статия, която никой да не прилага Някои експертни групи, участващи в играта, очакваха да се приложи Чл. 5 от устава на Алианса за колективна защита, но вместо това се съгласяват да приложат единствено член 4, който предвижда консултации със заплашена държава и предоставяне на косвена помощ. Експертните групи отбелязаха, че без гаранции за сигурност от САЩ „доверието в член 5 и задълженията за взаимна отбрана са съмнителни“. Тоест, никой няма да се бори за никого. Впрочем в НАТО и Съединените щати има големи съмнения, че всички с радост ще тръгнат на война с такъв страховит враг като Русия. Включително и самите САЩ - те не за първи път зарязват своите съюзници. Обмислен е и сценарият за разполагане от Русия в западната част на Южна Корея на наземни ракети с обхват до 4500 км (очевидно, става дума за нещо като ракета „Калибър-М“, която сега е подложена на изпитания за прехвърляне на сушата, което може да се направи доста лесно). Отбелязва се, че с оглед на неразвитостта на европейската система за противовъздушна отбрана тази заплаха за Европа „сериозно и трайно“, в контекста на изтеглянето на американските части, представлява заплаха за самото съществуване на Европа. Вярно е, че веднага възникват въпроси към организаторите на играта. И ако имаше американски части за противовъздушна отбрана и противоракетна отбрана, те биха ли защитили от тази заплаха? Малко вероятно е, особено като се имат предвид ниските бойни качества на системата за ПВО “Пейтриът,” дори и в най-новите си версии, демонстрирани в Йемен (разбира се, можете да обвините саудитците за всичко, но това не е напълно вярно). И фактът, че нито театралната отбранителна система THAAD, нито дори “Aegis Ashore”могат да помогнат с противоракетните си системи. И защо наземната крилата ракета всява такъв смут, докато многочислените и множащи се като гъби след дъжд носители на крилати ракети с морско или въздушно базиране не представляват заплаха за Европа? А и защо само крилати ракети? В крайна сметка има и ракетни системи “Искандер-М”. И накрая, има хиперзвукови ракети, „Кинжал“, например. Те не са ли заплаха за Европа? Между другото, американците също не са лекарство за тази заплаха - те няма с какво да им се противопоставят, но присъствието на техните части в страните автоматично ги превръщат в цел за различни оръжия, включително термоядрени. Лекарството тук може да бъде едно - да не се водят по командите на Вашингтон и да поддържат добри отношения с Русия. И тогава заплахата не би била заплаха. Но това очевидно е твърде сложно. По-лесно е да се действа по добре известната приказка, че европейците имат странна традиция - веднъж на сто години да се съберат и да се изправят срещу Русия. Само че в наше време всичко това ще завърши фатално. По някаква причина по време на играта беше установено, че изтеглянето на САЩ от НАТО и евакуацията на войските представляват заплаха за съществуването, особено за Германия. Трудно е да се разбере защо това е така . Германия не граничи с Русия. Германия не заема откровено страхливи, враждебни и истерични позиции по отношение на Русия, като балтийските държави или поляците. И тя не се опитва като тях да си търси сама проблема - все още не са забравили какво стана миналия път. Като цяло, въпреки че Германия е принудена да следва Съединените щати и да действа в ущърб на собствените си интереси по отношение на Русия, тя заема относително неутрална позиция и не е ясно как Русия я “заплашва”. Или пък всички или никой! Като цяло, ако ни нападнат, няма значение колко европейски държави ще се изпепелят с ядрени оръжия - 1 или 20. А и не са ни нужни никакви Германия или Полша. Освен като купувачи на газ, петрол и други стоки и като търговски партньори. Орел, рак и щука решиха да играят на съюз ... Германският експертен екип предложи да се проучат възможностите на френско-германския договор от Аахен, подписан в началото на 2019 г. от Меркел и Макрон, и да поискат Франция и Великобритания да \"разширят\" своите \"ядрени чадъри\" до други европейски страни. Съгласно това споразумение ФРГ и Франция се задължават да предоставят всяка помощ, включително военни средства, в случай на въоръжено нападение върху техните суверенни територии. То беше критикувано както от американските „атлантисти“, така и от редица европейски страни, особено сред новите членове на ЕС и НАТО. Като, защо е това споразумение, ако има НАТО? Вярно, не е много ясно как да се „разширят чадърите“ на Франция и Англия. Последната има малък и неразвит потенциал; няма термоядрени оръжия като клас, а носителите ѝ, меко казано, не са изцяло британски. И те напускат ЕС и не е сигурно че ще останат в НАТО с напускането на САЩ. Франция се справя по-добре, но нейната стратегия за ядреното сдържане е планирана тя никога да не се окаже противник на Русия или Китай, което е написано черно на бяло в редица официални публикации по въпросите на сигурността. А също така тя е насочена към някакви относително малки неприемливи щети, които ядрените сили могат да нанесат, така че атаката срещу Франция просто да стане неизгодна. Но едно е Франция, а за цяла Европа такава цена може да е приемлива. А и, разполагайки с точно една стратегическа ядрена подводница на бойно дежурство, французите по принцип рискуват да останат без потенциал за ответен удар, ако тази лодка бъде проследена и потопена. Франция не иска да разшири ядрения си потенциал, а и не може и е малко вероятно да го поиска, дори ако германците или целият ЕС искат да платят. Така идеята за \"разширяване на чадъра\" може да бъде популяризирана само устно. Видите ли, сега Франция защитава цяла Европа с ядрени оръжия и е отговорна за това. Изграждането на потенциала за ядрено сдържане в Германия по време на играта се счита за малко вероятно и ненужно поради вътрешно противопоставяне. Сякаш от вътрешната съпротива зависи нещо! Дори една високоразвита държава не винаги е в състояние да реши задачата за създаване на ядрени оръжия, това е изключително скъп проект и не е задача за Германия с нейния Бундесвер, който е състояние на ходещ мъртвец. В крайна сметка, тогава може да не останат достатъчно средства и жилища за брадати бежанци - и кой ще изнасилва немците по улиците на градовете за Нова година? Няма да има пари за решаването на други важни задачи, като например преобразуване на енергийния баланс в изключително скъпи и неефективни зелени технологии или „намаляване на емисиите на парникови газове“ (митът за глобалното затопляне няма как да се поддържа сам, необходимо стадото постоянно да се извежда на паша на полето с глупости). А френският екип заяви същото нещо като Макрон, казвайки, че НАТО без САЩ е мъртво и ненужно и предложи един вид европейски модел на колективна отбрана, изграден върху система от двустранни споразумения. Освен това, както французите, така и всички останали европейски отбори от тази политическа игра в началото, когато САЩ обявиха оттеглянето си от НАТО, заеха изчаквателна позиция, целяща да убеди САЩ да се върнат в НАТО, предлагайки преди това немислими отстъпки (от търговията до енергетиката). Като цяло „върнете се, ще простим всичко“. Европейците започнаха да предприемат активни стъпки едва след като ситуацията със сигурността в сценария значително се влоши и когато стана ясно, че решението на САЩ за изтегляне на войските е необратимо и влакът напуска гарата. Преди това всички чакаха изведнъж господарят да размисли. Британците заявиха, че ще останат в НАТО, само ако играят водеща роля в планирането и управлението му. Тоест, замяна на САЩ. Но британският военен потенциал може да се приема за значителен само от господата от тези две институции, които проведоха симулационната игра. За да претендират за трона, който все още не е изстинал, британците са най-малко слаби. Като цяло има неоправдано възраждане на имперските амбиции без особена подплата. Но поляците остават лоялни към господаря, дори ако панът остави ратаите си. Полският екип заяви, че не вярва в никакви европейски гаранции за сигурност и съвместни военни проекти, а иска да сключи двустранен военен договор със САЩ. Видите ли, Полша е на предна линия пред \"руската агресия\", има нужда от специален подход. Вижда се как са се били с танкови армии в продължение на 6 години, като са разбивали десетки дивизии във “Фейсбук”. По принцип това е въпрос не на политологията, а на медицината. И няма съмнение, че крещящите нови членове на НАТО могат да заемат подобна на полската позиция, което в крайна сметка би могло да доведе до формирането на „нео-НАТО“ от всички тези почти безполезни във военно отношение, изключително уязвими, но много гласовити, „токсични“ и „миризливи“ държави, начело със САЩ. Но дали САЩ ще се нуждаят от нещо подобно, ако напуснат НАТО? Приказката е измислица, но намек в нея има Авторите на статията пишат, че когато се мисли за по-широките последици от политическата игра, става ясно, че без гаранции за сигурността на САЩ, принципите на европейското единство и взаимната солидарност в отбраната бързо са поставени под въпрос и Европа е сериозно заплашена от разцепление на различни лагери (с неизбежното издигане на старите спорове). Европейците по принцип са готови да организират собствената си отбрана, но само на думи, защото нямат достатъчно военни възможности, както и твърдо желание. Всичко това възпрепятства значимите действия и води до бързото възникване на разцепление („НАТО без САЩ“). Това може да се случи и при условия, които не са свързани с изтеглянето на американските войски, като, например, намаляване на присъствието на европейските сили или желанието на САЩ наистина да защитят някого. Освен това самият Тръмп много уклончиво заяви на срещата на високо равнище на НАТО в Лондон, че е готов да защити определена държава, ако плаща добре - ако харчи пари за отбрана и закупува предимно американско оръжие на неистови цени. Тогава може и да я защитят. По този начин ангажиментите на САЩ ще изострят европейските разделения, на които вече сме свидетели. Любопитно е, че всички игрови екипи отхвърлиха руските предложения за разрешаване на конфликти в замяна на отстъпки за сигурност, като, например, разработването на европейски договор за сигурност въз основа на предложения на Медведев от 2008 г. Това предполага, че Русия не се е считала за надежден доставчик на услуги за сигурност в Европа. Въпреки че участниците подозираха, че Германия може да се изкуши да води отделен диалог с Русия по този въпрос. Това обаче са експерти, а не политици и като цяло е известно каква гнила плява изпълва мозъците на представителите на „експертната“ общност на Запад. Политиците могат да се държат както по-разумно, така и по-неразумно. Разбира се, това е просто игра, симулация, но голяма част от нея много прилича на реален сценарий на бъдещи събития. Изолационизмът като нарастващо желание на обикновения американец Междувременно в САЩ има все повече привърженици страната да напусне Алианса. Разбира се, в демократична империя на демократично награбеното чуждо знаят как да манипулират добре общественото мнение, но трябва да го вземат предвид, особено преди избори. И това е \"гласът на народа\" на САЩ. Според анкетите обществената подкрепа на САЩ за НАТО намалява. Например, Марк Хана, старши сътрудник на Фондация Eurasia Group, казва: „ С други думи, дори формулирането на въпроса по такъв начин, че да предизвика положителен отговор и без да се споменава потенциалния ядрен риск, свързан с военното задължение на САЩ към съюзника по НАТО, проучването показва, че няма ясна обществена подкрепа за необходимостта от защита на съюзника на САЩ. Хана стига до следното заключение: Ако на респондентите беше пряко казано за ядрения риск, щеше да има голяма вероятност анти-НАТО настроенията да се покачат дори още по-силно. И ако им се бе описала реалната ситуация, при която американците са или победени, или обменът на удари се извършва не на ниво термоядрено оръжие, а на ниво стратегически ядрени сили, желаещите биха намалели в пъти. Така или иначе, но американските политици трябва да вземат предвид нарастващия изолационизъм в общественото съзнание. Фактът, че Тръмп се озова в Белия дом, е следствие от самия този изолационизъм. Друг въпрос е, че по време на първия си мандат той не успя да направи почти нищо от това, което обеща да направи, включително по изолационистката линия, всъщност загуби битката на „народа срещу дипломатите“, както го нарече руският президент Путин. Тоест „правителството в сянка на САЩ“, апаратната бюрокрация. А какво ще направи Тръмп, печелейки повторно изборите, не го знае дори и той самият.  ", "date": "2019.12.12", "title": "Бягството на Америка от НАТО. Хипотетичен сценарий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403376-%D1%80%D0%B5%D0%BF%D0%BE%D1%80%D1%82%D0%B5%D1%80-%D0%BE%D1%82-%D0%BC%D0%B8%D0%BD%D0%B0%D0%BB%D0%BE-%D0%B2%D1%80%D0%B5%D0%BC%D0%B5-%D0%BD%D1%8F%D0%BC%D0%B0-%D1%82%D0%B0%D0%BA%D0%B0%D0%B2%D0%B0-%D0%BF%D1%80%D0%BE%D1%84%D0%B5%D1%81%D0%B8%D1%8F", "text": "Да си журналист – е професия. Да си добър журналист – е призвание. Да си репортер – е тръпка. Да си добър репортер – е заболяване. В особена остра форма е това заболяване, когато у репортера напира ненаситния търсачески дух да се завре, както се казва, в миша дупка, в най-горещи точки на локални и световни конфликти, да разплете сложният пъзел на различни мнения и противоречия, за да сподели обективно с публиката информацията, каквато я е видял, чул, преживял. И след като в продължение на 50 години е бил в епицентъра на горещи събития в 73 държави и е оцелял, да бъде удовлетворен и благодарен на живота си, който му е отредил такава съдба! Всичко това е Йосиф Давидов – журналист-международник във в.“Труд“, гл. редактор на сп. „По света“, кореспондент на БТА в Мадрид, гл. редактор на „Глобал прес“ – Франкфурт/Мадрид; автор на публицистични книги, документални филми, на хиляди репортажи, интервюта, статии и есета в български и чуждестранни периодични издания. Последната му книга   е равносметка на житейския и половинвековния му професионален път. Йосиф, или както приятелите му го наричат Жози или Йоско, разказва историите си в телеграфен стил, случките му текат като че от телекса на БТА. На места преминават в повествование, след това – отново синтетично, репортерски, маркира факти, които навеждат читателя към размисъл за зловещите последици от „прехода“, когато „умните мълчат, глупаците говорят, а разсипниците богатеят“ (по Иво Андрич). Първият му досег с външния свят е чрез богатата семейна библиотека и, разбира се, чрез майката – вечната и святата, възпитана и израсла във Франкфурт, осъдена у нас за антифашистка дейност. Следват лудориите в пансиона на софийската Английска гимназия, за което е изключен и с „голям зор“ прехвърлен в пловдивската. В училищната радиостанция са и първите му журналистически опити. Но когато цитира слово на Че Гевара, критикуващо „някои другари, които се подават на дребнобуржоазната стихия, Жози е „помолен“ от директора да напусне радиостанцията.   Като студент по българска филология в Софийския университет започва да сътрудничи на „Студентска трибуна“ и сп. „Младеж“. Негови „педагози“ в репортерския жанр са Кирил Нешев, Филип Панайотов и др. Факултативно учи унгарски език. Заедно с поетесата Живка Балтаджиева – бъдещата вярна спътница в живота му, са командировани в Унгария за 6 месеца с цел усъвършенстване на езика и „установяване тесни отношения с младата унгарска творческа интелигенция“. В края на 60-те години започва работа във в. „Труд“. И началото на „авантюрата“, както сам нарича репортерския си път през СССР, Китай, Корейската народно-демократична република, Шри Ланка, Малайзия, Венецуела, Бразилия, Кипър, Ливан и т.н.; и разбира се, през почти всички африкански държави. Не случайно на широката публика Йоско е известен като специалист по проблемите на Африка. Бил е при партизаните в Гвинея-Бисау, Мозамбик, Ангола, интервюирал е десетки африкански лидери като Амилкар Кабрал, Агостино Нето, Джошуа Нкомо, Робърт Мугабе, Жоаким Шисано, Джулиъс Ниерере, Менгисту Хайле Мариам, Мариан Нгуаби, Матьо Кереку... Разговорите му и уроците, които е почерпил от Уилфред Бърчет – именитият репортер, първи стъпил в Хирошима след поразяването на града от американската атомна бомба; срещата му в навечерието на първите свободни избори в Зимбабве с Клеър Стърлинг, която две години по-късно ще изфабрикува българската следа в покушението срещу папа Йоан Павел II; интервюто с Ясер Арафат в Бейрутския му бункер? Впрочем, колко журналисти са се срещали с лидера на Палестинската съпротива? А колко български журналисти са успели през 1981 г. да влязат в страната на апартейда – ЮАР? Негово е и първото интервю с „царя“ в Мадрид, поръчано през януари 1990 г. от главния редактор на „Отечествен фронт“ Любен Генов. В него, бъдещият министър-председател заявява, че няма никакви имотни претенции и счита, че  Но 11 години по-късно, вече като премиер, подкара страната към НАТО и заведе многобройни искове срещу родината си. В африканските си „авантюри“ Йоско среща подкрепата на наши дипломати, на колегите си от БТА и ТАСС, както и на стотици специалисти от „Афрокомерс“, „Техноекспортстрой“, „Булгаргеомин“, „Глобфиш“ и други български организации, които оказват незаменима помощ, оставят забележителни образци на архитектурата и стоителството и изграждат връзки в най-високите етажи на управлението на тези страни, които, за съжаление, днес са напълно разрушени от самообявилите се за демократи на прехода. Но се сблъсква и с безразличието на отделни посланици и търговски представители, които гледат през „гурбетчийски очила“ на официалната си мисия. Веднага след политическата промяна през 1989 г. много от тях – не само в Африка, използват служебните си връзки, за да завъртят „бизнес игри“ с големи материални и финансови активи, обсебвайки създаденото през годините на социализма общонародно богатство. С неотслабващ плам днес Йоско продължава журналистическото си призвание, вече като редактор на „Нова дума“ – вестникът на българите в Испания, доказвайки, че няма такава професия като репортер от минало време! Да му пожелаем, още по-остро перо, нови книги, и все така да отстоява мъдростта на поколенията.                        ", "date": "2019.12.12", "title": "Репортер от минало време? Няма такава професия!"}
{"url": "http://www.classa.bg/%D1%81%D0%B2%D1%8F%D1%82/item/403377-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D1%81%D1%82%D0%B0%D1%80%D0%B5%D0%B5,-%D0%BF%D1%80%D0%B5%D0%B4%D0%B8-%D0%B4%D0%B0-%D0%B7%D0%B0%D0%B1%D0%BE%D0%B3%D0%B0%D1%82%D0%B5%D0%B5", "text": "Нововъзникващите икономики в Европа може да застареят, преди да забогатеят. Отрицателният прираст на населението и високата емиграция показват, че хората гласуват с бягството си срещу относителната политическа и икономическа стагнация. Държавните ръководители имат избор между популистки краткосрочни решения и дръзки реформи в управлението, пише Беата Яворчик, главен икономист на Европейската банка за възстановяване и развитие (ЕБВР), в статия за Financial Times. Изборът им е от значение. Последният доклад на ЕБВР показва, че по-доброто управление се отразява директно на възприятието за щастие, ограничава намеренията за емиграция и е предварително условие за растеж, стимулиран от иновациите. След края на комунизма през 1989 г. страните от Централна и Източна Европа се радваха на две десетилетия на бърз икономически растеж и развитие, стимулирани от смели реформи и процеса по присъединяване към ЕС. Стремежът към реформи отслабна, след като те се присъединиха към блока и някои страни дори отстъпиха от първоначалния си напредък. Някои популистки лидери обявиха „нелибералната демокрация“ за модел за бъдещето на Европа. Поглед към демографските и икономическите перспективи пред региона показва пропуските в подобна визия. ООН прогнозира, че населението на страните от Централна и Източна Европа ще намалее бързо през идните две-три десетилетия. Съотношението между хората над 65 години и работещото население ще достигне нива, които са сравними с тези в развитите икономики в Европа. Но брутният им вътрешен продукт на човек ще продължи да изостава значително. Емиграцията е особено проблематична за икономическия растеж заради състава й. Обикновено младите, които са по-предприемчиви и по-добре образовани, е по-вероятно да напускат страните си в търсене на по-висок жизнен стандарт и по-добро качество на живот. Тъй като работната сила се свива, а средната възраст на оставащите хора е по-висока, предпочитанията и нуждите на обществото се променят. На фона на ръста на дела от държавния бюджет, предназначен за социални грижи, ресурсите за образование и иновации са по-малко. Има начини за справяне с тези демографски и икономически предизвикателства. Насърчаването на по-висока раждаемост чрез финансови инициативи може да е политически привлекателно, но резултатите от тях в миналото за спиране на спада на работната ръка не са окуражителни. Възможно е нивата на участие в трудовата сила да бъдат стимулирани чрез задържането на жените и по-възрастните хора. Повишаването на пенсионната възраст ще помогне, но малко са правителствата, които имат смелостта да задействат подобни политики. Подобряването на управлението е ключова, макар и често пренебрегвана област, в която реформите ще донесат дългосрочни дивиденти и ще помогнат за спирането на демографския спад и за стимулирането на растежа. Въпреки че Централна и Източна Европа постигна напредък, само 35 на сто от гражданите имат доверие на националните си правителства, съдебна система, честността на изборите и свободата на медиите и вярват, че корупцията не е повсеместна. За сравнение 56% от населението на страните от Г-7 е на същото мнение. Реформите в управлението са много важен елемент за следващата фаза на развитие. Растежът през първите две десетилетия на преход се основаваше на евтината работна ръка, трупането на капитали и вносните технологии. Но следващият голям скок ще трябва да се основава на иновации и предприемачество, които са чувствителни към качеството на управление. По-бързият растеж ще смекчи и демографските затруднения, като повиши жизнения стандарт и осигури стимули за местните жители да остават в страните си. За сметка на това слабото управление води до понижаване на задоволството от живота на гражданите и често е посочвано като фактор, стимулиращ емиграцията. Решенията не са лесни, но съществуват. Трябва да признаем предизвикателствата и да имаме смелостта да им отговорим. За съжаление, хората, които трябва да се тревожат най-много от емиграцията, предпочитат да говорят за имиграция. Промяната на това говорене е първото предварително условие за въвеждането на надежден и устойчив дневен ред с реформи.  ", "date": "2019.12.12", "title": "Източна Европа може да застарее, преди да забогатее"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403378-%D0%BF%D1%80%D0%BE%D0%B5%D0%BA%D1%82%D1%8A%D1%82-%D1%81-%D0%B2%D0%B8%D1%81%D1%8F%D1%89%D0%B8%D1%82%D0%B5-%D0%BA%D0%BD%D0%B8%D0%B6%D0%B0%D1%80%D0%BD%D0%B8%D1%86%D0%B8-%D0%BD%D0%B0-%D1%81%D0%BB%D0%B0%D0%B2%D0%B5%D0%B9%D0%BA%D0%BE%D0%B2-%D0%B5-%D0%B3%D0%BE%D1%82%D0%BE%D0%B2", "text": "Новият проект за книжния пазар на столичния площад \"Славейков\" е публикуван за обществено обсъждане на  .    Под перголите на площада, които ще бъдат покрити със зеленина, ще се монтират \"висящите книжарници\" на търговците.        Предвидени са 7 съоръжения с по две крила. Площта, която ще заема всяко от тях, е 4 кв. м.      На книжния пазар ще се продават само книги и печатни издания, няма да се допуска завръщането на мартениците и сувенирите по сергиите от преди ремонта.  Главният архитект на София Здравко Здравков е издал и разрешение за поставяне на временната художествена инсталация \"Един човек\" на площадката над бившия мавзолей. Разрешението за поставяне е за срок от една година.      Високотехнологичната интерактивна инсталация представлява антропоморфна модулна стоманена конструкция с височина 12 метра с двустранно разположени 56 броя LED екрани. Визуалното съдържание ще включва кадри от ежедневието на площад „Александър Батенберг“ и данни за София. Изображенията, които ще се генерират от компютърен алгоритъм, ще представят отражение на града в реално време. Проектът на Венелин Шурелов бе  от Творческия съвет на Столична община да замени Бронзовата къща за година сред 18 проекта по програма \"Навън\".", "date": "2019.12.12", "title": "Проектът с висящите книжарници на Славейков е готов"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403379-%D1%89%D0%B5-%D0%B8%D0%B7%D0%BF%D1%8A%D0%BB%D0%BD%D1%8F%D1%82-%D0%BB%D0%B8-%D1%81%D1%83%D1%85%D0%BE%D0%BF%D1%8A%D1%82%D0%BD%D0%B8-%D0%B2%D0%BE%D0%B9%D1%81%D0%BA%D0%B8-%D0%B0%D0%BD%D0%B3%D0%B0%D0%B6%D0%B8%D0%BC%D0%B5%D0%BD%D1%82%D0%B0-%D1%81%D0%B8-%D0%BA%D1%8A%D0%BC-%D0%BD%D0%B0%D1%82%D0%BE", "text": "След години отлагане, процедурни промени и бавене, един от най-големите проекти за модернизация на армията е на път най-после да приключи. Става въпрос за проекта на Министерството на отбраната (МО) за придобиване на нови бронирани машини за Сухопътните войски, които от години са в очакване държавния бюджет да стигне и до тях и да придобият нова техника. Неотдавна, на празника на Сухопътните войски, техният командир ген. Михаил Попов недвусмислено даде да се разбере, че пехотата не може да чака повече: \"Често чуваме, че Сухопътните войски (СВ) са гръбнакът на въоръжените сили, но се грижим за гръбнака, когато стане късно. Първи сме по участие в мисии, учения и оказване на помощ при бедствия. В областите, свързани с финансирането, не можем да се класираме и в челната тройка\". Необичайно острото за българските генерали изказване беше може би най-яркият израз на това колко нужен и неотложен вече е проектът за нови машини. С машините трябва да бъдат оборудвани три батальонни групи, което е един от трите ни ангажимента към НАТО.     Самата процедура като че ли най-после отлепи от мъртвата точка – МО сведе възможния избор до 4 компании, които произвеждат бронирани машини, и им поиска обвързващи оферти. Те трябва да бъдат представени на българската страна до броени дни – крайният срок изтича на 16-ти декември. Така работната група, която ще ги оценява, ще започне работа още тази година, а към края на месец февруари се очаква да излезе с готов доклад, който да препоръча двете най-добри оферти. Двамата фаворити ще трябва да демонстрират способностите си на полигон чрез реални стрелби. В зависимост от резултатите на този тест, МО ще започне преговори с една от двете компании. Офертите са 4 Офертите, които чакаме след по-малко от седмица, са от компаниите ARTEC GmbH (Германия), Patria (Финландия), NEXTER Group (Франция) и General Dynamics Land System – MOWAG (Швейцария). Тъй като три от четирите производители предлагат само шаситата, а не цялостна бронирана машина с въоръжение и останалите ключови системи, те ще трябва да се комбинират с други големи фирми от отбранителния сектор, които реално не участват пряко в състезанието за поръчката. Въпреки това обаче надпреварата за това кои ще са ключовите подизпълнители за новите бронирани машини се оказа един от най-динамичните моменти в търга. Германците от ARTEC  реално са единствената компания, която участва изцяло самостоятелно. Те предлагат на България бронираните машини Boxer, които са със славата на отлична техника с високо ниво на защита и със сериозни бойни способности. Машината беше представена у нас през 2018 г. Тя е на въоръжение в страни като Германия, Холандия и Литва. В Германия куполът е на FLW на немската компания Krauss-Maffei Wegmann. В Холандия Boxer е интегриран с купол на Kongsberg, а в Литва – на израелската Rafael. Освен отличното качество обаче, Boxer е известна и с високата си цена – една напълно оборудвана машина от този тип може да надхвърли 10 милиона, което изглежда съвсем непосилно за българския бюджет към момента. Страната ни цели да придобие 150 нови бронирани машини – 90 бойни и 60 спомагателни – за 1,464 милиарда лева. На този фон изглежда малко вероятно офертата на германците да успее да се побере в зададената финансова рамка. Все още не е ясно и с какъв купол ще кандидатстват германците в България. Patria заяви сериозен интерес  към българското решение да модернизира пехотата си с нови машини още преди няколко години. За това време финландската компания проведе редица събития и демонстрации, на които подробно представи своята машина AMV 8х8, която смята да предложи на българската армия. Моделът е модулен, като може да предложи различни модификации и вариации на армията в зависимост от нуждите за конкретната мисия. AMV дори доказа амфибийните си способности, като миналата година се потопи във водите на язовир Копринка. Финландците предлагат на България трансфер на ноу-хау и възможности за местно производство, като обещават да си сътрудничат с местния бизнес. Според представители на компанията, Patria е провела редица срещи с български компании и смята, че у нас има потенциал за сериозни партньорства. Финландците изпълняват подобен проект в Полша и са уверени, че могат по същия модел да пренесат производството си и у нас. Петно върху репутацията на Patria обаче са сделките с Египет (1999 г.), Словения (2006 г.) и Хърватия (2008 г.), след които има и съдебни дела и осъдени за корупция. Важен въпрос до скоро беше в обединение с кого ще се яви Patria на конкурса на МО, тъй като компанията произвежда само бронираните машини, но не и въоръжението. Белгийците от John Cockerill Defense, които произвеждат модулни куполи и оръжейни системи, неколкократно обявиха, че водят разговори за съвместно явяване с Patria и с французите от Nexter, но на финалната права изглежда, че финландците са се спрели окончателно на друг вариант. Според източници на Offnews компанията ще подаде обвързваща оферта с израелската фирма Elbit Systems, които също са известно име в сектора. Те са добре познати и на българската армия, макар и с не с много позитивна история у нас. В периода 2004-2007 г. Българя прави опити да модернизира щурмовите и транспортни вертолети на българските ВВС Ми-17 и Ми-24. Оказа се обаче, че компанията няма договор с “Рособоронекспорт”, които държат лиценза за ремонт на съветските вертолети. Въпреки това обаче след няколко съдебни обжалвания, Elbit подписа договор с България.По силата на това споразумение първият модернизиран вертолет се очакваше през лятото на 2006 година, за да отговори България на ангажиментите си към НАТО. Това обаче така и не се случи – компанията изпусна всички зададени срокове, а България се видя принудена да прекрати договора и да си поиска обратно авансови плащания за милиони. Въпреки този горчив опит обаче, израелците са допуснати до настоящия търг за новата техника на СВ – вероятно от МО се надяват този тип практики да са останали в миналото. Дали обаче това е така? Например през 2015 г. австралийската федерална полиция се вижда принудена да отмени сделка за 145 милиона долара за подмяна на разузнавателните си системи и прекрати договора си с интегратора Elbit Systems, след като реши, че проектът не може да бъде успешно изпълнен поради недостиг на време, разходи и функционалностПрез 2018 г. Щатите разпореждат на Elbit да заплати обезщетение от половин милион долара за това, че нейно дъщерно дружество е платило милиони на офшорни консултанти за сделки с недвижими имоти, без да провери и гарантира, че въпросните консултанти наистина извършват предлаганите дейности. Според публикациите по темета компанията също така не е направила необходимото да гарантира, че парите й ще се използват по предназначение в случая – а не например да бъдат присвоени или използвани за корупционни практики. По-рано Турция също се отмята от договор с Elbit за доставката на десет самолета Herons за 180 милиона долара. Според местните издания израелците не са успели да спазят сроковете за доставки по договор, а след като все пак са предоставили техниката, тя не е успяла да отговори реално на част от условията, описани в документацията. Има информация и за проблеми от страна на Elbit със сроковете за доставка в съседна Румъния, където израелците са интегрирани с друг пряк участник в българския търг - General Dynamics European Land Systems-Mowag (GDELS-Mowag). Въпреки многото примери за проблемите и рисковете, които компанията носи със себе си, МО явно е решено да даде втори шанс.  Nexter Group  също участват активно в надпреварата, като предлагат на България два варианта за бронирани машини – нейните VBCI 8х8 като основна бойна машина и по-леките TITUS 6x6 като вариант за спомагателни машини. Френската компания също даде заявка за работа с български фирми, като направи паралел със свой проект в Чехия, където местни фирми работят по асемблирането на машините, интеграцията на системите и поддръжката през целия период на експлоатация.Продуктите на Nexter се използват активно от френската армия, като вероятно и в този проект компанията ще има зад гърба си подкрепа на френското МО, тъй като държавата е сред най-големите акционери. Nexter предлагаха собствено 40 мм оръдие, но родното военно ведомство изрично е поискало основното въоръжение да е с калибър от 30 мм. Затова французите най-вероятно ще се явят с John Cockerill Defense, които официално обявиха желанието си да участват в проекта за модернизация на СВ с модулните си куполи и 30 мм оръдие като основно въоръжение. Компанията е на пазара от десетилетия, а нейни оръжейни системи са продадени в Щатите, Великобритания, Белгия, Франция, Саудитска Арабия, Бразилия. Белгийците предлагат за България куполи на модулен принцип – с опция за бърза и лесна промяна на калибъра, за да разполага армията с повече възможности за различните мисии. От John Cockerill също обещават сериозен ангажимент за българската индустрия, като представители на компанията не еднократно дадоха заявка и че ще могат да предложат опции за местно производство и износ към трети страни. General Dynamics European Land Systems-Mowag  са сочени за един от фаворитите в търга заедно с Patria. Според запознати тяхната оферта също има шанс да се побере в зададения бюджет, а цената е основният компонент на офертите, който ще се взима предвид при крайното решение на работната комисия. Швейцарската фирма играе в надпреварата за милиони с бронираните си машини Piranha 5. Тази вариация на машините се ползва в страни като Испания, Дания и Румъния. Точно в съседката ни обаче швейцарците понесоха тежка глоба от 8,5 милиона евро заради забавени доставки през 2019 г. Наскоро компанията организира събитие в България, с което да промотира своето предложение за модернизация на СВ, като заложи сериозен акцент върху обучението на български военнослужещи и възможностите за дуално образование на български младежи.У нас GDELS вече официално играе с израелската Rafael Advanced Defense Systems, като последната ще доставя куполите и оръжейните системи, ако двойката бъде избрана в търга. Това обаче може да се окаже рисковано решение от страна на GDELS, тъй като израелската фирма напоследък среща известни затруднения при предоставяне и поддръжка на ефективни решения. Rafael произвежда куполи и цялостни решения за интеграция на хибридни оръжейни системи SAMSON, противотанкови ракети SPIKE, защитни системи, комуникационно-информационните решения. Макар да има и успешни проекти зад гърба си, в последно време компанията натрупа някои негативи, които могат да служат за предупреждение на родните военни. Така например в Чехия продуктите на Rafael са интегрирани с машините Pandur II. Местните военни обаче се оплакаха по-рано тази година, че повечето им машини са непригодни за употреба, тъй като чакат резервни части прекалено дълго. По думите им средният период за доставка на резервни части от Rafael е 19 месеца – повече от година и половина. Поради тази причина чехите са на път да сключат нов договор за поддръжка от местна фирма. Победителят може да е ясен в понеделник Сроковете за доставки на резервни части и условията за поддръжка на новата техника сигурно ще бъдат в основата на детайлите, за които експертите ще следят в подадените оферти. Тъй като на този етап България ще придобие само 150 машини, които ще са достатъчни само за една механизирана бригада, за боеспособността ни ще бъде изключително важно тези ограничени бройки техника да са добре поддържани и в готовност по всяко време. Един от основните ангажименти на страната ни към НАТО е свързан именно с предоставянето на сухопътна техника при мисии зад граница, така че за МО ще бъде от особено значение да гарантира, че избраните доставчици в този търг могат да гарантират бърза, ефективна и навременна поддръжка на новите машини и техните системи. Разбира се, най-добрият вариант е тези дейности да могат да се извършват в България. Предстои да видим какви официални възможности ще бъдат представени на страната ни след 16 декември.", "date": "2019.12.12", "title": "Ще изпълнят ли Сухопътни войски ангажимента си към НАТО"}
{"url": "http://www.classa.bg/%D1%81%D0%B2%D1%8F%D1%82/item/403380-%D0%BA%D0%B3%D0%B1-%D0%BB%D0%B8-%D1%83%D0%B1%D0%B8-%D0%B0%D0%BB%D0%B1%D0%B5%D1%80-%D0%BA%D0%B0%D0%BC%D1%8E", "text": "  Кремъл бесни от статията на екзистенциалиста „Кадар и неговият ден на страха“ Италианският славист академик Джовани Катели издаде разширено издание на книгата си, озаглавена „Смъртта на Камю“ , която е плод на дългогодишните му изследвания.  В нея ученият твърди, че известният френски философ-екзистенциалист и писател Албер Камю,  лауреат на Нобелова награда за литература през 1957 г, автор на  знаменитите книги „Чумата“ , „Чужденецът, „Митът за Сизиф”  е убит от съветското КГБ.  Разширеното издание на книгата  „Смъртта на Камю“ излезе във Франция по случай 60-годишнината от кончината на писателя.   Ученият за първи път писа по темата през 2011 г. в най-тиражното италианско издание-вестник Corriere della Sera, Тогава обяви, че е открил бележки  за връзката на съветските тайни служби със смъртта на Албер Камю в неиздадена част от дневника на чешкия дисидент, поет и преводач на пастернаковия „Доктор Живаго” Ян Забрана(1931–1984). Те са му били предадени от вдовицата на Забрана. Дневниците на чешкия дисидент са публикувани с предисловие от Вацлав Хавел едва след Нежната революция от 1989 г., но там липсват голяма част от данните за инцидента. И така.  Ето фактите… На 4 януари 1960 г. при автомобилна катастрофа загива Албер Камю. Колата, управлявана от издателя Мишел Галимар, внезапно се блъска в дърво край пътя на стотина километра от Париж. На мнозина още тогава изглежда изключително странно, че катастрофата е станала на дълъг, прав и широк  участък от пътя, по който няма оживено движение. Полицията регистрира произшествието като обикновен инцидент, причинен от спукана гума. Предвид високата скорост, 130 км./ч., това изглежда правдоподобно. Автомобилът от марката Facel-Vega е бил разбит на парчета, а Мишел Галимар умира няколко дни по-късно. Жена му и 18-годишната му дъщеря, които са били на задната седалка, остават невредими.  През 1980 г. Ян Забрана пише в дневника си, че добре информиран човек със сериозни връзки в СССР е заявил пред него, че става дума за  атентат, подготвен от агенти на КГБ \"Оборудвали са колелото с фино устройство, което прониква в гумата, когато колата развие висока скорост\", казал му той. Операцията била заповядана още през 1957 г. от Дмитрий Шепилов, министър на външните работи на Съветския съюз, който бил вбесен от статията на Камю „Кадар и неговият ден на страха“, смята Забрана. Тя касае и личната отговорност на Шепилов за кръвопролитието в Унгария. Камю пише изключително остро и за речта, която съветският външен министър произнася в ООН, опитвайки да оправдае нахлуването на войските на СССР в Унгария, като прави на пух и прах и критиката му към „западното изкуство“: „Министър Шепилов, връщайки се от Париж, се осмелява да каже, че „западното изкуство обезобразява човешката душа“. Трябва да припомним, че нашите писатели и художници не са убивали никого и все още великодушно не обвиняват теорията на социалистическия реализъм за масовите убийства, които са извършвани по нареждане на Шепилов и други подобни нему. Истината е, че в нашите редици има място за всичко, дори за злото, включително за писачите на Шепилов, за наша чест,  има място и за дървото на живота, за приключенията на интелекта. А в сталинистката култура няма място за друго, освен за партийни проповеди, поучения, сиво ежедневие и пропагандни клишета”, пише Камю.. Шепилов, който е един от най-твърдолинейните апаратчици в съветското ръководство, е вбесен и предприема ответни действия. Той скоро изпада  в немилост  и е обявен от Хрушчов за един от членовете на антипартийната група ”Маленков, Каганович, Молотов” оглавявана от последния, която просто иска да свали генсека, но не успява. Изразът \"и присъединилия се към тях Шепилов”  остава в историята и градския фолклор като илюстрация на колебанията му дали да подкрепи партийния заговор и включването му в групата в последния момент. През лятото на 1957 г. той е изритан от всички ръководни постове. Според тази версия обаче, решението му да отстрани Камю все още се счита за правилно и навременно и операцията продължава.   Кадър от размазаната кола на Камю, снимка: Агенция \"Франс прес\"   „Изглежда, че на разузнаването са били необходими три години, за да изпълнят поръчката. Те успяха в крайна сметка и до днес всички мислеха, че Камю е починал в обичайна автомобилна катастрофа. Моят събеседник отказа да разкрие източника си, но твърдеше, че е абсолютно надежден \", пише Забрана в дневника си. СССР несъмнено е изключително раздразнен от международната кампания срещу  съветското нашествие в Унгария, която изключеният от Френската комунистическа партия за трокцизъм още през 30-те Албер Камю провежда. На всичко отгоре публично подкрепя Борис Пастернак за Нобелова награда  Създадената от Сталин група за убийства на политическите „врагове” на Кремъл в чужбина, най-известната жертва на която е Лев Троцки, продължава да действа и по времето, когато Никита Хрушчов оглавява СССР. На 12 октомври 1957 г. украинският адвокат и публицист Лев Ребет е убит от агент на КГБ в Мюнхен. Комитетът за известно време успява да заблуди властите, че убийството е нещастен случай: причината за смъртта на Ребет първо е определена като инфаркт, а истината стана известна едва след като убиецът, агентът на КГБ Богдан Сташински,  награден с ордена ”Червеното знаме” за престъпленията си, бяга на Запад през 1961 година. Степан Бандера, лидер на Организацията на украинските националисти (ОУН) , е убит на 15 октомври 1959 г. пред дома му на Крайтмайрщрасе 7  в Мюнхен. Стрелецът е същият. На 17 ноември 1961 г., германски съд обявява, че убиецът на Степан Бандера е Богдан Сташински, който признава, че е изпълнявал заповед на председателя на КГБ Александър Шелепин и председателя на Върховния съвет на СССР Никита Хрушчов. Убиецът е стрелял в лицето на Бандера със специален пистолет, зареден с разтвор от калиев цианид. На 19 октомври 1962 г. Сташински е осъден на осем години затвор. Германският Федерален Върховен Съд в Карлсруе потвърждава, че главният обвиняем за ликвидирането на Бандера е  властта в Кремъл  В интервю за „Комсомолская правда“ от 6 декември 2005 година, бившият председател на КГБ СССР Владимир Крючков признава това.  Известно е, че Никита Хрушчов е наблюдавал развитието на тези специални операции.  Така според версията на книгата на Катели, три месеца след убийството на Степан Бандера, Албер Камю става жертва на друга фина акция на КГБ. Разширеното издание на книгата „Смъртта на Камю“ се появи във време, когато европейските разузнавателни агенции и разследващите журналисти откриваха нови доказателства, че руските разузнавателни агенции  продължават и днес  програмата за елиминиране на хора, които се противопоставят на режима в Кремъл, използвайки различни методи, казват от Радио „Свобода”.  В списъка от там поставят  Александър Литвиненко, Сергей Скрипал и даже Емелиян Гебрев, срещу които е действано с отровни вещества. В края на август тази година в центъра на Берлин  велосипедист  застреля чеченският полеви командир от грузински произход Зелимхан Хангошвили. Берлин експулсира от страната двама служители на руското посолство.", "date": "2019.12.12", "title": "КГБ ли уби Албер Камю?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/403381-%D0%B2%D0%B0%D1%81-%D0%BE%D1%82%D0%BA%D0%B0%D0%B7%D0%B0-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%B4%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0-%D0%B5%D0%B4%D0%BD%D0%BE%D0%BF%D0%BE%D0%BB%D0%BE%D0%B2-%D0%B1%D1%80%D0%B0%D0%BA-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Върховният административен съд потвърди решение на Административен съд София град и окончателно отказа регистрация в ГРАО на брак на двойка от женски род, сключен във Великобритания. Дело № 4245 от 2018 г. беше образувано по жалба на физическо лице срещу решение № 180/ 08.01.2018 г. по адм. дело № 7538/ 2017 г. на Административен съд - София- град. С обжалвания съдебен акт е била отхърлена жалбата на физическото лице против отказ на кмета на Столична община, район \"Люлин\", за актуализиране на семейното й положение в личен картон. Съгласно българския закон еднаквият пол на лицата, желаещи да сключат брак е пречка за сключване на брак.     Както Конституцията на Република България така и Семейният кодекс установяват като задължително условие за сключване на  граждански брак разнополовост на съпрузите. С исканата регистрация ще се признае, че няма пречки за сключване на брак, и същата  ще представлява основание за неговото признаване, което е в противоречие с българското законодателство. Навсякъде правната уредба - разглежда семейните отношения, като правоотношение между двата биологични пола- мъж и жена. Липсва нормативна уредба която да предвижда правоотношение с други участници, както и не се предвижда неговото съдържание, промени и прекратяване, упражняване на съпружески и родителските права  и т.н.  Следователно, ако условията за сключване на брак, съгласно българското законодателство не са били налице по отношение на тези български граждани към момента на сключване на брака, то този брак/ макар и допустим, съгласно законите на държавата, в която е бил сключен/ няма да породи правни последици в България - чл.4, ал.1 от Семейни кодекс. Брак, който не е породил правни последици в България няма как да бъде признат и съответно регистриран.   Върховните магистрати от тричленния състав са на мнение, че няма нарушение и на разпоредбите от Хартата на основните права на ЕС, тъй като правото на встъпване в брак е гарантирано в съответствие с националните закони, които регулират упражняването на това право. СЕО се е произнесъл, че поради невъзможността да бъде постигнато съгласие между държавите членки относно еднополовите бракове, партньорите в тези съюзи не могат да имат правата на семейни членове за целите на свободното движение на работници по смисъла на европейското право /д. 59/ 85 „Reed\"/. Това е третото дело с подобен предмет, което се разглежда във ВАС и съдът има непротиворечива практика по този въпрос. В този смисъл са Решение № 7582  от 15. 06. 2017 г. по административно дело № 7370 / 2016 г. и Решение № 6269 от 18.05.2017 г. по административно дело № 6474/ 2016 г. на ВАС. По своя предмет и същност трите дела се различават от дело № 11558 от 2018 г., по което с решение от юли тази година ВАС потвърди правото на еднополова двойка да пребивава на територията на Република България. Решението на върховните магистрати не касае еднополовите бракове, а се отнася само и единствено до правото на граждани на ЕС да пребивават законно продължително на територията на друга страна-член на Общността, в случая Република България.", "date": "2019.12.12", "title": "ВАС отказа окончателно да регистрира еднополов брак в България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403363-%D0%BC%D0%B0%D1%80%D0%B8%D1%8F-%D0%B8%D0%B3%D0%BD%D0%B0%D1%82%D0%BE%D0%B2%D0%B0-%D0%B3%D0%BE-%D0%B7%D0%B0%D0%BA%D1%8A%D1%81%D0%B0", "text": "След падането на \"Господари на ефира\" Мария Игнатова се намира в задънена улица. Тв водещата се чуди от къде да припечели някой лев, за да посрещне най-елементарните за всеки човек нужди.   Блондинката се пробва в няколко нови поприща с надеждата да намери нещо доходоносно. Първо се пробва като текстописец в музикалната фирма на Владимир Ампов - Графа, но заплащането не било това, което очаквала.     Достоверни източници издадоха, че Мария е решила да се завърне към моделската професия и със сигурност името й ще работи за повече ангажименти. Мария в момента лапа пари от реклами и с хонорара успява да преживява.   Нaй-нoвaтa ѝ изявa e зa мoднa мaркa, кoятo зaлaгa в рeклaмитe cи нe нa прoфecиoнaлни мoдeли, a нa жeни oт шoубизнeca. Прeди дa взeмaт Мaрия, в cъщaтa фирмa прaвихa фoтocecии c aктриcaтa Дecи Бaкърджиeвa", "date": "2019.12.12", "title": "Мария Игнатова го закъса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403364-%D0%BA%D0%B0%D0%BA%D0%B2%D0%BE-%D1%89%D0%B5-%D0%BF%D1%80%D0%B0%D0%B2%D0%B8-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BF%D0%BE-%D0%BA%D0%BE%D0%BB%D0%B5%D0%B4%D0%B0-%D0%B8-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0", "text": "\"Уважаеми зрители, знаете, че за мен, като човек, който професионално се занимава с телевизия, най-важното нещо сте точно вие, зрителите. Защото вие сте тези, които осмисляте целия труд, който полагаме и аз, и моят екип. Затова \"7/8 ТВ\" ще направи специална празнична програма за Коледа и Нова година\", съобщи във Фейсбук Слави Трифонов. \"На Коледа, този семеен празник, ще ви срещнем с децата, които станаха част от нас. Станаха част от нашето, надявам се, и от вашето телевизионно семейство. Децата, част от които вече пораснаха и се превърнаха в талантливи младежи и девойки. Ще празнуваме заедно с Крисия, с победителя от формата \"Нова Звезда\" - Сава Чиплич, с водещите на \"Запознай се с малките\" - господин Андреев, Тереза и Даниела Пирянкова, с участничките в конкурса \"Партньорка на господин Андреев\" - Симона, Гергана Тодорова и Диана Чаушева, с финалистите от \"Игра на хорове\" – вокален ансамбъл \"Фортисимо\", с победителката от \"Кандидати за слава\" - Вяра Райчева и, разбира се, с близнаците-пианисти Хасан и Ибрахим. А за Нова година подготвяме специална 3-часова празнична програма на \"7/8 ТВ\", в която аз и моят колега и приятел Камен Воденичаров ще ви срещнем с герои като Гацо Бацов, Гюро Кюмюро, Паулу Коелю, Шишо Бакшишо, Божинката. Ще има специални патриотични влючвания от риалитито \"Фермата – доизцеждане\". Освено това, специално участие ще имат Павел, Венци Венц, Джуниър бенд, Алисия, Миро, Емилия и Аристос Константину. Надявам се да се забавлявате, защото, както много добре знаете - всичко това е само заради вас, и само заради вас и само заради вас\", информира Трифонов във Фейсбук.", "date": "2019.12.12", "title": "Какво ще прави Слави Трифонов по Коледа и Нова година"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403365-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%BE%D1%82%D0%BE-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5,-%D0%B2%D0%B7%D0%B5%D1%82%D0%BE-%D0%BE%D1%82-%D0%B4%D0%B5%D1%82%D1%81%D0%BA%D0%B8-%D0%B4%D0%BE%D0%BC", "text": "Историята на това красиво момиченце Зоя е наистина необикновена. То е родено в Сибир, но родителите му се отказват от него и малко след това попада в детски дом. Когато е на три, има късмета да попадне на видео, направено от блогър, който снима документален филм за децата без родители.      Така една жена - Татяна вижда случайно кадрите и се влюбва в детето от пръв поглед. Тя се обръща към социалните и започва да подготвя документи за осиновяване. Едва след това Татяна разбира, че Зоя е в специализиран детски дом, тъй като има сериозни здравословни проблеми.      В един момент младата жена започнала да се притеснява дали ще съумее да се грижи добре за детето и забавя осиновяването. В рамките на седмица Татяна и съпругът й мислили какво да правят с детето, но в крайна сметка решили да продължат процеса на осиновяване. Но, за съжаление, било твърде късно.     Социалните дали момиченцето на други родители, които го отвели в Москва. Когато си спомня за тези дни, Татяна признава, че била съсипана. Но се случило чудо - момиченцето било върнато от осиновителите след десет дни с опраданието, че не се разбира с останалите деца в новото си семейство.      Този път съпругът на Татяна не се поколебал нито минута - в същия ден той отлетял за Сибир, за да вземе детенцето. Късмет, че имали документите. При новите си родители Зоя започнала да се възстановява и днес здравословните й проблеми са минало. Красивото момиченце има активна кариера на модел, успява да се появи като лице на няколко основни рекламни марки, представя и дрехи на известната европейска компания.", "date": "2019.12.12", "title": "Най-красивото момиченце, взето от детски дом"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403366-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0,-%D0%B0%D0%BA%D0%BE-%D0%BF%D0%B8%D0%B5%D0%BC-%D0%B9%D0%BE%D0%B4", "text": "Йодният разтвор е вещество, което се използва като антисептик. Приемането му вътрешно обаче може да бъде опасно. Разбира се, йодът не може да се пие, тъй като е твърдо вещество. Затова Rambler разказва какво ще се случи с човек, който пие йоден разтвор.  На първо място, струва си да анализирате състава на този антисептик. Съдържа самия йод, калиев йодид, алкохол и вода. Не забравяйте, че тялото реагира различно на всички тези вещества. Най-сигурното нещо, което може да се случи, е силна треска. Други по- големи неприятности обаче ще последват този симптом.  След повишаване на температурата човек, който е пил йод, изгаря. Разтворът оставя язви в гърлото и лигавиците,с които е бил в контакт: ларинкса, стомаха. Това от своя страна може да предизвика вътрешно кървене. В много отношения тази реакция се появява поради алкохола в разтвора. Заради него се появяват изгарянията и всичко останало.  При следващия етап човек има всички признаци на отравяне с токсични вещества: диария, гадене, повръщане, виене на свят и болка в корема.  Смъртоносна доза за организма е 2-3 грама неразреден йоден разтвор.  Първа помощ  Ако разберете, че човек е пил йод или самият вие случайно сте решили да го пиете, спешно се обадете на линейка. Не бързайте да изплаквате стомаха си, тъй като при изгаряния това е строго забранено. Пристигащите лекари ще ви кажат как да се справите с отравянето без сериозни последици. Преди да пристигнат лекарите, поставете жертвата на равна повърхност.", "date": "2019.12.12", "title": "Какво се случва, ако пием йод?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403367-70-%D0%B3%D0%BE%D0%B4%D0%B8%D1%88%D0%BD%D0%B0-%D0%B4%D0%B0%D0%BC%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%BA%D0%B0%D1%82%D0%BE-%D0%BC%D0%BE%D0%BC%D0%B8%D1%87%D0%B5", "text": "Има много начини да останете във форма дори и на сериозна възраст. Норма Уилямс доказва това. За нея възрастта е просто число. Тази дама на 70 прилича на младо момиче. Можете ли да повярвате? Норма казва, че сега е в по-добра форма, отколкото през целия си живот. „Изглеждам по-добре, отколкото когато бях на 20“, казва тя. Как е възможно това? Ето някои от нейните тайни.     Както се оказва, тези тайни са много прости: здравословно хранене и физическа активност. Норма започва да спортува редовно на 20-годишна възраст и в допълнение към това ходи много. Този активен начин на живот й помага да контролира теглото си. В същото време тя се опитва да яде само здравословна храна. Норма смята, че жените не трябва да са супер слаби, за да изглеждат красиви. „Отличната форма не се определя нито от височината, нито от типа тяло. Можете да бъдете ниски или високи. Можете да бъдете привлекателни или просто сладки. Основното е, че една жена трябва да е умна!”, казва Норма.       Норма не се ограничава в храненето. Тя хапва два сладкиша с капучино за закуска. Друг път закусва банан, портокал или друг сезонен плод.     Обядът й обикновено включва протеини със зеленчуци: моркови, броколи, боб, гъби в соев сос, зехтин, семена, червени боровинки или парчета орех. Норма има любимо ястие. Това са спагети със зеленчуци и зехтин. Дамата обича толкова много зехтин, че го добавя към всички ястия. За следобедна закуска Норма яде бисквитки, шоколад или салата с гръцко кисело мляко, мед и ядки.     Скъпи дами, бихте ли искали да изглеждате като нея на 70 години? Бъдете неустоими и разнообразни! ю  ", "date": "2019.12.12", "title": "70-годишна дама изглежда като момиче"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403368-%D0%B3%D0%B0%D1%84-btv-%D1%81%D0%B5-%D0%B8%D0%B7%D0%BB%D0%BE%D0%B6%D0%B8-%D0%B1%D1%80%D1%83%D1%82%D0%B0%D0%BB%D0%BD%D0%BE", "text": "През уикенда bTV сътвори най-вероятно неволен гаф, който обаче не остана незабелязан от зрителите и те скочиха остро на медията.  В събота в предаването \"Култ\" в водеща Петя Дикова, която в момента е замествана от Поли Гергушева, се случи нещо, което буквално накара интелигентната зрителска аудитория да се отврати и публично да изкаже възмущението си от неграмотността, на която станаха свидетели.     Редакторският екип обърка текста под кадъра на една от новините, за която става въпрос за Мелания Тръмп. Вместо \"Украси\", на малкия екран се появи думата \"Окраси\", което може и да е останало незабелязано за голяма част от зрителската аудитория на медията, но се появиха и доста възмутени.     \"Не искам да съм хейтър, особено в месеца на красивите празници, но...как да се стърпя?! Не може да говорим и да се надяваме за ограмотяване на нацията и да очакваме, която и да е кампания и инициатива в тази насока да бъде успешна, докато по национална телевизия изписваме “Окраси”...Моля Ви, журналисти и изобщо всякакви хора, които имате допир с телевизията-говорете и пишете правилно! За добро или лошо, децата също гледат телевизия, а в тях ми е надеждата за интелигентно поколение\", пише в социалните мрежи възмутената Йоана Вутова.   \"Отдавна спрях да обръщам внимание на плачевното граматическо ниво на телевизионните служители (не искам да ги наричам по друг начин)\", гласи друг неодобрителен коментар.", "date": "2019.12.12", "title": "Гаф! BTV се изложи брутално!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403362-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%81%D0%B5-%D0%B3%D0%B0%D0%B2%D1%80%D0%B8-%D1%81-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D1%89%D1%8F%D0%BB-%D0%B4%D0%B0-%D1%8F-%D0%BF%D1%80%D0%B0%D0%B2%D0%B8", "text": "Новата Мис България Радинела Чушева за кратко време успя да се намърда в телевизията и да привлече вниманието към себе си.    Силиконката беше специален гост във Вечерта на актьорите, където ѝ бе намерена роля във всеки скеч. Дългия си направи ефектен ПР, използвайки жадните амбиции на миската да стане звезда.     Първо тя се появи в ролята на самата себе си, обявявайки, че се вълнува от това участие, защото баща ѝ е израснал с музиката на „Ку-ку Бенд”. В скеч с Краси Радков силиконката се представи като Малката Булка, а след това трябваше да избира „Мистър Седем-Осми”.      Дори на децата, които имаха лошия късмет да гледат това представяне, им направи впечатление как странно се върти новата Мис, докато говори. Освен това се чудеха как въобще успява да произведе членоразделна реч с надутите си джуки, пише \"Уикенд\".  По-язвителните забелязаха, че подобна „актриса” няма нужда от много сценичен грим, за да бъде превърната в карикатура.", "date": "2019.12.12", "title": "Слави Трифонов се гаври с новата Мис България, щял да я прави..."}
{"url": "http://www.classa.bg/%D1%81%D0%B2%D1%8F%D1%82/item/403369-%D0%B5%D1%80%D0%B4%D0%BE%D0%B3%D0%B0%D0%BD-%D0%B8-%D0%BF%D1%83%D1%82%D0%B8%D0%BD-%D1%81%D0%B0-%D0%BE%D0%B1%D1%81%D1%8A%D0%B4%D0%B8%D0%BB%D0%B8-%D0%BF%D0%BE-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%B8%D1%80%D0%B8%D1%8F-%D0%B8-%D0%BB%D0%B8%D0%B1%D0%B8%D1%8F", "text": "Руският и турският президент Владимир Путин и Реджеп Тайип Ердоган са разговаряли тази вечер по телефона, съобщи службата по комуникациите на турското президентство. Двамата са обсъдили двустранните отношения и регионални въпроси, включително ситуацията в Сирия. Тази седмица турският лидер повдигна въпроса за присъствието на руски частни военни контрактори в Либия. В северноафриканската страна Турция подкрепя признатото от ООН правителство в Триполи, докато Египет, Русия, Франция и някои близкоизточни страни подкрепят силите на ген. Халифа Хафтар в Тобрук. По-рано стана ясно, че Владимир Путин ще посети Турция на 8 януари за церемонията по пускане в експлоатация на газопровода \"Турски поток\".", "date": "2019.12.12", "title": "Ердоган и Путин са обсъдили по телефона ситуацията в Сирия и Либия"}
{"url": "http://www.classa.bg/%D1%81%D0%B2%D1%8F%D1%82/item/403370-%D0%BA%D0%B0%D0%BA%D0%B2%D0%B8-%D0%B7%D0%B0%D0%B2%D0%B5%D1%82%D0%B8-%D0%BE%D1%81%D1%82%D0%B0%D0%B2%D0%B8-%D0%BF%D0%BE%D0%BB-%D0%B2%D0%BE%D0%BB%D0%BA%D1%8A%D1%80", "text": "„Пол Волкър е най-великият човек, когото познавам. Той е надарен в най-висока степен с онова, което римляните нарекоха виртус (добродетел): морална смелост, почтеност, далноводност, благоразумие и отдаденост в служба на страната”. Така започнах прегледа си на неговите мемоари - „В преследване на разумните пари и доброто управление” - публикувани миналата година, пише Мартин Уулф за Financial Times.Тази книга беше съветът на Волкър към света. Тя въплъщава добродетелите и ценностите на бившия председател на Федералния резерв на САЩ. С неговата кончина тази седмица трябва да се спрем и на двете, като същевременно осъзнаваме колко различен е светът днес. Добродетелите на Волкър са вечни. Невъзможно е да се наслаждавате на стабилно държавно управление без служители с неговото качество и, което е също толкова важно, без общественост, която знае, че се нуждае от такива. По никакъв друг начин не може да се поддържа това, което римляните са нарекли res publica (република) - буквално „публичните работи“. Разчитаме на съчетанието на способности и характер, но забравяме тази истина на свой риск. Не по-малко важни са ценностите на Волкър. Той вярваше в доброто управление, международното сътрудничество, фискалната дисциплина, разумните пари и финансите, които са слуга, а не господар на икономиката. Това кредо е валидно днес, както бе и през дългата му обществена служба. Волкър обедини тези добродетели и ценности в голямата борба на живота си: битката срещу инфлацията. Често се забравя колко безнадеждна изглеждаше тази кауза преди той да бъде назначен за председател на Федералния резерв от смелия Джими Картър през 1979 г. Войната беше тежка, а цената - висока. Мнозина страдаха силно. Но тя беше спечелена, възвестявайки дълъг период на стабилна инфлация, която следващите поколения сега приемат за даденост. Волкър победи инфлацията, но загуби другаде. Не се чувстваше комфортно с фискалната и финансовата политика на администрацията на Роналд Рейгън. Той беше надлежно заменен през 1987 г. от Алън Грийнспан, който бе много повече в унисон с идеологията на администрацията. Волкър се различаваше най-ясно от своя наследник по достойнствата на либерализираните финанси. Всъщност той отбеляза през 2009 г., че: „Най-важната финансова иновация, която видях през последните 20 години, е банкоматът“. Финансовата криза през 2008 г. потвърди този дългогодишен скептицизъм. Тя предизвика „правилото Волкър“, което имаше за цел да забрани на американските банкови институции да търгуват за собствена сметка. Когато бях член на Независимата комисия по банково дело на Обединеното кралство през 2010-11 г., Волкър дойде да говори с нас за това предложение. Не бяхме убедени, че то ще сработи. Но никой не се съмняваше в страстта, която той вкара в каузата за създаване на по-стабилна и полезна финансова система.       Какви са тогава заветите на Волкър, като изключим ниската инфлация и невероятната му служба на обществото? Той демонстрира ползата от независимите централни банки и – свързано с това, но в по-широк смисъл – нуждата от първокласни технократи, които да изпълняват мандатите си независимо от краткосрочно ориентирания натиск от страна на политиците. Това остава актуално както винаги, но в нашата популистка епоха е поставено на изпитание и от двете страни на Атлантика. В други отношения днешният свят е почти противоположен на този, с който се сблъскваше Волкър, особено по отношение на паричната политика. През първите пет десетилетия след Втората световна война доминиращите монетарни тревоги бяха прекомерното търсене и инфлацията. Днес те са слабото търсене и дефлацията. В света на Волкър работата на паричната политика беше политически трудна, но технически лесна: да ограничава търсенето. Както каза един от неговите предшественици, Уилиъм МакЧесни Мартин, задачата се състоеше в това „да се прибере купата с пунша точно когато партито напредва“. Това изискваше затягане на монетарната политика по добре познати начини. Когато обаче търсенето е слабо и инфлацията е ниска, централните банки трябва да облекчат паричната политика. Но експанзионнистичната политика е технически трудна, след като краткосрочните лихви са достигнали нулата. Централните банки трябва да разгледат различни нетрадиционни алтернативи: разширяване на балансите си чрез „количествено облекчаване“; отрицателни лихви; и това, което монетаристът Милтън Фридмън нарече „хеликоптерно спускане“ на пари към обществеността чрез директни трансфери или постоянно монетарно финансиране на фискалните дефицити. Изборът е сложен и спорен. Някои варианти породиха силна политическа съпротива, макар и не по интензивния начин, по който умишлено предизвиканата рецесия, с цел да се обуздае инфлацията, някога го направи. Непопулярността е най-очевидна по отношение на отрицателните лихви. Хората се вбесяват от идеята да бъдат облагани с данък върху своите банкови депозити. Но ако негативните ставки не се прехвърлят на вложителите, те действат като данък върху банките. Това е непопулярно сред мощното им лоби, а според някои и икономически вредно. Ниските дългосрочни лихви подкопават доходността на пенсионните фондове и някои застрахователни компании. Високите цени на активите са обвинявани от мнозина за увеличаване на неравенството в богатството. И накрая, прякото финансиране на правителството може да се разглежда като картбланш за фискална безотговорност и начин да се подкопае независимостта на централната банка. При справянето с днешните предизвикателства подробностите за това, което Волкър направи, са без значение. Но неговите уроци са важни: направете правилното нещо, дори ако този избор е по-малко очевиден днес; не вярвайте в разюзданите финанси; и имайте кураж. Светът е сложно място, пълно с изненади. Но тези истини остават завинаги.  ", "date": "2019.12.12", "title": "Какви завети остави Пол Волкър"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/403371-%D0%BD%D0%B8%D0%B4%D0%B0%D0%BB-%D0%B0%D0%BB%D0%B3%D0%B0%D1%84%D0%B0%D1%80%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%B0%D0%B9-%D0%BD%D0%BE%D0%B2%D0%B8%D1%8F-%D1%81%D0%B8-%D1%80%D0%BE%D0%BC%D0%B0%D0%BD-%D1%80%D0%B0%D0%BD%D0%BE-%D0%B8%D0%BB%D0%B8-%D0%BA%D1%8A%D1%81%D0%BD%D0%BE", "text": "Нидал Алгафари представи снощи в Литературния клуб на Градския съвет на БСП новия си роман \"Рано или късно\" . Премиерата на новата му книга става в навечерието на рождения ден на Алгафари на 18 декември и е своеобразен подарък, който той си прави. \"Той е един от най-умните и безкрайно креативни хора, които познавам\", каза при представянето на автора Ваня Добрева от градския съвет.     Добрева сподели още, че творчеството на Алгафари разкрива различни аспекти от живота. \"Този салон е мястото и пространството за култура и то е създадено за представяне на литературни творби.\". С тези думи се обърна към аудиторията градския лидер на БСП Калоян Паргов. Той благодари за приятелството на Нидал Алгафари, който определи като един от най-интелигентните и остроумни хора, които познава. Нидал Алгафари благодари на лидера на БСП за гостоприемството и сподели няколко кратки истории от житейския си път.     „Романът е разказ в две части, разделен в три исторически периода - преди 9 септември, след 9 септември и след промените на 10 ноември. Това е разказ за голямата любов между двама души, които вече са в третата възраст и са преодолели омразата и ненавистта от политическите си различия. Тя е дъщеря на един от големите фабриканти в България преди 9-и септември, а той е син на комунистка, роден в затвора. През нейния поглед искам да разкажа за всички тегоби, които са изживели хората, изпатили си през времето на социализма. През неговите очи искам да покажа, че монетата е и черна, и бяла, не само черна\"., разказа Алгафари.     По думите му романът разбива едно табу, което го има по нашите географски ширини - че хората на тази възраст трябва да си гледат внуците, да правят туршии, да се обличат само в черно, да забравят цветовете. Авторът сподели, че в процеса на писане е трябвало да навлезе много дълбоко във фолклора, който е един безкраен океан. Толкова много традиции и обичаи трябва да бъдат припомнени и да не се забравят, коментира Нидал Алгафари.  Новият роман на Алгафари е издаден в тираж 4000 бройки и може да бъде закупен от книжарници Хелиос на цена от 25 лв.", "date": "2019.12.12", "title": "Нидал Алгафари представи най-новия си роман \"Рано или късно\""}
{"url": "http://www.classa.bg/%D1%81%D0%B2%D1%8F%D1%82/item/403352-%D0%BB%D0%B0%D0%B3%D0%B0%D1%80%D0%B4-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%82%D1%81%D1%82%D1%8A%D0%BF%D0%B2%D0%B0-%D0%BE%D1%82-%D1%86%D0%B5%D0%BB%D1%82%D0%B0-%D0%BD%D0%B0-%D0%B5%D1%86%D0%B1-%D0%B7%D0%B0-2-%D0%B8%D0%BD%D1%84%D0%BB%D0%B0%D1%86%D0%B8%D1%8F", "text": "Кристин Лагард ще председателства първото си заседание на управителния съвет на Европейската централна банка (ЕЦБ) в четвъртък. Интересът на пазара към нейната дебютна пресконференция след съвета няма да бъде насочен толкова към лихвените проценти или покупките на активи, колкото към „стратегическия преглед“ на целите и инструментите на ЕЦБ, пише за Financial Times Реза Могадам, вицепрезидент на Morgan Stanley и бивш ръководител на европейския отдел на Международния валутен фонд (МВФ). Ключови членове на управителния съвет настояват шумно за подобен преглед от септември, когато бившият президент на банката Марио Драги, преследвайки по-висока инфлация, прокара нов пакет стимули въпреки техните възражения. Несъгласните поставиха прост въпрос: наистина ли е проблем, ако инфлацията е 1 на сто, а не целта от „под, но близо до 2 процента“? И ако не, защо просто не бъде понижена целта? Пазарите разбират, че въпросът е не само по-сложен, отколкото изглежда, но и че отговорът ще бъде по-мащабен от следващата промяна на паричната политика. Критиците на целта от 2% цитират три общи аргумента. Първо, безполезно е да се борим със структурните сили, които стоят зад ниската инфлация, като технологиите и застаряването. Второ, на сегашните нива потребителите и инвеститорите почти не отчитат инфлацията, камо ли да основават решенията си на нея, и това може би е същността на ценовата стабилност. Трето, преследването на 2-процентна инфлация надува цените на активите и посява семената на следващата криза. Тези аргументи звучат правдиво, но те не обосновават промяната на целта от 2%, което би причинило повече вреда, отколкото полза. За начало, няма нищо структурно или „естествено“ в сегашното ниво на инфлация от 1% - точно както нямаше нищо естествено в инфлацията от 7 на сто през 80-те години. Тогава цените на петрола изиграха роля, но именно рамките на паричната политика узакониха високата инфлация и беше необходима реформа на тези рамки, за да бъде тя укротена. Валидирането на текущите нива на инфлация рискува да укрепи ниските и трайни ценови очаквания. По-нататък, трудно е да се разбере как ЕЦБ би могла да намали целта за инфлацията без предизвестие или последици: изоставянето на ключово предположение, което е заложено в съществуващите финансови договори, завинаги променя реалната възвръщаемост на спестителите и реалните разходи за кредитополучателите. Един процентен пункт по-ниска инфлация може да изглежда незначителен за лаиците, но при десетките трилиони еврови активи това е съществено преразпределение на доход от кредитополучателите към спестителите. И накрая, по-ниска - и уж по-постижима - инфлационна цел би усложнила живота на ЕЦБ. От една страна, ако инфлацията вече се е установила около новата цел, паричната политика вероятно трябва да бъде „нормализирана“. Но скорошно повишаване на лихвите и обръщане на количественото облекчаване е перспектива, която няма да се понрави дори на ястребите. Последното нещо, от което се нуждае линеещата Европа, са по-високите реални лихви вследствие на по-ниската текуща инфлация. Нещо повече, по-ниската инфлационна цел, която не е синхронизирана с другите големи централни банки, може да засили еврото, като по този начин потисне цените и икономическата активност. Ниската инфлация също така прави по-лесно регионът да бъде тласнат към дефлация и ще е по-трудно за страните от еврозоната да коригират относителните цени без някои от тях да изпаднат в дефлация. Ако явното намаляване на целта за инфлацията е толкова трудно, защо просто не оставим сегашната цел да отмре от само себе си? Това би било повече от неудобно за ЕЦБ, институция, чиято основна цел е ценовата стабилност. Всяко мълчание би било оглушително, всяко бездействие би било многозначително. Пазарите ще заключат, че целта е де факто понижена. Спадащите измерители на бъдещата инфлация сочат, че това вече се случва. Какво тогава трябва да се направи? Целта на ЕЦБ за „близо до, но по-малко от 2 на сто“ инфлация дава отрицателен уклон на очакванията. Просто въвеждането на диапазон - да кажем привидно безобидните 1,5-2,5 на сто - няма да реши този проблем, но може да го влоши, ако бъде разпознат като разширяване на зоната на комфорт на ЕЦБ под 2 на сто. Постигането на трайно повишаване на инфлационните очаквания изисква пазарите да бъдат убедени в две неща. Първо, че спадове на инфлацията под целта ще бъдат последвани от скокове над нея. Второ, че ЕЦБ е подготвена да използва агресивно инструментите, с които разполага. Те включват закупуване на активи от частния сектор, по-отрицателни лихвени проценти (със защита за бедните спестители) и - ако може да се намери политическа воля за координирана фискална експанзия в еврозоната - по-нататъшни покупки на държавни облигации от ЕЦБ. За Лагард стратегическият преглед е основна битка, която може да определи нейния мандат начело на най-добре функциониращата европейска институция. Тя ще се нуждае от всичките си прехвалени дипломатически умения, за да не позволи на ЕЦБ да хвърли кърпата относно инфлацията и да се насочи към паричен аналог на строгата фискална политика.  ", "date": "2019.12.12", "title": "Лагард не трябва да отстъпва от целта на ЕЦБ за 2% инфлация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403353-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B1%D0%BD%D1%82-1-%D0%BB%D1%8A%D1%85%D0%B0-%D0%BD%D0%B0-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%B5%D0%BD-%D1%84%D0%B0%D0%BB%D1%88%D0%B8%D1%84%D0%B8%D0%BA%D0%B0%D1%82", "text": "Предаването на БНТ 1 от новия сезон на поредицата \"Отворени досиета\" преди 4 дни вместо състрадание взе да предизвиква хихикане. Защото,  вероятно за да повдигне доста ниското му ниво, в него се включи не друг, а генералният директор на БНТ Емил Кошлуков, за да охули яростно комунизма под ръка с бившия си съкилийник Асен Апостолов. Такова чудо не беше се случвало с генералните директори на обществената БНТ, чиято мисия, според сайта й, е \"да запази отговорността за изграждане на обществен интегритет и плурализъм...\". Но, докато чакаме, поне в името на елементарното човешко съпричастие, поредица на БНТ и за репресиите и хилядите убийства (1923-1944 г.), искам да обърна внимание на друго, с не по-малко проблеми, предаване.  Преди две години прочетох за пръв път \"мемоарната\" книга \"Две смърти няма, а без една не може\" на видния комунист, участник в антифашистката съпротива и шеф на контраразузнаването във втората половина на 40-те години Стефан Богданов. Слагам в кавички мемоарната, защото колкото повече страници прелиствах, толкова по-силно усещах неприятна миризма. Миришеше. Всичко щеше да е наред, ако беше сложено каквото и да е друго жанрово определение на книгата, например повест или роман по спомени и документи, а не категоричното спомени.  Повод пак да я разлистя сега стана излъчeното наскоро поредно отворено досие \"Стефан Богданов. Признанията на един комунист\". В заливащата ни отвсякъде реклама се изявиха и режисьорът му Димитър Коцев-Шошо, и сценаристът, добре познатият ни Христо Христов. Ако някой отговорен човек от телевизията беше прочел поне предговора на книгата, може би нямаше да се стигне до тоя филм, който компрометира преди всичко нея. С това БНТ се превръща в съучастник във фалшификацията. Още при първия ми прочит на толкова интересните спомени, въпреки че почти всичко в тях на външен вид е издокарано и звучи до немай къде правдиво и убедително, ме разтресоха доста съмнения около тяхната достоверност. Ето защо.  Почти няма правило за публикуване на архивни материали, което да е спазено в тази книга. А това подсказва, че е вероятно доста нещо в спомените да е преправено и цензурирано. Който прочете внимателно предговора на Ангел Николов, ще се убеди в това. Не можах да намеря нещо повече за този автор, но от текста му се разбира, че и той е бил редактор, че и нещо повече. Ето какво, според откровението му, е направено с първоначалния текст: извършена е реставрационна работа, свързани са в единно цяло различни повтарящи се, но същевременно допълващи се по отношение на детайлите варианти на спомените на Богданов, апликирани са в тях допълненията на автора за важни събития и факти, писани на отделни листове и бележки, включени са фрагменти с мемоарен характер от писма и изложения, включени са по същия начин и части от магнетофонни записи на негови разкази и за капак на всичко е направена литературна обработка на получения по този начин цялостен ръкопис. И не друг, а самият господин Николов заключава, че \"оставените ни (мемоари - б.а.) от Стефан Богданов не са гарантирани от субективизъм, пристрастия и неточности...\" И още нещо от предговора: \"Фактите в тези многовариантни записки се преплитат и допълват, но и опровергават.\"  Целият този миш-маш според правилата за подготовка и използване на архивни документи е недопустим. Още повече, че на нито едно място не е посочено по съответния строго определен начин какво точно се е вършило, какво е махнато и какво прибавено - нещо, което е задължително и е разработено най-подробно в свитъците на Методическия кодекс на Държавната агенция \"Архиви\". А специалност \"архивистика\" се преподава в пет университета у нас. Доста се изненадах, че книгата в пълен обем е качена в сайта на... Нов български университет, с една доста неграмотна рекламна уводна бележка. В НБУ няма такава специалност, но пък има обилни \"архивни\" четива по антикомунизъм. Как е възможно да се издаде мемоарна книга от починал автор, без в нея да бъде отбелязано кой или кои са съставителите й, кой е извършил литературната й обработка, къде точно и от кого е извършена интервенция в текстовете, по какъв начин и кои изречения от магнетофонните записи са прибавени, неща все недопустими. Тези толкова съществени промени в първоначалния текст е било задължително да се посочват по съответния начин. Но това не е направено. Някъде е слаган знак (...), но за какво - не е обяснено, дали за съкратен по разни причини текст, дали защото не е разчетен, дали защото е повторение, или пък не се е харесал на някого... В предговора е написано още нещо, което звучи като бягане от отговорност: \"Вероятно, ако беше доживял до наши дни, Стефан Богданов би извършил необходимото прецизиране на фактите, а може би би коригирал някои свои становища.\" И съвсем не на последно място възниква друг основен въпрос - къде и у кого се намират оригиналите, въз основата на които е подготвен ръкописът - в личен или обществен архив? И такава информация липсва на страниците на книгата, а то е също задължително. Аз лично искам да се убедя, че миризмата, която се носи от спомените, върху които е стъпил и филмът на дуета Христов - Шошо, не е моя обонятелна халюцинация. И един въпрос към сценариста и режисьора - защо вие двамцата нито дума не обелихте по какъв начин е сътворен основният ви източник? Нямаше да е лошо и оригинални факсимилета да се видят, нали господин Шошо. Не сте ги искали, или не са ви ги дали? Или си е най-обикновена цензура?  Все пак, едно факсимиле се мярка, публикувано е на 15 май 2014 г. от Христов под заглавието  \"Неопровержимо свидетелство за дългата ръка на Москва в България и чистките на БКП след 9 септември 1944 г.\" Журналистът Христов се прехласва: \"На desebg.com публикувам уникален документ. Това е оригиналното изложение на члена на БКП от 1927 г., съветски агент и първи началник на контраразузнаването Стефан Богданов до първия партиен и държавен ръководител Вълко Червенков, съветския посланик в София и Политбюро на ЦК на БКП\".  Какво да му кажем на господин откривателя на документ за съветска намеса в България, освен едно: \"Ах, Колумб!\" Факсимилето не успях да разчета, защото е много нечетливо, но защо ли и г-н Христов не ни е предоставил текста му? И той ли не го е разчел? Финалът му, който се чете по-добре, е във възхвала на БКП, СССР, Сталин в стил \"Да живей!\" Подобни завършеци на писмата му до отговорните за съдбата му негови другари, публикувани в спомените му, ги е хванала липсата, нито един няма! Пак се размириса. Това не е възможно, според мен... Изпълнен съм със съмнения и дали \"по-лютивички\" изречения не са пришивани в оригиналния текст, макар авторът на предговора да се кълне, че \"никъде не е променен дори и в най-малка степен смисълът на казаното или написаното от Стефан Богданов.\" Забележете, смисъла, а не самото казано или написано! Веднъж включих в \"Черно на бяло\" пасаж от спомените на Стефан Богданов ( ), но докато не се предоставят за обществено ползване всички оригинали, ще се въздържа да го правя повече. Тежко изтезавани са по онова време и други видни комунисти. Те са критикували остро върхушката на БКП за курса й за развитие на социалистическа България, но нито един от тях не е подложил на съмнение, камо ли да отрече, самия идеал - комунистическия. Дали някои текстове Стефан Богданов сам е сътворил, или някой му е помогнал посмъртно, особено в приложението към спомените му \"Кратки бележки от моя живот\"? (Било поместено в този му вид по настояване на сина му Владимир Богданов.)  Някои потомчета твърдят, че дедите им не били комунисти. Конюнктура, какво да ги правиш! Но да изкараш предците си антикомунисти, това си е за аплодисменти. Целта всъщност е доста прозрачна и простичка - такъв голям комунист като Стефан Богданов се е отрекъл от идеала, хайде днес всички по неговите стъпки!  (И още един \"неудобен\" момент. След излизането си от затвора и реабилитацията си, Богданов заема важни постове. Търговски аташе е от 1965 до 1969 г. в Швейцария, нещо, което говори, че партията му е имала пълно доверие.) Струва ми се, че известният автор на фалшиви документи  срещу БКП от 20-те години на миналия век Сергей Михайлович Дружиловски, (виж повече за него в \" Атентатът 25-а. Денят, в който се отвориха портите адови\", Велислава Дърева, 2019 г.) би завидял на днешните си български следовници и би плеснал ръце: \"Аферим\"! Защото да фалшифицираш документ е едно, но да го направиш с цяла книга, пък и документален филм по нея да сътвориш, би било непостижимо и за Дружиловски. Петър Богданов, син на Стефан Богданов: Ленинските принципи, ами ленинските принципи са наръчник за убийство... Аз тогава почнах да разбирам, че тая система, която е, аз я виждах колко е пагубна, всъщност тя е криминална... Той (Стефан Богданов - б.а.) все искаше да го възстановят в партията, както казва той, отвътре промените да стават. И той беше голям привърженик на Дубчек и на чешките комунисти... Разбрах, че в тая страна аз не мога  да живея, защото ако си кажа това, което мисля, щяха да ме затворят. И в 73-а година аз казах тук и на майка ми, и на баща ми, че ще бягам. И майка ми се разплака и аз казах: \"Мамо, виж сега какво. Вие това сам[и] сте го направили. Вие сега чорбата, която сте забъркали, сами да си я изядете. Аз съм дотука.\" Въпреки че бях много обезпечен в България, и баща ми и пари, и кола, всичко имаше, аз бях решил сам да си живея и да си изкарвам хляба с мойте ръце, а да не се занимавам да бъда на раменете на някакви комунистически придобивки... Когато той реши да прекъсне вече връзката с партията и като го изключиха, аз му казах: \"Най-после си там, където трябва да бъдеш - вън от тази терористическа организация. Непрекъснато от 56-та година до края на живота си той винаги пишеше мемоари, книги написа, едни мемоари, които той изнесе в Швейцария при един много добър негов приятел, защото той знаеше, че те ще му ги хванат при обиск. Баща ми Стефан Богданов написва в Швейцария през 85-а година, два месеца преди да умре, една обобщателн[а] глава (Приложението \"Кратки бележки от моя живот - б.а.) за целия негов живот като комунист. \"Чувствам, че целия си съзнателен живот, от детството до старостта си, съм жертвувал за една порочна идеология, която противоречи в практиката си на основните права на човека и на свободния дух в човешкото общество, винаги маскирана с демократични фрази, а по същество - едно брутално насилие върху човешката личност и световния прогрес, или както заключва едно вицово определение на социализма - това е победа на \"прогресивните\" сили над здравия разум... Аз съм наново преследван и унижаван за тоя мой поврат в политическите си разбирания, но две смърти няма, а без една не може!\" ...В края на живота си разбира и се отрича от, което му е било най-святото. Той е бил всъщност един фанатичен комунист, който се отрича от религията си, от комунистическата религия. Това е нещо, което много рядко се случва, все едно, представи си някой свещеник, стане на 76 години и каже \"разбрах, че няма бог...\" Те са писани нееднократно. И то не само поради желание на автора да ги допълни, осмисли и разшири. Просто много неща от живота му се стичат така, че се налага да ги започва н[е]веднъж отначало. Но нито един от ръкописите му не възниква на пусто място... При извършения от Държавна сигурност обиск, наред с множество книги, лични писма, изложения и документи е конфискуван и първият вариант на спомените му, озаглавени \"Една съдба\". Авторът е принуден да пише всичко отначало. За щастие копия от първия вариант все пак се запазват. Те се преписват и предават от ръка на ръка, като плашат и дразнят със съдържанието си и свободолюбието си властимащите и началниците на вездесъщата Държавна сигурност... След всеки обиск в дома му в София Стефан Богданов протестира и продължава да пише. В зависимост от резултатите от обиска - отначало или по-нататък. Фактите в тези многовариантни записки се преплитат и допълват, но и опровергават. В различните варианти авторът им се спира по-подробно на едни или други моменти, избързва напред или се връща назад във времето, без да се съобразява с хронологията на събитията, свързва с логични връзки различни теми и събития и развълнуван, възмутен или просто уморен (по това време той вече е в напреднала възраст) маркира с изречения важни факти, на които другаде е отделил страници... За него спомените му не са белетристична творба, а преди всичко исторически документ. Затова по отношение на текста... е необходимо да бъде посочено и следното: всички описани по-горе обстоятелства наложиха при подготовката за публикуване на спомените на Стефан Богданов да бъде извършена сериозна реставрационна работа: да бъдат свързани в единно цяло различните повтарящи се, но същевременно допълващи се по отношение на детайлите варианти на неговите спомени, да бъдат апликирани в тях допълненията на автора за важни събития и факти, прибавени на отделни листове и бележки, да бъдат включени фрагменти (особено тези с мемоарен характер) от някои писма и изложения, да бъдат включени по същия начин и части от магнетофонни записи на негови разкази. И накрая да бъде направена литературна обработка на получения по този начин цялостен ръкопис.  Искам изрично да декларирам и подчертая, че цялата посочена по-горе работа над документалното наследство на Стефан Богданов (спомени, писма, изложения, магнетофонни записи и пр.) не е извършено нито едно съкращение по други, освен чисто литературни съображения (там, където описанията се повтарят) и никъде не е променен дори и в най-малка степен смисълът на казаното или написаното от Стефан Богданов - дори и там, където според мен той явно греши.  Във връзка с това читателят трябва естествено да има предвид и обстоятелството, че както всички мемоари, така и оставените ни от Стефан Богданов не са гарантирани от субективизъм, пристрастия и неточности... Вероятно, ако беше доживял до наши дни, Стефан Богданов би извършил необходимото прецизиране на фактите, а може би би коригирал някои свои становища... Приложение Кратки бележки от моя живот* [...] *Всъщност, този документ е резюме на спомените на Стефан Богданов, написано от самия него. Тези кратки бележки са завършени към средата на май 1986 г., непосредствено преди заминаването му от Швейцария за Париж. Според сина му Владимир, те отразяват най-точно и в синтезиран вид неговия душевен мир и политическите му възгледи в самия край на жизнения му път. Затова, по настояване на Владимир Богданов, те се поместват в настоящата книга без каквато и да е стилна редакция, дори без разкъсване на характерните на Стефан Богданов твърде дълги изречения - (Бел. съст.). Стефан Богданов, Спомени, \"Две смърти няма, а без една не може\", Изд. компания К&М, 1991 г. Държавна агенция \"Архиви\", Методически кодекс, свитък 5     [...]I. т. 6. Избор на текст ...I. т.6.1.1. Когато от даден документ са запазени няколко варианта, се публикува последната редакция на авторския текст. I. т.6.1.2. В научните публикации (в предговора или в текстуална бележка) се дават сведения за наличието на няколко редакции и варианти на документа и за евентуално установени различия в съдържанието... I. т.6.1.5. Не се допуска съставяне на нов документ чрез обединяване на части от различните варианти. Липсващи части от текста могат да се възстановят по друга редакция на същия документ, което се посочва изрично в текстуална бележка... II.8.2.5.52. Неразчетен текст поради повреда на документа (скъсване на лист, петна, избледняване на текст и др.) се отбелязва с многоточие в квадратна скоба [...], като в текстуална бележка се посочва съответната причина и размерът на неразчетения или липсващ текст.    ", "date": "2019.12.12", "title": "Предаване на БНТ 1 лъха на грандиозен фалшификат"}
{"url": "http://www.classa.bg/%D1%81%D0%B2%D1%8F%D1%82/item/403354-%D0%BB%D1%83%D0%BA%D0%B0%D1%88%D0%B5%D0%BD%D0%BA%D0%BE-%D0%BE%D0%BC%D1%80%D1%8A%D0%B7%D0%BD%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%B8-%D0%BD%D0%B0-%D1%86%D1%8F%D0%BB%D0%B0%D1%82%D0%B0-%D1%80%D1%83%D1%81%D0%BA%D0%B0-%D0%B2%D0%BB%D0%B0%D1%81%D1%82", "text": "Лукашенко омръзна на Путин и на цялата руска власт. Той, разбира се, не е “момче, което е работило 3-5 години като президента”, но и неговите партньори не са такива, макар и да помнят уроците на ленинградската улица. Така Козак успя да направи пробив в Молдова, на която мнозина вече бяха поставили кръст (макар и там не всичко да е еднозначно), Бабич явно се харесва на президента, предвид новите му правомощия. На Лукашенко са му направили лек намек с “неочаквано” появилото се допитване на МГИМО за реалното мнение на повечето белоруси по въпросите за интеграцията. Но главата на Батька отдавна се е завъртяла от успехите на западния фронт, което руските стратези явно не са взели предвид. Затова и бяха пуснати в ход театралните шествия в Минск, които фактически само отслабиха преговорната позиция на белоруския президент. Никой няма намерение да играе с него на “Тука има - тука нема”, да прави опити да се познае къде е интеграцията. Има желание да се говори със сериозен човек на езика на цифрите, което не се харесва на мнозина. При това на мнозина в Русия. Защото след икономиката съвсем, не е сигурно да последват културата и образованието, които формират доколко е братски един народ. Икономическата интеграция с Русия е ключът към запазването на белоруската икономика. Това не влияе по никакъв начин на белорусизацията, но бие по портфейла на Лукашенко, което той не може да признае. Зад „суверенитета“ се крият само личните интереси и желанието да се поддържа властта. Скриването му става все по-трудно и по-трудно. Белоруските протести срещу интеграцията приличаха на добре познатите украински с белоруски привкус - тези, които дойдоха на „спонтанния“ митинг, бяха отбелязани в списъците. Пред руското консулство в Ню Йорк местните украинци стояха с белоруски плакати. Не им се получи да представят това като истински народен белоруски протест, никой не повярва. Целта на Лукашенко е да получи икономически преимущества и да осуети интеграцията. Не сте повярвали на антируския половинчат Майдан в Минск? Ето изявление за готовността нза съвместни учения с НАТО. Демонстративно горд отказ от заем вече имаше. Какво следва? Ще поискат ли от някой от европейските колеги да обяви, че ЕС е готов да даде на Беларус „безвизов режим“, ако не задълбочи интеграцията с Русия? Скучно, момичета. Но въпросът е - защо Русия се нуждае от тази интеграция, когато дори подписаните споразумения гарантирано ще бъдат саботирани? Може би това са само „формалности“, преди да стартира някаква истинска интеграция“? Няма как да става дума само за пари? В крайна сметка Русия има и национални интереси. Превод: В.Сергеев", "date": "2019.12.12", "title": "Лукашенко омръзна на Путин и на цялата руска власт"}
{"url": "http://www.classa.bg/%D1%81%D0%B2%D1%8F%D1%82/item/403355-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%B2-%D1%81%D0%B8%D1%80%D0%B8%D1%8F-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%B8%D0%BD%D1%81%D1%82%D1%80%D1%83%D0%BA%D1%86%D0%B8%D0%B8-%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D1%80%D1%83%D1%81%D0%BA%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5", "text": "Военното командване на САЩ в Сирия се обърна към Пентагона за инструкции в случай на нападение от руски, сирийски, ирански или турски сили и техните съюзници, казаха източници. Американските военни в Сирия смятат, че евентуалните атаки от Русия, Сирия, Иран или Турция са потенциално по-опасни от заплахата от терористичната организация \"Ислямска държава *\". В отговор, Пентагонът даде много „неясни инструкции“, съобщава ТАСС , позовавайки се на New York Times. Изданието смята, че в тази ситуация е виновен ръководителят на американската държава Доналд Тръмп, който зае противоречива позиция относно американското военно присъствие в Сирия. Източници твърдят, че сега американските сили „защитават“ нефтените находища, но основната им цел все още е борбата срещу Ислямска държава *. Припомняме, че Тръмп каза, че САЩ са поели контрол над сирийските петролни находища с цел да победят „Ислямска държава *“ и сега те могат да правят каквото си поискат с него. На 6 декември стана известно за нападението над американската военна база в Сирия.  ", "date": "2019.12.12", "title": "Американските военни в Сирия поискаха инструкции в случай на руско нападение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403356-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%E2%80%9C%D0%B1%D0%BE%D0%BD%D1%83%D1%81-%D0%BC%D0%B0%D0%BB%D1%83%D1%81%E2%80%9D-%D0%BE%D1%89%D0%B5%D1%82%D1%8F%D0%B2%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5", "text": "Омбудсманът Диана Ковачева иска удължаване на общественото обсъждане за въвеждане на системата “Бонус-малус”. Новият метод ощетява гражданите. Липсва пропорционалност между санкционирането и поощрението на шофьорите   Това заяви пред Нова тв Ковачева. Според първоначалните разчети наказанието може да стигне до 400 %, а  бонусът е в далеч, по-малки размери. „Стимулирането на съвестните шофьори е доста малко. 5 години ще се борят за отстъпка от 23%. Възможно е дори такива да не достигнат този процент, тъй като в полицата се записват и други хора, а с техния „малус” може да се отрази\", коментира Ковачева. По думите й всеки трябва да отговаря за своите нарушения. Омбудсманът коментира и проблемите с водата. По думите й перничани не трябва да плащат за некачествена вода. Въпросът е как ще се установи, че тя е такава, след като засега такъв механизъм няма. Ковачева е категорична, че трябва да се промени Наредба 4 за ВиК услугите.  „Днес изпращам писмо с препоръка към министъра на регионалното развитие и благоустройството с препоръка за конкретни срокове, в които да се предприемат мерки”, каза още общественият защитник.", "date": "2019.12.12", "title": "Омбудсманът: Системата “Бонус-малус” ощетява гражданите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403357-%D1%82%D1%80%D0%B8%D1%81%D1%82%D1%80%D0%B0%D0%BD%D0%BD%D0%B8%D1%8F%D1%82-%D1%81%D1%8A%D0%B2%D0%B5%D1%82-%D1%80%D0%B5%D1%88%D0%B0%D0%B2%D0%B0-%D0%B7%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0", "text": "Предложението на кабинета е минималната работна заплата за 2020 година да бъде увеличена от 560 на 610 лева от 1 януари. Националният съвет за тристранно сътрудничество се събира за да обсъди размера й.   Синдикатите настояват за по-сериозно нарастване на минималното трудово възнаграждение. Работодателите от своя страна не подкрепят намерението на кабинета. И твърдят, че увеличението се случва непрозрачно, без оглед на влиянието му върху цели отрасли в икономиката.", "date": "2019.12.12", "title": "Тристранният съвет решава за минималната заплата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403358-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B2%D0%B0%D0%BB%D0%B5%D0%B6%D0%B8-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0", "text": "Валежи от дъжд и сняг ще обхванат страната днес. Минимални температури - между 2° и 11°, в София - 2°, максимални – между 6° и 13°. Над страната ще преобладава облачно, в равнините - и мъгливо време. На места ще има слаби превалявания от дъжд, в сутрешните часове - в Предбалкана и по високите полета - и от сняг. Ще духа слаб, в източните райони - до умерен североизточен вятър. В планините ще е облачно, по билата и мъгливо, със слаби превалявания, предимно от сняг. Ще духа умерен югоизточен вятър. Максимална температура на височина 1200 метра - около 4°, на 2000 метра – около минус 1°. В петък ще преобладава облачно време, а в много райони в равнинната част от страната видимостта отново ще бъде силно намалена. На отделни места ще има и слаби превалявания от дъжд. В събота от запад на изток ще има валежи от дъжд, над около 1500 м - от сняг. В неделя облачността ще е променлива, но в източните райони все още е възможно да превали слаб дъжд. В началото на следващата седмица се очаква затопляне.", "date": "2019.12.12", "title": "Започват валежи в цялата страна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403359-%D1%80%D1%83%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D0%B1%D0%B0%D0%B2%D0%B8-%E2%80%9C%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D,-%D0%BD%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE", "text": "      През изминалите месеци в България се разрази шпионски скандал с руско участие. Заради него бе изгонен първият секретар на посолството у нас, за когото се твърди, че си е уреждал срещи с български висши военни, като им обещавал пари срещу получаване на секретна информация. Русия обяви български дипломат в Москва за персона нон грата. \"Съгласно положенията на Виенската конвенция за дипломатическите отношения от 1961 г. всяка една страна има право да обяви всеки един чуждестранен дипломат за нежелана персона на своята територия, дори без да обяснява причините за това решение. Разбира се, такава стъпка не можем да я наречем приятелска. В тази връзка след експулсирането на сътрудника на нашето посолство в София Руската федерация, както е прието в международната практика, взе ответни \"огледални\" мерки и обяви за persona non grata дипломат от българското посолство в Москва. Тук става дума за прилагането на принципа на реципрочност, който редовно се използва в световната дипломация. Разчитам, че с това тази не много приятна страница от отношенията ни ще бъде затворена и ние ще продължим сътрудничеството си по целия широк кръг въпроси от нашия двустранен дневен ред\", коментира посланик Макаров. Според първия руски дипломат у нас годината е била съдържателна и в икономически план.  \"Традиционно водещо място в нашите отношения заемаше енергетиката. С общи усилия успяхме да стигнем до практическата реализация на проекта за сухопътно продължение на газопровода \"Турски поток\" на територията на България. Между другото, тук той доста точно се нарича \"Балкански поток\". Освен това беше съживен много важен проект с регионално значение - АЕЦ \"Белене\". Задачите в областта на енергетиката не изискват специални пояснения. Трябва максимално ефективно да взаимодействаме по ключовите енергийни проекти, които са на дневен ред\", споделя още той. Посланикът смята, че има добри перспективи за сътрудничеството в областта културата и по-специално между музеите на двете страни. \"За необходимостта да работим в тази посока свидетелстват изложбата \"Мечът на Хан Кубрат\" в края на май в Националната галерия на България, дните на Ермитажа в София, където на публиката бяха показани двата много скъпи артефакта - меч и пръстен на хан Кубрат, а също и представената през октомври-ноември в музея на Националния археологически институт експозиция \"Томичовия псалтир в България. Литература и духовност\" от колекцията на Държавния исторически музей. Виждаме сериозни предпоставки и за разширяване на връзките между водещите театри на нашите държави. Тази сфера също се развиваше доста активно през 2019 г.\", казва още Макаров.  Дипломатът коментира и строителството на газопровода \"Турски поток\", както и думите на президента Владимир Путин, че България умишлено бави проекта и Русия може да заобиколи нашата страна. \"Президентът се изказа напълно ясно и недвусмислено и аз нямам право да тълкувам думите му. Ние всички разбираме, че важността както на самия \"Турски поток\", така и на проекта за сухопътното му продължение, който се реализира в България, излиза далеч извън рамките на руско-българските отношения. Тук става дума за един проект, целящ съществено да укрепи енергийната сигурност на цяла Европа. По тази причина повишеното внимание към реализирането му е напълно обяснимо. Наистина, България \"забави старта\", преди проектът на нейната територия да премине в практическа фаза. Както ми обясни премиерът Бойко Борисов, причината за забавянето беше необходимостта от стриктно спазване на процедурите и изискванията, предвидени в европейското законодателство. В момента обаче всички формалности са уредени и ние държим проектът да бъде успешно завършен в посочените в договора срокове. Първата фаза, даваща възможност за начало на газов транзит в Сърбия, трябва да стартира към края на май 2020 г., а целият проект трябва да е готов през май 2021 г. Ние много внимателно следим процеса на реализирането му и искрено се надяваме на неговото благополучно финализиране\", споделя още дипломатът. Разбира се, не е подмината и темата за големия проект АЕЦ \"Белене\" и възможност американската компания \"Дженерал Електрик\" да достави турбина за централата. \"Реанимирането на проекта АЕЦ \"Белене\" е още един много важен аспект от гледна точка на регионалната енергийна сигурност и развитието на руско-българското сътрудничество. Новата АЕЦ ще осигури за България рентабилна екологично чиста електроенергия, като нашата страна има всичко необходимо това да бъде направено: технологии, специалисти и многогодишен опит на такъв тип дейност. Колкото до перспективите за сътрудничество на \"Росатом\" с международни компании, това е по-скоро предмет за преговори между самите компании. Както ми е известно, \"Росатом\" има богат опит в съвместната работа с чуждестранни партньори, в това число и с американската \"Дженерал Електрик\". Компаниите успешно си сътрудничат в Унгария, Финландия и други страни. Така че не виждаме пречки за подобно взаимодействие. Всичко ще зависи от плановете и желанията на самите компании и, разбира се, от изпълнението на условията, поставени от българското правителство\", казва още Макаров. Относно награждаването на Николай Малинов от Владимир Путин с орден \"Дружба\", дипломатът е на мнение, че указът на президента на Руската федерация за награждаване на Малинов е подписано още през май т.г., доста време преди началото на разследването на българската прокуратура по отношение на председателя на Националното движение \"Русофили\". \"Ние добре познаваме г-н Малинов като човек, дал голям принос за развитието на връзките между страните ни, преди всичко в културно-хуманитарната сфера, и високо ценим активната му работа в тази област. Оглавяваната от него структура редовно провежда мероприятия, насочени към укрепване на приятелството и сътрудничеството между народите на Русия и България, организира конференции, детски конкурси, реализира програма за обучение по руски език в детски градини, помага за ремонта и поддръжката на руски и български паметници, символизиращи общото героическо минало на нашите държави. Точно заради тези заслуги Николай Малинов беше удостоен с това високо руско отличие. Освен това бих искал да отбележа, че в правова държава, каквато, убеден съм, е и България, всякакви обвинения трябва да бъдат потвърдени с конкретни и неоспорими доказателства, а заподозреният се смята за невинен чак до решението на съда\", казва дипломатът. Макаров споделя съща така, че президентът на Руската федерация има покана да посети България. Обаче организирането на подобна визита изисква много прецизна и сериозна подготовка, най-напред от гледна точка на осигуряване на съдържанието му. \"Трябва да постигнем конкретни резултати в ключовите сфери на нашето сътрудничество. Сигурен съм, че, когато заедно с нашите български партньори успеем да подготвим всичко на високо ниво, президентът Владимир Путин с голямо удоволствие ще посети прекрасната ви страна, в която, не мога да не го отбележа, много ми е приятно и комфортно да работя като посланик\", завършва той.   ----------  ", "date": "2019.12.12", "title": "Руският посланик: България забави “Турски поток”, но Борисов обясни защо"}
{"url": "http://www.classa.bg/%D1%81%D0%B2%D1%8F%D1%82/item/403360-fox-news-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BE%D1%82%D0%B3%D0%BB%D0%B5%D0%B6%D0%B4%D0%B0-%D1%81%D0%BE%D1%86%D0%B8%D0%BE%D0%BF%D0%B0%D1%82%D0%B8", "text": "Дълги години на американците се казваше, че войната в Афганистан върви добре, но наскоро публикуваните документи показват, че висши военни и политици крият фиаското, съобщава Fox News. Според госта в студиото, полковника в оставка Дъглас Макгрегър, висшето командване не е платило за провалената си стратегия и не е позволило на президентите да изтеглят войските от Афганистан.     Изминаха 18 години, откакто американските войски свалиха «Талибаните». Оттогава стотици хиляди американски войски преминаха през Афганистан, 2300 от тях загинаха. Отново и отново лидерите на държавата и въоръжените сили ни казаха, че войната в Афганистан върви добре и просто трябва да държим този курс, не можем да изтеглим войските! Но както се вижда от току-що публикуваните документи, те са ни лъгали. Многократно. Длъжностните лица изкривиха статистиката, за да скрият от обществото, че това всъщност е катастрофа. Похарчени са стотици милиарди долари. Колко ни струваше? По-скъпо от целия план на Маршал след инфлацията. И всичко това беше пропиляно — в опити за модернизиране на афганистанското племенно общество. Не можете дори да го наречете средновековно! Ръководителите на въоръжените сили не знаеха какви са им задачите. Често те дори не знаеха кой е врагът. В разговори помежду си те признаха това, но никога не го признаха публично — пред хората, които платиха за тази война и загинаха, воювайки в нея. Каква е съдбата на онези, които направиха това, които проведоха този катастрофален курс и ни вкараха в заблуждение? Ако вие, обикновените американци, бяхте направили това, ако бяхте организирали оргия на разхищение и некомпетентност с такъв мащаб, щяхте да сте в затвора. И със сигурност нямаше да имате добре платена работа. Но хората, стоящи зад това фиаско, както и преди управляват в Пентагона, а и правят големи пари като лобисти, ръководители на политически центрове или организации, изпълняващи отбранителни договори. Защото никой никога не ги наказва. Авторът на «Фактор на победата», полковникът в оставка от армията на САЩ Дъглас Макгрегър, предупреждава обществеността от десет години за безполезността на случващото се в Афганистан. Имаме доказателство — видеото е от 2010 г.! Обърнете внимание! Дъглас Макгрегър: Това е задънена улица, това е безнадеждна кауза! Това е бездънна пропаст за нашите ресурси. Нищо добро няма да излезе от това. Разбрахме, за което подозирахме по-рано: тези, които са на власт, са ни лъгали. Това се случва често. Но ме поразява, че те никога не наказват никого. Хората, които ни лъжат за това бедствие, къде са те сега? Водещ: Ако отгледате децата си по същия начин, по който Вашингтон се отнася към своите стратези, без изобщо да ги наказва за безчестието им, бихте отгледали социопати. Дъглас Макгрегър: Да.  ", "date": "2019.12.12", "title": "Fox News: Вашингтон отглежда социопати"}
{"url": "http://www.classa.bg/%D1%81%D0%B2%D1%8F%D1%82/item/403361-%D0%BB%D0%B0%D0%B2%D1%80%D0%BE%D0%B2-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%BD%D1%8F%D0%BC%D0%B0-%D0%B4%D0%B0-%D1%81%D0%BF%D1%80%D0%B0%D1%82-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C", "text": "Сергей Лавров увери, че строителството на руските газопроводи «Северен поток-2» и «Турски поток» няма да бъде спряно поради налагането на американските санкции. Той каза това на 11 декември след посещението си във Вашингтон. Мерките на Конгреса срещу руските газопроводи показват желание за разрушаване на отношенията с Москва, подчерта руският външен министър.       Руският външен министър Сергей Лавров увери, че строителството на руските газопроводи «Северен поток-2» и «Турски поток» няма да бъде спряно поради налагането на американските санкции. Той каза това на 11 декември след посещението си във Вашингтон, съобщава ТАСС. Във вторник Конгресът на САЩ постигна съгласие за военен бюджет за фискална 2020 г. (от 1 октомври) в размер на 738 милиарда долара, който предвижда санкции срещу «Северен поток — 2» и «Турски поток» за гарантиране на енергийната сигурност на Европа. «Що се отнася до военния бюджет на САЩ, Конгресът според мен е буквално затрупан с желание да се направи всичко, за да се разрушат отношенията между двете страни», подчерта Лавров. Според него «делото, инициирано от администрацията на Барак Обама, продължава». „Но ние сме свикнали с подобни атаки, знаем как да реагираме на тях и ви уверявам, че нито «Северен поток-2», нито «Турски поток» няма да спрат“, каза руският външен министър. Както «Кореспондент» съобщи, на 10 декември Лавров пристигна във Вашингтон и проведе преговори с държавния секретар на САЩ Майкъл Помпео, а след това разговаря с Тръмп почти час.  ", "date": "2019.12.12", "title": "Лавров: Санкциите на САЩ няма да спрат „Северен поток 2“"}
{"url": "http://www.classa.bg/%D1%81%D0%B2%D1%8F%D1%82/item/403342-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BC%D0%BE%D0%BA-%D1%81-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D1%81%D0%BB%D0%B5%D0%B4-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F", "text": "Президентът на МОК Томас Бах се произнесе по решението на WADA, пуснало гилотина над руския спорт за четири години от най-важните състезания. Дни преди да се обяви присъдата от Антидопинговата агенция, Бах нарече видяните в доклада манипулации и фалшификации от руска страна по темата с допинга \"втрещяващи\". Още тогава стана ясно, че той е напълно съгласен, ако санкцията е безмилостна. \"Решенията бяха задължителни и ние ще се придържаме към тях - коментира първият в Олимпийското движение днес. - МОК има в своите нормативни документи клауза, че приема Кодекса на WADA, а всяко решение на Антидопинговата агенция е задължително за нас. Не бе нещо неочаквано, не искам да спекулирам кои отделни асоциации ще реагират със свое тълкувание на наказанието.\" Очаква се някои от световните спортни босове в отделните федерации да допуснат руснаците на турнирите си. Други да ги спрат изцяло, а трети - да позволят участие, но без знаме и флаг. Последният вариант ще бъде със сигурност приложен на Олимпийската сцена, потвърди Бах. Но и на срещата с шефа на МОК стана ясно, че ще има неясноти и проблеми при прилагането на санкцията. Например - много ще е трудно отнемането на домакинства на Русия, вече спечелени и организирани за периода от 4 г., който започва от 2020-а. Причините са не само в това, че ще е трудно да бъде заменено мястото на домакинството за кратък период. Оказва се, че чисто юридически такова решение е атакуемо. След коментарите на Бах, се изказа и Юри Ганус, председател на Руската антидопингова агенция. Той бе на срещата на върха на МОК в Лозана, Швейцария.", "date": "2019.12.12", "title": "Президентът на МОК с официална позиция след наказанието на Русия"}
{"url": "http://www.classa.bg/%D1%81%D0%B2%D1%8F%D1%82/item/403343-%D0%BF%D1%83%D1%82%D0%B8%D0%BD-%D0%BD%D0%B0%D1%80%D0%B5%D1%87%D0%B5-%D0%B1%D0%B5%D0%B7%D0%BF%D0%B0%D1%80%D0%B4%D0%BE%D0%BD%D0%BD%D0%B0-%D0%BB%D1%8A%D0%B6%D0%B0-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%B5%D1%81-%D0%B7%D0%B0-%D0%BF%D0%B0%D0%BA%D1%82%D0%B0-%D1%80%D0%B8%D0%B1%D0%B5%D0%BD%D1%82%D1%80%D0%BE%D0%BF-%D0%BC%D0%BE%D0%BB%D0%BE%D1%82%D0%BE%D0%B2", "text": "Руският президент Владимир Путин нарече днес позицията на Европейския съюз срещу т.нар. пакт \"Рибентроп-Молотов\" \"безпардонна лъжа\". Преди два месеца Европейският парламент прие резолюция, в която заявява, че Пактът за ненападение между нацистка Германия и Съветския съюз, подписан в Москва, проправя пътя за избухването на Втората световна война. Русия защитава тогавашната позиция на Съветския съюз, че пактът е бил необходимо зло, за предотвратяване на нападение от страна на нацистка Германия, каквото въпреки това се случва през 1941 г., две години след подписването му, припомня ДПА, цитирана от БТА. На среща днес с организационния комитет Победа\", подготвящ честванията за 75-ата годишнина от края на войната догодина, Путин заяви, че \"опитите за изопачаване на историческата истина не спират\". По думите му \"към тях сега са се присъединили не само наследниците на помагачите на нацистите, а и някои напълно почтени международни институции и европейски структури\". Той даде пример с резолюцията на ЕП, като по думите му тя е \"поставила фактически на една дъска и нацистските агресори, и Съветския съюз и едва ли не обвинява СССР наравно с нацистка Германия за избухването на войната, сякаш някои са забравили кой е нападнал Полша на 1 септември 1939 г. и Съветския съюз на 22 юни 1941 г.\". \"А тези, които се опитат да поспорят с такава неоснована на нищо реално безпардонна лъжа, предварително обвиняват в информационна война против демократична Европа\", завърши президентът, като уточни, че \"това е цитат\".", "date": "2019.12.12", "title": "Путин нарече безпардонна лъжа позицията на ЕС за пакта \"Рибентроп-Молотов\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403344-%D1%8F%D1%81%D0%BD%D0%BE%D0%B2%D0%B8%D0%B4%D0%BA%D0%B0%D1%82%D0%B0-%D0%B3%D1%8E%D0%BA%D1%87%D0%B5%D0%BD-%D0%B7%D0%B0-2020-%D0%B3-%D1%81%D0%BC%D1%8F%D0%BD%D0%B0-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B8%D0%BD%D0%BE%D0%B2%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D0%B1%D1%81%D0%BF", "text": "Илиана Чаушева е родена в град Пещера. Ясновидката е потомствена лечителка вече седмо поколение, психолог, специалист по традиционни системи за лечение с елементи на енергоинформатика. Политически трусове и смяна на министри 2020 година ще бъде като 2019 година. На политическата сцена ще има разногласия. Ще има смяна на министри пролетта или лятото пак след кризисна ситуация в България, наводнения или катастрофи. Бъдещето на Бойко Борисов и ГЕРБ Много хора искат да се смени политическата система, но няма как да се случи, защото е силна позицията на ГЕРБ. Те ще издържат до края на годината, може да изкарат и мандата, но ще има смяна на министри. Единственото, което може да бутне правителството, това са патриотите. 2020 и 2021 са силни години за гражданско пробуждане. Има нови личности, които разместват пластовете в политиката. Успешни ли ще са новите политически проекти? Мая Манолова има харизма, с която може да поведе гражданите. Може би 2020 - 2021 година точно това ще се случи, гражданите ще бъдат обединени от личност. 2020 година е годината на единицата, на новото начало. Корнелия Нинова ще бъде ли сменена от ръководството на БСП? Не. Няма кой да я смени в момента. Президентът Румен Радев ще създаде ли своя партия след края на мандата му? Не. Ние не оценихме, че този човек работи за българите и прави всичко добро. Той е един от добрите президенти на България. Няма да се забърка в политиката. Той ще бъде личност винаги. Очакват ли ни сериозни природни бедствия - пожари, земетресения и наводнения? България е застрахована от такива катаклизми. През пролетта и през август ще има бедствия, но не са толкова застрашаващи. Трябва да се изчистят коритата на реките за пролетта и трябва да се вземат сериозни мерки, за да не остане някое село пак под води. Военните конфликти в Близкия изток - Сирия? Там е много сложно. 2020 година е политическа година, но на международната сцена, не на българите. До 2021 година Балканите ще се откроят. Конфликтите в Сирия са много големи. Дали ще имаме нови трусове в отношенията с Русия след шпионски скандал? Това не е скандал, това са ежедневни неща. Русия обича България и никога няма да тръгне с лошо към нас. Аз съм на мнение, че българи и руснаци са много по-братски, отколкото нашите комшии. Затова не виждам как руснаците ще ни навредят, по-скоро други нации ще го направят. В момента на Балканите се оформя нещо, което не ми харесва. Създава се вражда между съседите и тя може да премине в прехвърчане на искри, но няма да е нищо страшно. Очаква ли се голяма бежанска вълна? Бежанци ще има до 2036 година. Всичко е заради петрола. Заради черното злато се води войната. Трета световна война съществува, просто се води по друг начин. Какво ни носи 2020 година? 2020 година е лична година на хората. Те трябва да работят в личен аспект, вътре в семейството си, за да могат да си върнат семейните ценности. Това е годината на семейството, на просперитета на семейството. Който не е семеен, може да се ожени, който няма деца, може да има. Това е много силна година в личен аспект, не политически. Всяко семейство, което иска да промени нещо в живота си и да тръгне към по-добро, сега е моментът да го направи през 2020 година. Трябва да се работи вътре в семейството, за да се върнат семейните ценности, а не да се избягват. Проблемите трябва да се решат до март месец, защото до тогава над България има много тежки вибрации и това не рикошира в политиката, а върху семействата. Трябва по-плавно да мине този период, защото той е на разногласията. Тежките вибрации притискат хората и те изпадат в депресии. Ако хората пренасочат вниманието си от безпаричието, скандалите, в следващите 10 години могат да програмират семейството да бъде в отлична форма. Задава ли се нова икономическа криза в света? Икономическа криза вече има. 2020 година финансово ще бъде добра за българите. 2021 година ще има атаки по нашите банки, но се надявам да не стигаме до голям крах. 2020 година е добра за българите, ако се обърнат в личен аспект и работят върху себе си, да върнат доброто в себе си, тази година ще бъде рестартова за тях. Виждате ли големи протести в страната ни? Протести ще си има. Не са чак толкова големи. Когато вдигнат цените на тока и водата тогава ще са големите протести през март. Това е стресов месец за българите, но и това ще мине. Надявам се, че българите най-после ще осъзнаят, че промяната трябва да започне от вкъщи не отвън и като променят домовете си и семейните си ценности и обърнат доброто в себе си 2022 година ще променят политически България. Пожелание за 2020 година Пожелавам на всички българи да простят на себе си и да простят на душманите си и да продължат, защото докато не го направят, в България няма да настане благоденствие. Аз им пожелавам да са много щастливи, здрави и много късмет да имат семействата, защото всички имаме нужда от това в момента. Единственото, от което страда българинът са семейните ценности.", "date": "2019.12.12", "title": "Ясновидката Гюкчен за 2020 г.: Смяна на министри. Нинова на върха на БСП"}
{"url": "http://www.classa.bg/%D1%81%D0%B2%D1%8F%D1%82/item/403345-%D0%B2%D1%80%D0%B5%D0%BC%D0%B5-%D0%BB%D0%B8-%D0%B5-%D1%83%D0%BA%D1%80%D0%B0%D0%B9%D0%BD%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%BE%D1%82-%D0%B4%D0%BE%D0%BD%D0%B1%D0%B0%D1%81", "text": "Вече повече от пет години конфликт разкъсва украинския регион Донбас. В началото на седмицата в Париж бяха направени може би първите реални крачки към мира, когато лидерите на Украйна и Русия - Владимир Зеленски и Владимир Путин - се срещнаха за пръв път. На срещата, домакинствана от германския канцлер Ангела Меркел и френския президент Еманюел Макрон, стана ясно, че между Путин и Зеленски все още има . Руският президент иска специален статут за Донбас, докато украинският му колега е на позиция, че неговата страна няма да прави териториални отстъпки в името на мира. Може би обаче е дошъл моментът, в който украинците да помислят за възможността окупацията на Донбас да е дар божи за тях. Регионът редовно е подкрепял най-ретроградните, анти-реформаторски, анти-европейски, про-руски и про-съветски политически сили в Украйна. Именно заради Донбас президент на страната през 2010 г. стана Виктор Янукович, чиято политическа кариера беше посветена на това да върне Украйна в руска орбита. Именно от Донбас се появи корумпираната Партия на регионите. И именно Донбас се противопостави на масовите про-демократични бунтове през 2004 г. и 2014 г. Окупацията на източната част на Донбас през лятото на 2014 г. от страна на подкрепяни от Русия сили окончателно лиши от права тамошните избиратели. Това бяха лоши новини за самите тях, но позволи на про-демократически настроени сили в останалата част от Украйна да спечелят президентския пост и контрола над парламента в страната. Повечето от реформите, които са се случили през последните пет години - включително и решителният марш на Украйна към Европа - щяха да са невъзможни, ако Донбас беше останал част от страната. Ако източен Донбас бъде върнат под контрола на Украйна, много от тези промени могат да премахнати или забавени. Така каквито и планове за още реформи да има сегашният украински президент Владимир Зеленски, те може би ще бъдат попарени. Също така, заради апетита на Украйна към самоунищожение, Путин може да се изкуши да си позволи дори още по-големи опити за посегателства над нейния суверенитет. Донбас и неговите жители са най-големите губещи във войната. Хиляди умряха в боевете; домове и инфраструктура бяха унищожени. Икономиката на региона, някога основна част от Украйна, се срина, безработицата скочи, инфлацията също - а новият режим и неговите мутри се възползваха от ситуацията, за да забогатеят. Сепаратисткото правителство спомогна за упадъка, като закри важни заводи и ги продаде на Русия. Не е чудно тогава, че за много жители на Донбас най-добрият източник на работа всъщност са въоръжените сили на сепаратистите. Благодарение на централното си място в стратегията за индустриализация на Съветския съюз, Донбас винаги е бил “примерен” съветски регион, управляван с твърда ръка от самоуверени, добре охранени лица от Комунистическата партия, чиято основна цел е била да покажат на света, че успешно са създали “новия съветски човек” - личност с пълна преданост към партията и държавата, който е отхвърлил всички ласкателства на Запада. С подобни дългогодишни традиции, няма нищо изненадващо в това, че Донбас се превърна в крепост за някои от най-проруски ориентираните олигарси в Украйна. Заради близостта си с Русия и силните връзки с руския енергиен сектор, Донбас също така функционираше като канал, по който руски корупционни бизнес практики да намерят почва в Украйна. Поемането на контрола над Донбас от страна на подкрепяните от Русия сили незабавно превърна Украйна в по-прозрачна държава, тъй като просто разчисти мрежата от корупция и престъпност, в която бяха оплетени тя, Донбас и Русия. Ако източната част на Донбас бъде върната обратно в Украйна, този процес ще се обърне. Без Донбас Украйна имаше и възможността да предприеме енергична програма за изграждането на толерантна, включваща, гражданска нация. Това беше много по-трудно, когато политици и движения от Донбас, убедени в руското превъзходство, настояваха, че единственият правилен тип украинска държава е тази, която подкрепя авторитаризма в стила на Путин. Янукович беше този, който с подкрепа от региона определи авторитаризма на Путин за демократичен, а украинската демокрация - фашистка. Ако тези политици бъдат върнати на сцената, все още крехкият проект на Украйна за построяване на либерална нация може да се срине.     Окупацията на Източен Донбас също така доведе до намаляване на влиянието на Путин върху Украйна. Докато про-руският, анти-западен регион беше част от Украйна, руският президент можеше - и го правеше - да настоява да може да се меси във вътрешните работи на своите демократични съседи. Влиянието на Путин ще се увеличи, ако Донбас отново е част от страната, тъй като той ще получи пряк път към вътрешната й политика. Заради всички тези причини, повторната интеграция на Донбас ще доведе до това Украйна да загуби много от постигнатия през последните пет години прогрес. Може дори да влоши още повече ситуацията поради две други причини. Първо, икономиката на Източен Донбас е в състояние на свободно падане, a брутният вътрешен продукт се е свил с над 75 процента от 2014 г. досега. Безработицата е висока, инфраструктурата бива пренебрегната, а индустриалната база, която вече беше в отчайващо състояние през 2014 г., се разнебити дори още повече. Това е лошо за хората там, а за да оправи проблемите, Украйна ще трябва да похарчи около 20 милиарда долара, според изчисленията на икономиста Андерс Аслунд. Украйна не разполага с тези пари и малко вероятно Европейският съюз или САЩ - Русия няма смисъл да я споменаваме - да осигурят значителна част от нужните средства. Киев от своя страна няма да има избор и ще трябва да задели ресурси, предвидени за останалата част от Украйна, и да ги насочи към Източен Донбас, най-вече защото Путин ще може да създаде проблеми, ако това не се случи. Същевременно регионът преживя и сериозни поражения по околната среда по време на окупацията и отново Украйна - а не Русия - ще трябва да плати сметката за това. Втората причина е, че има около 35 000 сепаратистки войници в региона. Някои от тях може и да вярват твърдо в сепаратистката кауза, някои може би са руски националисти, а други може би са се присъединили, просто защото имат нужда от работа. Какъвто и да е случаят, това те да бъдат разоръжени ще падне на раменете на Украйна. С оглед на огромния брой оръжия, които и сега са в циркулация в Украйна, разоръжаването в най-добрия случай може да бъде временно и непълно - в смисъл, че въоръжени банди от сепаратисти и руски националисти ще излязат на улиците. Останалата част от страната може да стане обект на периодични терористични атаки от про-руски сили, а Путин със сигурност ще се възползва от нестабилността. Има, разбира се, и няколко ползи от повторната интеграция на Източен Донбас. Жителите на региона, които все още са верни на Украйна, очевидно ще имат полза от това да бъдат събрани с родината си, но техният брой може да е много малък. Около 1,5 милиона украинци напуснаха Донбас между 2014 и 2015 г. Както посочва скорошно проучване, голяма част от настоящите жители на региона изглежда са верни на Русия и не биха били очаровани от това да попаднат отново под украински контрол. Дори сега около 2-3 войници биват убивани от про-руски сили всяка седмица на демаркационната линия. Има шанс ако регионът се върне под контрола на Украйна, тези убийства да спрат. Разбира се, има вероятност и войниците просто да бъдат заменени от полицаи или представители на останалите сили за сигурност, които да губят живота си при битки с въоръжени националисти. Със сигурност при терористични атаки ще има и цивилни жертви. Украинците също така ще се чувства добре, поне за малко, да изживеят еуфорията около това, което ще се случи с повторно обединение с Донбас и техните загубени братя и сестри. Но патриотичната радост може бързо да угасне, ако гражданите в Западна и Централна Украйна решат, че страната им отново е поела към руска орбита. Така че занапред властите в Украйна ще трябва да подхождат внимателно към този въпрос. Може би времето за реинтеграция на Донбас ще дойде след десетилетие или две, когато страната ще има икономическата, политическа, социална и военна възможност да се справи с нещо толкова мащабно. За Зеленски обаче ще е трудно да подхожда бавно и внимателно към темата, защото тя беше на върха на неговата кандидатпрезидентска програма. Въпросът е дали е способен да измайстори дипломатически трик, за да изкара друг виновен за по-бавния си подход към Донбас. И докато правилният момент дойде, украинците трябва да помислят дали наистина понякога по-малко всъщност не значи повече.", "date": "2019.12.12", "title": "Време ли е Украйна да се откаже от Донбас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403346-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%BE%D1%80%D0%B8-%D0%BB%D0%B5%D0%B2%D1%81%D0%BA%D0%B8-%D0%BD%D0%B5-%D1%81%D0%B8-%D0%B5-%D0%BF%D0%BE%D0%B7%D0%B2%D0%BE%D0%BB%D1%8F%D0%B2%D0%B0%D0%BB-%D0%B4%D0%B0-%D0%B3%D0%BE%D0%B2%D0%BE%D1%80%D0%B8-%D0%BE%D1%82-%D0%B8%D0%BC%D0%B5%D1%82%D0%BE-%D0%BD%D0%B0-%D0%BD%D0%B0%D1%80%D0%BE%D0%B4%D0%B0", "text": "Премиерът Бойко Борисов, на когото днес предстои среща с генералния секретар на НАТО Йенс Столтенберг в Брюксел, отговори на критиките на президента Румен Радев. В интервю пред bTV преди ден държавният глава отправи своите забележки към управлението на кабинета „Борисов\". Той разкритикува управляващите с намек, че се „осланят на външни класации\" за икономическото развитие на страната ни, а не обръщат поглед към реалните проблеми на хората. „Президент е този, който е обединител на нацията. А Румен Радев действа като опозиционен лидер, който за 40 минути не каза нищо добро за държавата\", коментира Борисов и добави, че държавният глава си позволява „да говори от името на народа, дори Левски не си го е позволил\". \"Него го е яд, че няма демократичен президент, който да не е седял на камината на Белия дом. А на него това му е предпоследната година от мандата\", коментира Борисов. И за пореден път изтъкна добрите икономически параметри и кредитния рейтинг на страната, които, по неговите думи, са върнали България до равнището й на \"златните години\" преди Световната икономическа криза от 2008 г. \"Не мога да разбера откъде е тази злоба. И аз не го харесвах като шеф на ВВС, когато падаха самолети и хеликоптер, вследствие на неговата работа. Тогава дойдоха да ме молят да не го махаме. И не го направихме\", каза още Борисов. И добави, че никога не се е интересувал от президентския пост: \"Той не е се държи като държавен глава - да тръгне по студиата да се разправя с партийни лидери му е под достойнството, според мен\". Днес министър-председателят ще се срещне с генералния секретар на НАТО Йенс Столтенберг в Главната квартира на Северноатлантическия алианс в Брюксел, за да обсъдят укрепването на общото сътрудничество в сферата на сигурността и отбраната, напредъка по изпълнението на общите задачи на фона на съвременните световни предизвикателства, както и съвместните военни учения в рамките на НАТО, съобщават от правителствения пресцентър.", "date": "2019.12.12", "title": "Борисов: Дори Левски не си е позволявал да говори от името на народа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403347-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BD%D0%B5-%D0%B5-%D1%81%D0%B2%D1%8A%D1%80%D1%88%D0%B8%D0%BB%D0%B0", "text": "Студената война не е свършила. Тя е тук и е по-опасна от всякога. По-опасна е, защото откриха как най-ефективно да поразяват мозъците на хората.    Има две неща, които ние – българите, трябва да започнем да разбираме: 1.)  не сме толкова важни, колкото националистите се опитват да ни изкарат (никой не е!); и 2.)  не сме толкова маловажни, несамостоятелни и неспособни, колкото русофилите се опитват да ни изкарат.  Ще се изненадате, но двете формации (националисти и русофили, проповядващите величие и маловажност) са преплетени, а през повечето време – едни и същи. На пръв поглед това е безумие, нали? Все едно комунисто-фашисти… Но,  първо : комунисто-фашистите съществуват, да, червени нацита и т.н. има и днес, а Втората световна знаем кой я започна в съглашение с Хитлер, нали така?       Но… сега това: Второ : начинът на объркване и докарване на индивида до полуда, казвайки му коренно противоположни неща, е изпитан метод за манипулация. Така работят социопатите, манипулатори. Един такъв човек в живот ви… да кажем „гаджето ви“, един път ще ви се подиграва, че сте глупави или нямате дадени качества, ще се съсредоточи върху недостатъците ви – ако сте плешиви, ще натъртва това, ако сте ниски – това, ако сте прекалено високи, ще се подиграва за това.  Защо го правят?      Така разклащат самочувствието ви и ви карат да се чувствате непригодни, да се чувствате недостатъчни, да се чувствате обвързани и зависими от тях, че едва ли не без тях сте нищо. Зависимост.  В следващия момент ви казват, без да има повод, че сте страхотни, че сте велики, имате страхотни идеи или плешивото петно ви прави секси. Пълни глупости, но ви кара да се чувствате добре, да „летите“, чувствате, че доброто, топло чувство (без да го осъзнавате) идва от тях. Те ви напомпват самочувствието, благодарение на тях се чувствате добре. Пак зависимост.  Политиката на Страна Болшая е разбираема – бори си се за собствените си интереси; нашето поведение обаче е съвсееееем друга тема.  Писателят Кирил Христов преди много, много десетилетия споделя: „ “; същевременно днес имаме ето това:       За контраст...някога:       Някога Стамболов е убит с мълчаливото съгласие (и донякъде съучастничество) на Фердинанд, за да се угоди на Николай II, който веднага демонстрира задоволството си, приемайки българската делегация за среща, като преди това я е оставил да „виси“ и да чака; в момента, в който убиват Стамболов – големия критик на руската политика, изведнъж делегацията е приета от императора… Колко такива „случайности“ са ви известни? През цялата ни нова история ни се налага да слушаме, че трябва да сме благодарни на Русия за това или онова, все тя ни освобождава, сами нищо не можем, не си заслужава дори да опитваме, толкова сме смотани, нищожни… сещате се –  маловажни .  Днес пък да си „патриот“ значи да обичаш Русия. Левски каза: „ “ Днес момчета с татуировки на Левски веят руски знамена и отказват да приемат, че няма „братско“ освобождение, а един „собственик“ на робите е набил другия и го е сменил като „собственик“.  Факт ли е, че когато беше модерно да си „демократ“ и да не харесваш Русия, за да те харесват, Сидеров написа това? Факт ли е, че днес е модерно да си русофил и дори се смята за признак на патриотизъм? Факт ли е, че днес Сидеров е един от най-големите защитници и застъпници на русофилството, който дори отбеляза: „Време е да се признае ролята на Йосиф Сталин за победата над хитлеризма“?Издевателствата на социалистическия режим са не по-малки от тези на нацисткия. И, докато Германия се разкайва за миналото си на злодей, днешна Русия се гордее със своето такова. Много е показателно. Германия днес е страна с невероятен жизнен стандарт, а немалка част от руснаците нямат вътрешна тоалетна.  Факт ли е, че най-големите паметници в столицата ни са на чужда армия, чужд цар и чужда държава? Факт е. Пред Парламента стои огромен чужд владетел, а зад Парламента има катедрала, кръстена на чужд светец, известен най-вече с две неща: че е убивал много католици и че е приел исляма по политически причини.  Преди 3 години излезе доклад на Center for Strategic and International Studies (CSIS), озаглавен „Ръководството на Кремъл“, в който се говореше за политическо и икономическо превземане на България. Едни от най-големите компании, опериращи в България, са руски. И понеже сте „братя“, не ти плащат данъци, братушко… Полиция охранява паметника на съветската армия, а… ето ти интересен факт: в Русия първият паметник на светите братя Кирил и Методий, благодарение на които руснаците имат азбука, е открит в Мурманск, в зона с ограничен достъп, през 1990 г., при това е подарък от България, не е направен от руснаците и… няма надпис. И, понеже сме започнали с любопитните факти: паметникът е точно копие на този пред Народната библиотека в София. Авторът му е българският скулптор Владимир Гиновски.     За секунда ще оставим България и ще се преместим на по-мащабната сцена. Интересите на Страна болшая съвсем не свършват с България. Във всяка една крайнодясна и съответно анти-европейска, анти-ЕС партия в Европа се оказа, че стои руско финансиране – на Льо Пен във Франция, на   в Британия, на Салвини в Италия, Унгария, Австрия, Германия…   Кремъл играе на едро, защото може да си го позволи, отпорът там – в онези държави, обаче все още е силен и съществува баланс, у нас е…     Нито едно правителство не е заело твърда позиция срещу пропагандата в България за повече от 30 години, което някак неизбежно води до асоциации с нещо, известно в миналото като „марионетно правителство“. Това е нещо, поставяно от окупатора в окупираната територия, за да обслужва интересите му. Почти нито един политик не си е позволил да критикува с достатъчно хъс. Един от малкото примери е  , който написа преди много, много години, при първия полъх на Демокрацията: „ “. ( в. „Демокрация“, 1991 г. ). Двете държави са като болни наркомани.  Единият си е признал, че има проблем и е започнал да се лекува, днес е добре и води нормален живот, другият обаче не си признава, гордее се с болестта си и си я развива. Болестта се казва болшевизъм. Тази болест не може да приеме свободата и правата на човека, тази болест може да живее само чрез убийства и терор. За да съществува обаче, има нужда от приносители. Те обикновено се набавят чрез пари. Парите, които „изчезват“ от неплатени данъци на руски компании или се плащат на свързани с Кремъл фирми, се връщат обратно, под формата на „финансови стимули“ и финансиране на медии и партии, които да сеят пропаганда.  Медиите започват да набиват страх от Запада в главите на хората, за да ги накарат рано или късно да се обърнат срещу него и да разпокъсат ЕС, напускайки го. Така стана с фалшивия плач по Стратегията за детето, който се оказа „преведен“ от руски опорки, именно за да се всее паника от „лошия Запад“ и да се поставят под въпрос ВСИЧКИ следващи неща, идващи от Запад.  Медиите всяват още паника, пускайки материали, които миришат на пропаганда, говорещи за тайни конспирации за убийства, намаляване на населението на света и подобни очевидни лъжи и манипулации. Неотдавна драгият читател бе облъчен с материал от някой си Жан Перие, озаглавен „Кой е виновен за намаляването на населението в света“? (медията е голяма, национална и сравнително уважавана) Първо, кратка справка сочи, че лице Жан Перие, което да е (както е представено) независим изследовател и специалист по Близкия Изток, не съществува; източникът на информацията е някакъв руски сайт, преведен на български, а текстът е пълен с клишета, които сме свикнали да намираме в „онези сайтове“, в които обикновено пише за кемтрейлс, извънземни, световни конспирации и правителства от извънземни. Говори се за това, че Бил Гейтс поискал да се „редуцира“ населението, говори се за насилствено стерилизиране на жени от Африка; а Бил Гейтс участва в конспирация с ваксини, с които да се намалява ръстът на населението… Така…  Единственият популярен Жан Перие е графичен дизайнер . Най-близкото пък до „експерт“ с подобно име е Жан Перен, носител на Нобелова награда, починал през 1942 г.… Жан е популярно френско име, а „Перие“… е популярна марка бутилирана вода . Надявам се да не чета скоро „мнение“ на „експерт“, наречен Джон Кока-Кола.  Освен това населението на Земята не само, че не намалява, но и се увеличава, при това с шеметни темпове (може би трябваше да започна с това…!). А ето тук можете да видите как се променя населението на планетата ни: В България има удобна маса от „съгласни“ хора и такива, на които просто не им пука. Всички сътресения в съвременната световна история са започвали от будните млади, студентски бунтове и подобни. У „будните млади“ у нас обаче от поколения е насаждано поклонничество и апатия, жажда за пари, но не и за справедливост, „за да съм добре“, в последно време мозъците им са промити от чалга култура, мятане на салфетки, дрога и алкохол, легенди за байтошово време и простащина от всеки ТВ канал.    „Студентски град“ у нас е лакмус за всичко това. Не революция или бунт могат да излязат от там… най-страшното, което може да излезе от там, е епидемия от венерически болести.  ", "date": "2019.12.12", "title": "Студената война не е свършила"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403348-%D0%B0%D0%BD%D1%82%D0%BE%D0%BD-%D0%BA%D1%83%D1%82%D0%B5%D0%B2-%D0%B8%D0%BC%D0%B0-%D1%80%D0%B0%D0%B7%D1%86%D0%B5%D0%BF%D0%BB%D0%B5%D0%BD%D0%B8%D0%B5-%D0%B2-%D0%B1%D1%81%D0%BF-%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B0%D1%82%D0%B0-%D0%B3%D1%80%D1%83%D0%BF%D0%B0,-%D0%B8-%D0%B2-%D0%BF%D0%B0%D1%80%D1%82%D0%B8%D1%8F%D1%82%D0%B0", "text": "Според мен е факт, че има разцепление в БСП. Засега това са само симптоми. Истинското разцепление ще го видим след няколко месеца.   Това каза в сутрешния блок на БТВ депутатът от БСП Антон Кутев, който коментира темата, че при вчерашния избор на Сотир Цацаров за председател на КПКОНПИ лидерът на БСП Корнелия Нинова обяви, че партията няма да го подкрепи, но впоследствие над 20 депутати от левицата гласуваха \"за\". \"Разцепление има и в парламентарната група. Корнелия Нинова не направи нищо, за да спре това разцепление в групата, да я удържи и консолидира. Това означава, че тя изпуска групата и това ще й коства много занапред. Това разделение в групата ще се задълбочи и ще продължи в партията. Това се дължи на управлението на ръководството. За мен Корнелия Нинова ще спечели вътрешнопартийните избори и едва ли ще загуби поста си на Конгреса. За мен обаче трябва ново лице в партията. Млад човек, който да даде нов тласък. Преди три години се получи нещо такова с Румен Радев, но изпуснахме този момент\", заяви още червеният депутат. \"Пак ще повторя, че това разцепление ще даде истински резултати след няколко месеца. 30 човека от БСП гласуваха \"против\" избора на Сотир Цацаров, включително и аз. За мен в последните седем години борбата с корупцията не се водеше на нужното ниво. Г-н Цацаров е изключителен професионалист, но това не означава, че кара колата в правилната посока. Колегите от БСП, които гласуваха \"за\" Цацаров имат най-различни мотивации. За мен със сигурност имаше натиск над парламента за това гласуване. Тези 30 човека, които гласувахме \"против\", бяхме единствените\", разкри Антон Кутев.", "date": "2019.12.12", "title": "Антон Кутев: Има разцепление в БСП. И в парламентарната група, и в партията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403349-%D0%B1%D0%B0%D0%BD-o%D1%84%D0%B8%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%B5%D0%B7%D0%B8%D0%BA-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D0%BF%D0%B8%D1%81%D0%BC%D0%B5%D0%BD%D0%BE-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%B0-%D0%BD%D0%BE%D1%80%D0%BC%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B5%D0%B7%D0%B8%D0%BA", "text": "  В „Хартата за македонския език“ академиците в Скопие са изброили \"исторически и езикови аргументи\" в защита на официалния книжовен език на Република Северна Македония като \"отделен самостоятелен език с континуитет и генеалогия\". Oфициалният език в Република Северна Македония е писмено-регионална норма на българския език . Това посочва ръководството на Българската академия на науките в позиция, провокирана от приетата от Македонската академия на науките и изкуствата „Харта за македонския език“.  В „Хартата за македонския език“  академиците в Скопие са изброили \"исторически и езикови аргументи\" в защита на официалния книжовен език на Република Северна Македония като \"отделен самостоятелен език с континуитет и генеалогия\". Събранието на Македонската академия на науките и изкуствата е приело документа на 3 декември. От ръководството на Българската академия на науките (БАН) в становище изразяват несъгласие с приета \"Харта за македонския език\" от Македонската академия на науките и изкуствата. Това съобщи пресцентърът на БАН.  От БАН информират, че на 3 декември 2019 г. Събранието на Македонската академия на науките и изкуствата (МАНИ) е приело \"Харта за македонския език\". В нея са конструирани исторически и езикови аргументи в защита на официалния книжовен език на Република Северна Македония, като отделен самостоятелен език с континуитет и генеалогия, определян в Скопие като \"македонски\".  \"Документът предизвиква много сериозни научни възражения. Затова той беше обсъден от ръководството на Българската академия на науките, след което бяха поискани и представени становища от три института на Академията - Института за български език, Кирило-методиевския научен център и от Института за исторически изследвания\", се казва в съобщението от ръководството на БАН.  \"На свое заседание днес Събранието на академиците и член-кореспондентите обсъди Хартата на МАНИ и постъпилите становища от институтите на БАН. Изказванията на членовете на Събранието бяха еднопосочни и категорични в защита на научните истини и факти относно произхода, историята и характера на официалния език в Република Северна Македония, които в цитираната Харта са представени некоректно и с подмяна на научната терминология. БАН и САЧК считат изразената в обсъждания документ позиция на Събранието на Македонската академия за невярна и неприемлива, вредяща на отношенията между двете съседни страни. В този смисъл и позицията на БАН остава единодушна и непроменена - официалният език в Република Северна Македония е писмено-регионална норма на българския език\", се посочва в съобщението от ръководството на БАН. В него се казва, че САЧК ще акцентира върху този научен факт с поредица от събития, които да получат широка обществена и медийна разгласа не само у нас, но и в чужбина. Фактите изискват специално внимание, поради което за становището на БАН ще бъдат официално уведомени както Народното събрание на България, така и висшите държавни институции Заради хартата ръководството на Българската академия на науките е поискало становища от три института - Института за български език, Кирило-методиевския научен център и Института за исторически изследвания.  \" Континуитетът на т.нар. македонски език всъщност е континуитет на българския език, който и без наличието на политически рамки през епохата на Българското възраждане се развива и кодифицира на широка народна основа, запазвайки връзката с традицията.  В обективната наука нашият целокупен език, независимо от това дали е на старо или на ново място, или съществува под различни форми (книжовни, писмено-регионални, диалектни и др.), вече столетия наред е известен с народностното си име единствено като български език\" - пише в становището на Института за български език на БАН.  \"Главното характерно качество на общия ни език е неговата аналитичност – сред всички останали славянски езици единствено българският е аналитичен. Като славянски език единствено българският, вкл. диалектите в Македония, притежава членна (задпоставна) форма, единствено той е загубил някога развитата си падежна система, единствено той образува сравнителна и превъзходна степен при прилагателните, някои съществителни и глаголи с частиците по- (+думата) и най- (+думата), единствено той има двойно лично местоимение\" - посочват от Института за исторически изследвания.  На свое заседание днес Събранието на академиците и член-кореспондентите на БАН е определило хартата на Македонската академия на науките и изкуствата за \"невярна и неприемлива\" позиция, \"вредяща на отношенията между двете съседни страни.\"  БАН ще акцентира, че \"официалният език в Република Северна Македония е писмено-регионална норма на българския език\" с поредица от събития, \"които да получат широка обществена и медийна разгласа не само у нас, но и в чужбина.\"  \"Фактите изискват специално внимание, поради което за становището на БАН ще бъдат официално уведомени както Народното събрание на България, така и висшите държавни институции\", пише още в днешното решение на ръководстовото на Българската академия на науките.      ", "date": "2019.12.12", "title": "БАН: Oфициалният език в Македония е писмено-регионална норма на българския език"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403350-%D0%BE%D1%82%D0%BD%D0%B5%D0%BC%D0%B0%D1%82-%D0%B4%D0%B5%D1%86%D0%B0-%D0%B1%D0%B5%D0%B7-%D1%81%D1%8A%D0%B4-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D1%83%D1%81%D0%BB%D1%83%D0%B3%D0%B8-%E2%80%9C%D1%86%D1%8A%D0%BA%D0%B0-%D0%BD%D0%BE%D0%B2%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0-%D0%B1%D0%BE%D0%BC%D0%B1%D0%B0%E2%80%9D", "text": "Опасенията на родители и учители са: Чужди НПО-та ще сложат ръка върху огромни суми за социални услуги и ще промиват мозъците на децата у нас с джендърско възпитание Дете може да бъде отнето от родителите си без решение на българския съд, а само по преценка на социалните служби чрез заповед на Агенцията за социално подпомагане (АСП). Тази възможност е създадена в новия Закон за социалните услуги. За това предупреди пред “Труд” депутатът от “Обединени патриоти” Александър Сиди. Точно “Обединени патриоти” настояха новите текстове да бъдат отложени и законът да не влиза от 1 януари 2020 година, а от 1 април.  Междувременно ще се настоява отново само чрез съдебно решение дете да може да се взема от родителите. Опасения има и по отношение на интердисциплинарния екип, който ще решава съдбата на детето, в чийто състав влизат и неправителствени организации (НПО), част от които могат дори да не са регистрирани на територията на България. Може организация, регистрирана в Норвегия да участва в този екип.  “Ще се опитаме да прецизираме именно тези текстове,“ коментираха народни представители от управляващото мнозинство. Новият социален министър Деница Сачева вече заяви, че подкрепя отлагането на Закона за социалните услуги.  Притеснителен според тях е фактът, че съдът може да бъде уведомен впоследствие и съответно трябва да вземе решение на база издадена заповед от социалните служби.  Още по-големи са опасенията на родители и учители, които протестираха срещу налагането на новия модел за грижа за бедните и уязвими групи в обществото: Чужди НПО-та ще сложат ръка върху огромни суми за социални услуги и ще промиват мозъците на децата у нас с джендърско възпитание. Фондации и сдружения ще бъдат освободени от ДДС, но не става ясно дали те ще предоставят благотворителни или търговски дейности за социални услуги, посочват юристи.  Държавата абдикира от една от основните си роли – да помага на по-слабите, чрез новоприетия Закон за социалните услуги, а част от текстовете в него са противоконституционни, смятат адвокати с опит в Европейския съд за правата на човека (ЕСПЧ), които подкрепят становището на Светия синод (виж карето) срещу въпросната социална стратегия. По думите им след като социалните дейности се прехвърлят към неправителствени организации (НПО), държавните органи няма да могат да осъществяват контрол за предоставените услуги.  “Така регламентирано понятието за “социална услуга” не кореспондира със съдържанието, вложено в нормите на Договора за функциониране на Европейския съюз (ДФЕС), Търговския закон (ТЗ), Закон за дейностите по предоставяне на услуги (ЗДПУ), Закона за данък върху добавената стойност (ЗДДС)”, категорични са юристите.  “Законът е лобистки. Чужди неправителствени организации си направиха закон, който да им създаде добри условия за печалба. Това са 1600 НПО-та, как точно ще се осъществява контролът?”, коментираха пред “Труд” и адвокати по семейно право, които поставиха въпроса и за “твърде либералния подход” при отнемането на деца от родители. Те обърнаха внимание, че с други поправки се прокарват тези от Истанбулската конвенция, която Конституционният съд определи като несъответстваща на Конституцията на България. И сравниха социалния закон с “мини Истанбулска бомба”.  “Непонятно е защо, например, само фондация “Анимус” става стопанин на горещия телефон за деца в риск. Защо една фондация, а не орган на социалното министерство (МТСП) не работи с този телефон? Защо НПО-тата ще подбират приемните семейства, а държавните служители ще бъдат само едни чиновници, които ще регистрират приемните семейства. Защо родител, който не може да осигури постоянни доходи или постоянно местожителство на детето, се приема, че детето му може да бъде отнето?”, коментираха юристите пред “Труд”.  Притеснителните мерки*  Чл. 4. Мерки за предотвратяване изоставянето на деца и настаняването им в специализирани институции се предприемат при наличие на едно или повече от следните обстоятелства:  1. (изм. – ДВ, бр. 37 от 2019 г.) при постъпил сигнал за дете в риск от изоставяне или при подадено заявление в дирекция “Социално подпомагане” за настаняване на дете в специализирана институция;  2. (изм. – ДВ, бр. 37 от 2019 г.) настаняване по чл. 26 от Закона за закрила на детето на друго дете от семейството;  3. родителите са изразили намерение за настаняване на детето в специализирана институция;  4. родителите са без постоянни доходи и/или без жилище;  5. (изм. – ДВ, бр. 37 от 2019 г.) установени увреждания или тежки заболявания и/или отклонения при родител или при член от семейството;  6. (отм. – ДВ, бр. 37 от 2019 г.);  7. (отм. – ДВ, бр. 37 от 2019 г. );  8. (доп. – ДВ, бр. 37 от 2019 г.) детето е с увреждане и/или отклонения в здравословното състояние или развитие и родителите имат затруднения да отговорят на специфичните му потребности;  9. други обстоятелства, които поставят детето в риск от изоставяне.  Осъществява се подмяна на християнските ценности  Неотменно във всички тези свои становища Светият Синод призовава управляващите да се създаде такава законодателна уредба, която да защитава и укрепва традиционното семейство, да съдейства за преодоляване на демографския срив, ефективно да пази децата и жените от опасностите, на които могат да бъдат подложени.  В продължение на години се осъществява подмяна на християнските ценности чрез въплъщаване в законодателството на идеи, които не са част от душевността на българина, от българската народопсихология и традиции, и са в конфликт с устоите на православната ни вяра.  Повод за тревога е нова законодателна уредба, която се отнася до обществени отношения, засягащи всички граждани на Република България.  В част от разпоредбите на тази законодателна уредба са въплътени идеите на обсъжданата и неприетата, поради широкото обществено недоволство, Национална стратегия за детето 2019-2030 г.  Нагледахме се на грантаджийски НПО-та  Проблем е, че част от текстовете на закона могат да бъдат тълкувани грешно и това е причината да поискаме отлагането на закона с три месеца, за да могат да се прецизират текстовете и да сме сигурни, че няма да се стигне до извращения като в Норвегия. Истината е, че неправителствения сектор работи много сериозно в посока да подобрява живота на хората в неравностойно положение. Това е мисията на всяко НПО. За съжаление, в България се нагледахме не на НПО-та в този добър смисъл, който трябва да бъде, а на едни грантаджийски организации, чиято единствена цел е да печелят пари на гърба на когото и да е.  За три месеца разчитаме да се състоят дебати и да се прецизират текстовете на закона. В България има достатъчно експерти, който в детайли са запознати със закона и знаят кои са текстовете, които трябва да се променят. Можем да кажем, че има основа върху, която да се работи. Стига да се получи отлагането, три месеца са достатъчни за прецизиране на текстовете. Длъжни сме да прекратим страховете на българите. От идеята НПО-та да помагат на хора, които наистина имат нужда, стигаме дотам да предизвикваме неправителствени организации да правят случаи, само и само да печелят. Защото всяко едно дете, което бъде изведено от семейната си среда със сигурност ще получава грижи от неправителствена организация, която ще печели пари от това.  Въпросът е как да направим така, че да има много сериозен контрол върху тези процеси. Необходимо е да се промени и фокусът на закона, в центъра на който в момента е защитата на децата в риск, а би трябвало фокусът да е върху семейство, което създава възможност за дете в риск.       \r\n  ", "date": "2019.12.12", "title": "Отнемат деца без съд. В Закона за социалните услуги “цъка нова Истанбулска бомба”"}
{"url": "http://www.classa.bg/%D1%81%D0%B2%D1%8F%D1%82/item/403351-%D0%B5%D0%B2%D1%82%D0%B8%D0%BD%D0%B8%D1%82%D0%B5-%D0%BF%D0%B0%D1%80%D0%B8-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%B4%D1%83%D1%8F%D1%82-%D0%B1%D0%B0%D0%BB%D0%BE%D0%BD-%D0%BD%D0%B0-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B8%D1%8F-%D0%B8%D0%BC%D0%BE%D1%82%D0%B5%D0%BD-%D0%BF%D0%B0%D0%B7%D0%B0%D1%80-%D0%B2-%D0%B5%D0%B2%D1%80%D0%BE%D0%BF%D0%B0", "text": "Германия е най-голямата икономика в Европа и е известна с нежеланието си да взема кредити, което я предпази от възходите и спадовете, през които многократно преминаваха съседите й, пише Bloomberg.  Сега страната е в центъра на захранван от дълг бум на имотния пазар. Анализатори предупреждават, че той изглежда нестабилен и има потенциал да засегне богатството на инвеститори от Мелбърн до Минесота. Имотните компании в Германия вземат кредити с най-бързия си темп в историята и само тази година са емитирали облигации на рекордна стойност от 19 млрд. долара, почти половината от общата сума за сектора в Европа. По-голямата част от дълга е бил купен от международни компании за управление на пари, включително BlackRock и Allianz, предоставяйки милиарди на имотни компании, които ги инвестират в трескаво строителство и придобивания на нажежения имотен пазар.     Бумът на недвижимите имоти в Германия контрастира с едва нарастващата икономика. Цените продължават да подобряват рекорди и вместо да използват това като шанс за намаляване на дълга, повечето публични германски компании, които са собственици на имоти, просто задлъжняват още повече, за да се възползват от скока на цените. Ако пазарът се обърне, те може да бъдат изложени на риск. „Ключовото притеснение е, че обемът на дълга в абсолютни изражения се увеличи рязко“, казва Петер Пападакос, управляващ директор в компанията за анализи на недвижимите имоти Green Street Advisors. Доходността от първокласни офиси е намаляла до едва 2,5% в Мюнхен, 2,9% в Берлин и 2,8% във Франкфурт тази година. Това е доста под 3,75% в скъпия квартал Уест Енд в Лондон или 4,25% във финансовия район на града, сочат данни на консултантската компания Cushman & Wakefield. Освен собствениците на бизнес имоти компаниите, които инвестират в германски апартаменти, също прибягват до облигационния пазар и са изправени пред още повече главоболия заради потенциалното замразяване на наемите в Берлин. Столицата на страната заема централно място в портфейлите на Deutsche Wohnen и ADO Properties, едни от най-големите емитенти на облигации през последните три години. „Германските недвижими имоти имат потенциала да бъдат много волатилни“, коментира инвеститорът Пиер Бенигел от TwentyFour Asset Management в Лондон, която контролира активи на стойност около 16 млрд. паунда (21 млрд. долара) и държи някои от германските имотни облигации. „Те са изложени на регулаторен риск, особено със замразяването на наемите в някои райони, и вече виждаме, че цената на акциите на много големи компании намалява заради това“, допълва той. Въпреки че германските имотни облигации са нишова част от международния дългов пазар, преобръщане на недвижимите имоти в страната ще бъде усетено далеч извън границите й. Някои от най-големите притежатели на този дълг са глобални компании за управление на пари като Amundi, Allianz, BlackRock и Deutsche Bank с хиляди хора със спестявания и инвеститори в търговски площи сред клиентите им. Завой към облигациите Германските имотни компании се насочиха към облигационния пазар след финансовата криза през 2008 и 2009 г. Тогава регулаторите принудиха банките да отпускат по-малко заеми, за да намалят нивото на риск в портфейлите си, и това накара имотните компании да се обърнат към облигациите. Но в момента германските имоти се продават с 50% над средното дългосрочно равнище, показват данни на S&P Global Ratings. Това е заплаха за притежателите на облигации. „Има признаци, че качеството на кредитите в германските недвижими имоти може да е достигнало връхната си точка“, казва Матиас Херцог, анализатор в S&P Global Ratings.“Когато лихвените проценти нараснат или настане рецесия, целият сектор ще стане неликвиден и притежателите на облигации ще трябва да се наредят на опашка, за да си върнат парите“, казва Луц Рьохмейер, главен инвестиционен директор фонда Capitulum Asset Management, който управлява активи на стойност 1,1 млрд. евро (1,2 млрд. долара) в Берлин. Кръстосана собственост Възможността за разпространение в целия имотен сектор в страната създава допълнително притеснение. Сложната мрежа от кръстосана собственост и други връзки увеличават шансовете проблем при един заемател да доведе до ефект на доминото за продажби. Пример за това е Aroundtown, най-големият емитент на облигации в сектора на недвижимите имоти в Германия. Тя е в процес на придобиване на конкурента й TLG Immobilien в сделка, която ще създаде най-големия собственик на бизнес имоти в Европа. Aroundtown и TLG имат заедно непогасени задължения по облигации на стойност над 16 млрд. долара. Най-големият акционер в TLG, Amir Dayan, е собственик и на Vivion Investment Sarl, компания, която емитира облигации на стойност 1,1 млрд. долара тази година, които инвестира в имоти в Германия и Великобритания. Aroundtown има дял от 39% в Grand City Properties, която продаде облигации на стойност около 620 млн. долара тази година. Представители на Aroundtown, TLG, Vivion и Grand City Properties потвърдиха връзките между компаниите. Представители на Aroundtown и TLG заявиха, че консолидацията в индустрията ще намали степента на кръстосано притежаване на активи. Много от облигациите се търгуват на цена над номиналната им стойност, което показва, че търсенето на дълга остава високо. „Въпреки средата на нисък растеж в Германия и потенциалното затягане на контрола върху наемите виждаме възможности тези компании да подобрят основата си“, казва Саранг Кулкарни, портфолио мениджър във Vanguard Asset Management, специализирана в облигациите. Но някои инвеститори са все по-разтревожени от натрупания натиск на пазара. „Докато получаваме достатъчен бонус при придобиването на дълг от германски имотни компании, ние като цяло сме щастливи да купуваме засега. Въпреки че наблюдаваме рисковете“, коментира Пиер Бенигел от TwentyFour Asset Management. В същото време политиката на евтини пари на централните банки остави фондовите мениджъри с малко активи с достатъчно голяма доходност, за да изпълняват задълженията си към пенсионни и застрахователни инвеститори. Тази среда създаде оживен дългов пазар, част от който има нисък рейтинг или не е подкрепен от активи, и заемите са се увеличили 40 пъти след 2012 г., което е безпрецедентно, сочат данни на Bloomberg.  ", "date": "2019.12.12", "title": "Евтините пари може да надуят балон на най-горещия имотен пазар в Европа"}
{"url": "http://www.classa.bg/%D1%81%D0%B2%D1%8F%D1%82/item/403332-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%BA%D0%B8%D1%82%D0%B0%D0%B9-%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D1%81-%D1%8F%D0%BF%D0%BE%D0%BD%D0%B8%D1%8F,-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%81-%D0%BF%D1%85%D0%B5%D0%BD%D1%8F%D0%BD", "text": "Президентът на Южна Корея Муун Джае-ин ще посети Китай следващата седмица за тристранна среща на върха с Япония. Това става на фона на растящото напрежение заради прекъснатите преговори за денуклеаризация между Пхенян и Вашингтон, съобщиха от офиса на президента.   Планира се, Муун да пристигне в Китай на 23 декември, един ден преди планираната тристранна среща в югозападния град Ченду с китайския премиер Ли Кекианг и японския премиер Шиндзо Абе.   Лидерите ще разгледат сегашната ситуация на полуострова и ще обсъдят начини за засилване на тристранното сътрудничество за постигане на денуклеаризация и постоянен мир, съобщава Reuters. Очаква се Муун също да проведе отделни разговори с Абе и китайския президент Си Дзинпин.   Срещата идва на фона на войната на думи, която през последните дни отново се разпали между Северна Корея и САЩ, преди крайния срок, определен от Пхенян на Вашингтон, за да смекчи позицията си в преговорите.", "date": "2019.12.12", "title": "Президентът на Южна Корея ще посети Китай за срещата на върха с Япония, на фона на напрежение с Пхенян"}
{"url": "http://www.classa.bg/%D1%81%D0%B2%D1%8F%D1%82/item/403333-biznes-alert-%D1%80%D1%83%D1%81%D0%B8%D1%8F-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D0%B8%D0%B7%D0%BA%D1%83%D1%88%D0%B0%D0%B2%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D1%81-%D0%B3%D0%B0%D0%B7%D0%BE%D0%B2%D0%B8-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D1%8F", "text": "След преговорите с Путин Зеленски обяви, че диалогът за транзита на руски газ през Украйна е деблокиран, но не са взети конкретни решения. Според Biznes Alert, Русия ще продължи да изкушава Украйна с нови предложения, но това не означава, че руснаците ще заемат конструктивна позиция и няма да проточват процеса на преговори. Президентите на Русия и Украйна по време на срещата в Париж, наред с другите въпроси, обсъдиха перспективите за доставки на газ през украинска територия. Владимир Путин повтори, че руската страна може да предложи на Украйна отстъпка от 25% от текущата крайна цена за потребителите, а украинският му колега Владимир Зеленски призна, че темата е  . Според Biznes Alert, лидерите на \"Газпром\" и \"Нафтогаз\" съобщават, че въпреки че е обсъждан въпросът за транспортирането на газ през Украйна, не са взети решения. Както продължава изданието, „Газпром“ изисква „Нафтогаз“ да се откаже от всичките си финансови претенции. От своя страна украинската компания смята, че ако договорът с руснаците бъде адаптиран към европейското законодателство, цената ще стане по-ниска, следователно необходимостта от отстъпката, предлагана от Кремъл, ще изчезне. Следващата тристранна среща с участието на Европейската комисия трябва да се проведе през декември, но точната й дата все още не е известна. Междувременно действащият транзитен договор изтича на 31 декември 2019 г. „ , пише авторът на статията. Според него Русия ще продължи да изкушава Зеленски. Думите на украинския президент относно деблокирането на преговорите може да намекват, че вече е определена дата за нова среща в рамките на Европейската комисия - Украйна - Русия, но това не означава, че руснаците ще заемат конструктивна позиция и няма да забавят процеса на преговори. Но сигнал, показващ, че Зеленски е готов да направи отстъпки, може да бъдат разместванията в ръководството на \"Нафтогаз\", по темата за които се появяват все повече слухове.  ", "date": "2019.12.12", "title": "Biznes Alert: Русия ще продължи да изкушава Украйна с газови намаления"}
{"url": "http://www.classa.bg/%D1%81%D0%B2%D1%8F%D1%82/item/403334-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B2-%D1%81%D0%B0%D1%89-%D0%B2%D0%B8%D1%81%D1%88-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB,-%D0%B2%D0%B7%D0%B5%D0%BC%D0%B0%D0%BB-%D0%BF%D0%BE%D0%B4%D0%BA%D1%83%D0%BF%D0%B8-%D0%BE%D1%82-%D0%BA%D0%B0%D1%80%D1%82%D0%B5%D0%BB%D0%B0-%D0%BD%D0%B0-%E2%80%9E%D0%B5%D0%BB-%D1%87%D0%B0%D0%BF%D0%BE%E2%80%9D", "text": "Бивш правителствен служител на Мексико бе арестуван по обвинение, че е позволил на картела Синалоа, начело с прословутия Хоакин \"Ел Чапо\" Гузман, да продължи да работи, в замяна на многомилионни подкупи.   Хенаро Гарсия Луна беше арестуван в Далас, Тексас, в понеделник, съобщиха федералните прокурори в Бруклин. Гарсия е изпълнявал функциите на секретар на обществената сигурност в Мексико между 2006 и 2012 г.   Бившият висш служител бе обвинен в три броя конспирации за трафик на кокаин и за даване на неверни изявления, според обвинението, внесено във вторник в съда в Бруклин. Той е обвинен, че е приемал подкупи от картела в замяна на предлагане на защита на членовете му. Това е ставало докато е служил при президента Фелипе Калдерон, който води кървава война срещу наркокартелите. Смята се, че Гарсия е най-високопоставеният служител в Мексико, който някога е бил обвинен в наркотрафик в САЩ.", "date": "2019.12.12", "title": "Арестуваха в САЩ висш мексикански служител, вземал подкупи от картела на „Ел Чапо”"}
{"url": "http://www.classa.bg/%D1%81%D0%B2%D1%8F%D1%82/item/403339-%D0%BA%D0%B0%D0%BA-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BC%D0%B8%D0%B3-%D1%83%D0%B6%D0%B0%D1%81%D1%8F%D0%B2%D0%B0%D1%82-%D0%BD%D0%B0%D1%82%D0%BE-%D0%BF%D1%80%D0%B5%D0%B7-%D0%B3%D0%BE%D0%B4%D0%B8%D0%BD%D0%B8%D1%82%D0%B5", "text": "    Един от най-добрите изтребители на \"МиГ\" – МиГ-15, е дядото на съветската реактивна авиация. С почти 18 000 създадени екземпляра по цял свят той си остава най-произвежданият реактивен изтребител в историята. Създаден малко след Втората световна война, той се доказва най-добре по време на Корейската война, където се изправя срещу американските F-85 Sabre в редица дуели. Тези два изтребителя са достойни противници: докато Sabre е по-ефективен на малки надморски височини, \"МиГ\" има предимство на по-големи такива. МиГ-15 е отговорен за една от най-мрачните глави в историята на USAF, известна като \"Черния вторник\". На 23 октомври 1951 г. съветските пилоти свалят осем стратегически бомбардировача B-29A Superfortress и два патрулни изтребителя F-84, като губят само един от самолетите си.   МиГ-21     С произведени 11 496 бройки, МиГ-21 е най-масовият свръхзвуков изтребител в историята. Поради масовото си производство може да се похвали и с ниска цена. Един МиГ-21 струва по-малко от една бойна машина на пехотата БМП-1. МиГ-21 се радва на голяма популярност в цял свят и служи в армиите на 65 страни. Въпреки че дебютният му полет се състои преди повече от 60 години, някои страни (като Ангола, Египет, Виетнам и др.) продължават да го използват и до днес. След многобройните конфликти и войни, в които участва МиГ-21, Виетнамската война е звездният му час. Въпреки численото превъзходство на USAF, виетнамските пилоти показват изключителни резултати: 165 въздушни победи с 65 загубени самолета. На 3 януари 1968 г. пилотът Ха Ван Чук сам влиза в битка със своя МиГ-21 срещу 36 американски изтребителя и сваля командира на крилото.   МиГ-25     Този свръхзвуков прехващач е проектиран за противодействие на американския реактивен бомбардировач B-58, способен да пробие съветската отбрана и да извърши ядрени удари. МиГ-31 също е предназначен за прехвата на новите разузнавателни самолети Lockheed SR-71, неуловими за бавните МиГ-21 и Су-15, които са в експлоатация в средата на 1960-те години. Появата на съветския прехващач с максимална скорост от 3000 км/ч е неприятна изненада за американците. В резултат Конгресът на САЩ провежда извънредно заседание, на което е решено да се ускори работата по изтребителите F-14 и F-15. Едно от най-болезнените предателства в съветската история е свързано именно с МиГ-25. През септември 1976 г. старши лейтенант Виктор Беленко дезертира в Япония на борда на този самолет. Прехващачът е представен на американските специалисти и изучен от тях, а после върнат на съветите. Тъй като всичките му тайни стават известни на потенциалния враг, оборудването на МиГ-25 се налага спешно да бъде сменено.   МиГ-31     Един от най-бързите бойни самолети в света (със скорост до 3000 км/ч) – МиГ-31 – е базиран на МиГ-25. За разлика от предшественика си обаче той е двуместен: с пилот и оператор-навигатор. Прехващачът е способен едновременно да поразява шест и да следи още до 10 цели. Четири МиГ-31 контролират фронтова линия от 1100 км. В края на 1980-те МиГ-31 ефективно парират дейността на американския разузнавач SR-71 Blackbird край съветските граници. Днес прехващачът служи в Сирия, където ескортира бомбардировачи и частично замества самолета A-50 AWACS в засичането на цели за въздушни удари.   МиГ-29     Един от най-добрите съвременни изтребители в момента е в експлоатация в 28 държави по света. Този съветски самолет може да се срещне дори на военновъздушните бази на САЩ през 1997 г., след като Молдова продава 21 негови екземпляра на американците. След като са изследвани, някои от тях са изложени на показ. МиГ-29 служи като основен модел за редица модификации, включително за палубния МиГ-29К. Тези самолети са основната ударна сила и на индийският самолетоносач \"Викрамадитя\" и на руския \"Адмирал Кузнецов\" (заедно със Су-33). Епизодите, в които руски изтребители се сражават едни срещу други, могат да бъдат преброени на пръстите на едната ръка. Най-известният сред тях е през Еритрейско-етиопската война (1988-2000). В редица въздушни двубои по-модерните етиопски Су-27СК (поръчани от Русия) надделяват над еритрейските съветски МиГ-29 от 1980-те, които страната купува от Беларус.      ", "date": "2019.12.12", "title": "Как изтребителите на \"МиГ\" ужасяват НАТО през годините"}
{"url": "http://www.classa.bg/%D1%81%D0%B2%D1%8F%D1%82/item/403335-%D0%BF%D1%83%D1%82%D0%B8%D0%BD-%D0%B0%D0%BA%D0%BE-%D0%BA%D0%B8%D0%B5%D0%B2-%D0%BF%D0%BE%D0%B5%D0%BC%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0%D0%B4-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0,-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D1%81%D1%82%D1%8A%D0%BF%D0%B8-%D0%BA%D0%BB%D0%B0%D0%BD%D0%B5-%D0%BA%D0%B0%D1%82%D0%BE-%D0%B2-%D1%81%D1%80%D0%B5%D0%B1%D1%80%D0%B5%D0%BD%D0%B8%D1%86%D0%B0", "text": "Президентът на Русия Владимир Путин коментира, че при липса на закон за амнистия за жителите на Донбас, контролът от стана на Киев на границата с Руската федерация крие риск от масови убийства на граждани на непризнатите републики.   \"Ако Киев поеме контрола над границата, контролирана от бунтовниците, може да се стигне до клане като това в Сребреница\", заяви руският президент. \"Законът за амнистия все още не е одобрен. Те се съгласиха през 2015 г. Има някои решения, но нищо не работи\", добави руският президент. На срещата, проведена във вторник с Президентския съвет по правата на човека, Путин коментира, че евентуалното преследване на хора, живеещи в Луганската народна република и Донецката народна република, е била една от основните теми на разговора му с колегата му Владимир Зеленски по време на срещата на Нормандския квартет. Руският президент определи ситуацията на границата като \"политически проблем\". \"Видяхме как президентът Зеленски обсъжда с националистите. Не е ясно кой е по-силен там\", каза Путин. \"И не е ясно какво ще се случи там, нито кой ще ги ръководи, когато влязат в тези територии, без да предоставят гаранции за хората\", добави той. Разговорите в рамките на Нормандския квартет, проведени в понеделник, позволиха напредък по редица въпроси за нормализиране на ситуацията в източна Украйна.   Присъстващите там ръководители изразиха намерението си да постигнат съгласие по всички правни аспекти по отношение на предоставянето на специален статут на местното самоуправление на определени райони от Донецка и Луганска области - както се вижда от Минските споразумения през 2015 г. - „за да се гарантира неговата постоянна експлоатация \", и считат за необходимо включването на така наречената формула на Щайнмайер в украинското законодателство. Междувременно президентът на Украйна посочи, че Киев се подготвя за нова размяна на затворници с района на Донбас, която е предвидена за 24 декември. Според Зеленски това споразумение е \"ключова победа\" и предвижда обмен на \"всички за всички\" между страните в конфликта.   От своя страна руският президент Владимир Путин подчерта подобренията в процеса на уреждане на конфликта в Донбас и заяви, че Русия ще направи всичко възможно, за да допринесе за разрешаването на кризата. Руският президент също подчерта важността на синхронизирането на прекратяването на военните действия и процеса на политически реформи в Украйна, предвиден в Минските споразумения.", "date": "2019.12.12", "title": "Путин: \"Ако Киев поеме контрола над границата, може да настъпи клане като в Сребреница\""}
{"url": "http://www.classa.bg/%D1%81%D0%B2%D1%8F%D1%82/item/403336-%D0%B1%D0%BB%D1%8A%D1%84-%D0%BB%D0%B8-%D0%B5-%D0%B7%D0%B0%D0%BF%D0%BB%D0%B0%D1%85%D0%B0%D1%82%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D0%B8-%D0%B2%D0%BE%D0%B9%D1%81%D0%BA%D0%B8-%D0%B2-%D0%BB%D0%B8%D0%B1%D0%B8%D1%8F", "text": "Показвайки необикновена способност да привлече вниманието на всички световни сили само с едно изявление, президентът Ердоган каза, че спорното ново морско споразумение с Либия може да доведе турски войски, ако бъде поискано, по улиците на Триполи. Първоначално споразумението, подписано между Турция и Либия за проучване на морските ресурси, изглеждаше доста просто, докато изненадващо президентът Реджеп Тайип Ердоган каза пред студентите в Анкара, че споразумението означава, че в Триполи могат да бъдат изпратени войски, ако това бъде поискано. Тогава целият ад се отприщи. Защото до този момент Ердоган имаше в ръцете това, което може да се нарече регионална битка. Морските граници на правителството му бяха преработени с пресечените граници на Либия в Средиземноморието, които понастоящем се претендират от Гърция и Кипър. Тази нова карта не спря турския парламент да ратифицира споразумението и коригира границите миналата седмица. Сега това поставя ЕС в неудобно положение и може да застраши плановете му за тръбопровод, който да доставя газ от източното Средиземноморие до Европа. Точно тогава Ердоган повиши залозите. „Ако Либия направи заявка, ще изпратим достатъчен брой войски\", каза той. \"След подписването на споразумението за сигурност няма препятствия.\" Казвайки това, турският президент ясно се нареди до подкрепяното от ООН правителство на GNA на Либия със седалище в Триполи. Официалното правителство черпи подкрепата си от САЩ, Великобритания и ЕС. Ердоган отиде още по-далеч, обиждайки генерал Халифа Хафтар, военният силовак, който ръководи самопровъзгласената Либийска национална армия в източната част на страната, която е подкрепяна от либийския парламент. Съюзниците на Хафтар включват регионалните съперници на Турция, Саудитска Арабия, Обединените арабски емирства, Египет и, което е важно, Русия. Президентът каза на аудиторията си, че генерал Хафтар няма „международна идентичност\". Така с едно движение президентът Ердоган вбеси ЕС от една страна, тъй като той игнорира чувствителността на проучването за нефт в Егейско море, но в същото време подкрепи подкрепяното от ЕС правителство в Либия. Едновременно с това той ще разгневи Москва и нейните съюзници, като осмя техния човек в полза на тълпата в ООН. Русия ще проверява дневника си, за да потвърди, че да, само преди няколко месеца те се сражаваха заедно с Турция в отвратителната сирийска бъркотия. Иронията на Ердоган, който раздвижва нещата в региона, е, че заплахата от турските войски в Триполи се основава на морската сделка, подписана с Турция, договорена от двете страни. И докато Анкара вече я одобри, либийският парламент, подкрепящ Хафтар, няма да направи такова нещо. От една страна, това показва колко лесно Ердоган превръща регионалното напрежение от къкрене в пълно кипене, без да се опитва твърде силно. Той също така привлича вниманието на световните сили към регионалния въпрос за проучването на нефт, който иначе не би ги интересувал. И превръща президента Ердоган в основен играч! Сега, когато външните министри на ЕС се събират, за да обмислят следващите стъпки, те трябва да преценят дали всичко това е блъф, докато Анкара не получи това, което иска, или тя ще напредва със своята забулена заплаха да се намеси в Либия?. Можете да се обзаложите, че в момента и Вашингтон, и Москва посягат към телефоните си.", "date": "2019.12.12", "title": "Блъф ли е заплахата на Турция да изпрати войски в Либия?"}
{"url": "http://www.classa.bg/%D1%81%D0%B2%D1%8F%D1%82/item/403337-%D0%B2%D1%8A%D0%BF%D1%80%D0%B5%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81%D0%B0%D1%89-%D1%80%D1%83%D1%81%D0%B8%D1%8F-%D0%BF%D1%80%D0%B8-%D1%82%D1%80%D1%8A%D0%BC%D0%BF-%D1%80%D0%B0%D1%81%D1%82%D0%B5-%D0%B7%D0%BD%D0%B0%D1%87%D0%B8%D1%82%D0%B5%D0%BB%D0%BD%D0%BE", "text": "Търговията между САЩ и Русия се е увеличила по време на администрацията на Доналд Тръмп въпреки санкциите, наложени на Москва, стана ясно от изявленията на руския външен министър. Вашингтон обаче вижда това като извинение да задържи санкциите. „Независимо от санкциите - които очевидно нараняват всички - търговията между нашите две страни нарасна по време на президентството на Тръмп от 20 милиарда долара, до които беше намалена при президента Обама, до 27 милиарда долара през тази година\", каза Сергей Лавров пред репортери във Вашингтон, след срещата с държавния секретар на САЩ Майк Помпео. „Това е увеличение с почти една трета и означава нови работни места в двете страни и увеличаване на печалбите на производителите. Мисля, че ако дадем допълнителни стимули за подобно сътрудничество, резултатите ще бъдат още по-изгодни и от взаимна полза \", добави Лавров. Докато руският дипломат очертаваше търговските данни като аргумент срещу санкциите на САЩ, Помпео повтори ангажимента на правителството си да ги запази. На въпрос какви биха били условията за отмяна на санкциите, държавният секретар отказа да отговори, като добави само, че администрацията на Тръмп счита санкциите за „подходящи предвид политиката на САЩ, законодателството на САЩ и рисковете, пред които са изправени\". Той обаче спомена възможния „значителен напредък\" в икономическите отношения между Вашингтон и Москва, който може да бъде обявен в „следващия кратък период от време\", без да дава никакви подробности.", "date": "2019.12.12", "title": "Въпреки санкциите търговията САЩ Русия при Тръмп расте значително"}
{"url": "http://www.classa.bg/%D1%81%D0%B2%D1%8F%D1%82/item/403338-%D0%BB%D0%B0%D0%B2%D1%80%D0%BE%D0%B2-%E2%80%9E%D0%BF%D0%BE%D1%82%D1%8A%D1%80%D1%81%D0%B5%D1%82%D0%B5-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BF%D1%80%D0%B5%D0%B7-2016-%D0%B3-%D0%B2-%D1%82%D0%B0%D0%B9%D0%BD%D0%B8%D1%82%D0%B5-%D0%B3%D1%80%D0%B0%D0%BC%D0%B8-%D0%BD%D0%B0-%D0%BE%D0%B1%D0%B0%D0%BC%D0%B0%E2%80%9C", "text": "Руският министър на външните работи Сергей Лавров заяви, че не е обсъждал „намесата в изборите\" със своите домакини в САЩ, но че Москва е готова да публикува комуникации с администрацията на Обама, показващи, че през 2016 г. нищо не се е случило. След като се срещна с американския държавен секретар Майк Помпео в Държавния департамент, Лавров също се срещна с президента Доналд Тръмп в Овалния кабинет. В резултатите от срещата на Белия дом се казва, че Тръмп е „предупредил срещу всякакви руски опити за намеса в изборите в Съединените щати\". „Не обсъждахме изборите\", каза Лавров пред репортери по-късно във вторник, като добави, че разговорите са били насочени към подобряване на отношенията между САЩ и Русия. Когато някой се опита да го приеме като обвинение, че Белият дом е излъгал, външният министър поясни. „Не прочетох изявлението на Белия дом\", каза Лавров. Доколкото темата бе засегната, водещият руски дипломат спомена, че Москва е напълно готова да публикува кореспонденцията, проведена с администрацията на Обама между октомври 2016 г. и януари 2017 г., използвайки закритият оттогава канал за сътрудничество в киберсигурността. Лавров отбеляза, че не разбира защо настоящата администрация отказва да разсекрети документите, които според него ще покажат, че „Русия е предложила да помогне и да изясни всякакви твърдения за намеса при гласуването през 2016 г., но администрацията на Обама категорично е отказала.\"", "date": "2019.12.12", "title": "Лавров: „Потърсете истина за изборите през 2016 г. в тайните грами на Обама“"}
{"url": "http://www.classa.bg/%D1%81%D0%B2%D1%8F%D1%82/item/403340-%D0%B5%D1%81-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%81%D0%B8%D0%BB%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D0%B4%D0%B6%D0%BE%D0%BD%D1%81%D1%8A%D0%BD-%D0%B7%D0%B0-%D0%BE%D1%81%D1%8A%D1%89%D0%B5%D1%81%D1%82%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-brexit", "text": "Ръководителите на ЕС биха искали Борис Джонсън да триумфира в изборите във Великобритания, макар че никога не биха си го признали. Въпреки личните и политическите различия и трайната липса на доверие силна победа на Джонсън утре ще означава, че окончателното напускане на Великобритания на Европейския съюз най-накрая ще се случи. А след почти четири години на „агонизиращи“ преговори вече се забелязва колективно желание всичко това да приключи, пише Bloomberg. Когато Джонсън пое поста на министър-председател, европейците бяха предпазливи към човека, когото познаваха като журналист със силно критично мнение за Брюксел, лице на кампанията за напускане по време на референдума през 2016 г. и изпълнената му с гафове кариера на външен министър. Но оттогава мнението за него се повиши в средите на ЕС. Френският президент Еманюел Макрон поддържа топли отношения с Джонсън. Това си пролича най-вече на срещата на Г-7 през август, когато британският премиер все още се опитваше да постигне преразглеждане на споразумението с ЕС (нещо, което той успя да осъществи няколко седмици по-късно). „Онези, които не го вземаха на сериозно, сбъркаха“, каза Макрон на следващата срещата на върха през октомври. върди се, че Джонсън е оставил много добро впечатление по време на среща на високо равнище на ръководителите на държавите от НАТО, на която британският министър-председател беше символичен домакин през миналата седмица. Уловеният от камерите епизод, при която Джонсън изглежда се шегува с Макрон, холандския премиер Марк Рюте и канадския Джъстин Трюдо за сметка на Доналд Тръмп е типична за неформалните разговори, които ръководителят на изпълнителната власт в Обединеното кралство е водил с много свои колеги. В ЕС се страхуват от установяване на т.нар. правителство на малцинството, в което никоя партия няма абсолютно мнозинство и зависи от конкурентите си за подкрепа, тъй като това може да доведе до по-голямо забавяне на започнатите процедури. Слаб, нерешителен преговарящ партньор би затруднил преговорите за бъдещо търговско споразумение, които се очаква да започнат веднага след напускането на блока от страна на Великобритания. Урните ще затворят в четвъртък в 22 ч. местно време и едва тогава ще получим индикация дали Джонсън ще има правомощието да изведе Великобритания от ЕС на 31 януари и да започне преговори за отношенията след Brexit. Резултатът е от значение за ръководителите на държавите от ЕС, защото техните икономики ще пострадат, ако, както предупреди германският канцлер Ангела Меркел, Великобритания предприеме по-облекчени регулации на бизнеса и по-ниски данъци. Ако лейбъристите постигнат победата на изборите, те ще положат усилия да преработят сделката, за да задържат Великобритания в митническия съюз до провеждането на повторен референдум. Въпреки че идеята за повтаряне на общественото допитване е все още привлекателна за някои от ръководителите на ЕС, тя все по-рядко излиза на дневен ред. Доналд Туск, който миналата седмица нарече напускането на Великобритания „една от най-значителните грешки“ в историята, се оттегли от поста на председател на Европейския съвет и беше заменен от бившия премиер на Белгия Шарл Мишел, за когото се твърди, че има далеч по-прагматични възгледи. Въпреки очевидните предимства за ЕС от силно мнозинство на Консервативната партия, високопоставен представител на съюза изтъкна, че европейските правителства не са склонни да се доверяват на Джонсън. Ръководителите изразяват притеснение относно желанието му за по-тясно сближаване със САЩ след Brexit и неяснотата около точните параметри на сделката, която ще бъде сключена с ЕС. Джонсън посочи, че би искал да запази безмитната търговия или квоти, като в същото време отдалечи Великобритания от повечето стандарти и регламенти на ЕС. Но обещанието му да постигне търговска сделка до края на 2020 г. едва ли ще бъде изпълнимо, ако не се откаже от някои от червените си линии. Въпреки това ръководителите на ЕС твърдят, че споразумение по най-критичните въпроси, без да е необходимо преминаване през дългосрочни процедури за ратификация във всеки национален парламент, не е изключено. Но всичко това ще зависи много от броя на местата в парламента, които Джонсън ще печели.  ", "date": "2019.12.12", "title": "ЕС се нуждае от силна победа на Джонсън за осъществяването на Brexit"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403341-%D0%BD%D1%81%D1%82%D1%81-%D1%89%D0%B5-%D0%BE%D0%B1%D1%81%D1%8A%D0%B4%D0%B8-%D1%80%D0%B0%D0%B7%D0%BC%D0%B5%D1%80%D0%B0-%D0%BD%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0", "text": "Националният съвет за тристранно сътрудничество се събира днес за да обсъди размера на минималната работна заплата за 2020 година. Предложението на кабинета е тя да бъде увеличена от 560 на 610 лева от 1 януари. Синдикатите настояват за по-сериозно нарастване на минималното трудово възнаграждение. Работодателите от своя страна не подкрепят намерението на кабинета. И твърдят, че увеличението се случва непрозрачно, без оглед на влиянието му върху цели отрасли в икономиката.", "date": "2019.12.12", "title": "НСТС ще обсъди размера на минималната заплата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403322-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D1%81%D0%BF-%D0%BF%D1%80%D0%B0%D0%B2%D1%8F%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8,-%D0%BF%D0%BE%D1%81%D0%BB%D0%B5-%D1%81-%D1%86%D1%8F%D0%BB%D0%B0%D1%82%D0%B0-%D1%81%D0%B8-%D0%BD%D0%B0%D0%B3%D0%BB%D0%BE%D1%81%D1%82-%D0%BA%D0%B0%D0%B7%D0%B2%D0%B0%D1%82-%D0%BD%D0%B8%D0%B5-%D1%81%D0%BC%D0%B5-%D0%BD%D0%B0%D1%80%D0%BE%D0%B4%D0%B0", "text": "На 30-годишнината на СДС премиерът отбеляза, че преди години \"сините\" са направили революция и са повели България по правилния път, който ГЕРБ не само удържа и бетонира, а и надгражда   БСП правят национални катастрофи, а след това излизат все едно нищо не е правено с цялата си наглост излизат и казват: ние сме народа. Това каза премиерът Бойко Борисов по време на честването на 30-ата годишнина от създаването на СДС, предаде репортер на Агенция „Фокус“.  По думите му днешният ден е за равносметка както за СДС, така и за ГЕРБ. \"Хубаво е, че днес на отбелязването на 30 години от учредяването на СДС, сме заедно. Това е партията, която направи революция и ни прати на правилния път. ГЕРБ го удържа, бетонира и надгради. Помните ли опашките за детски храни и пенсията от 3 долара? Няма как комунистите, които направиха Народния съд и избиха цвета на нацията, да говорят от името на народа. Много неща направихме със СДС, но трябва да внимаваме с БСП, защото техните управления водят до национални катастрофи и после излизат с цялата си наглост и все едно нищо не е станало\", каза още премиерът. „Това е ден да си направим изводи как партия с такива личности се докара дотам, да не е водеща политическа сила. Действително е много важно г-н Петър Стоянов и останалите в мемоари, книги и лекции да обясните как люспа по люспа, с червени провокатори загубихме и президентски избори, загубихме и парламентарни. Това никога не трябва да го допускаме пак, защото същата мимикрия в момента е пак със своите заявки. Така си направиха президент, така си направиха опити на толкова пъти да ни съборят и нас именно с люспи, именно с тези, които се наричат демократи. Винаги с някакви тъпи, жълти скандалчета люпеха частичка по частичка от СДС“, добави Борисов.  Премиерът изказа и задоволството си от избора на бившия премиер и конституционен съдия Филип Димитров за заместник-председател на Венецианската комисия.  „Това, което приехме като промени на база на доклада на Венецианската комисия, г-н Димитров може да го потвърди, ние сме в непрекъсната връзка и с председатели, и с другите от Конституционния съд, за да направим всичко хем да е съобразено с Конституцията, хем да изпълним и препоръките. Те не са задължителни, но към Съвета на Европа са задължителни“, добави още министър-председателят. \"Не мога да не се обърна по старшинство към човека, който ми даде генералските пагони - президента Стоянов. Не мога да не си изразя задоволството си от избора на бившия премиер и настоящ конституционен съдия за заместник-председател на Венецианската комисия - Филип Димитров\", посочи още Борисов.", "date": "2019.12.12", "title": "Борисов: БСП правят национални катастрофи, после с цялата си наглост казват - ние сме народа"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/403323-%D0%BA%D0%B0%D0%BA-%D0%B8%D0%B7%D0%BB%D0%B5%D0%BA%D1%83%D0%B2%D0%B0%D1%85%D0%BC%D0%B5-%D0%BE%D1%82-%D0%B4%D0%B5%D0%BF%D1%80%D0%B5%D1%81%D0%B8%D1%8F-%D1%85%D0%B5%D1%80-%D0%B1%D0%B5%D0%BA%D0%B5%D1%80", "text": "–  Б укачките правят силна жар! – каза бай Дочо, докато обработваше филенцата и каренцата. – Не прасе, вол да печеш! Я сипи по още едно!  Посегнах към дамаджаната и какво да видя – чашата на хер Бекер се оказа празна. Без да го видим, болният я бе гаврътнал. Но седеше все така вглъбен в депресията си, без признаци на подобрение. Все пак докладвах на главния лекар, че пациентът е приел първа доза.  – Предписвам мезе, но на малки хапки – нареди д-р Младен, поел цялата отговорност за терапията.  Бай Дочо сложи скарата на въглените. А върху скарата – дробчета. Те зацвърчаха и изпълниха планинския въздух с аромат. Сега бе ред на мърлявото псе Рекси, вързано край свинарника, да лудне от възторг – бай Дочо го успокои с порция карантия, тоя ден антидепресанти имаше достатъчно за всеки, като броим и Рекси.    После касапинът хирург набоде късче печен дроб на върха на ножа и го поднесе към пълните устни на хер Бекер.  Не последва реакция от пациента. Той хем гледаше парчето, хем не го виждаше, сякаш бе на друго място, в друго време и на друга планета.  Хирургът дръпна ножа и сам лапна апетитната хапка.  – Щом се мусиш… – каза му на чист български. – Губиш!  – Раздай наред! – даде указание главният лекар.  Ножът с мръвката тръгна в кръг, гризнахме по парченце мезенце, поляхме го със сливова и благословихме Великата Германска Депресия. Ако я нямаше, щяхме ли сега да сме тук, на това прекрасно място, в това прекрасно време! С такъв пикник сред природата и да не излекуваме чужденеца, ще имунизираме себе си срещу бъдещи градски депресии. Които сега шетат предимно из Европата, но утре като нищо ще дойдат и при нас, за да поразят широките ни славянски души…  Бай Дочо наниза поредно печено дробче върху острието и се огледа – на кого?  Тук депресираният германец излезе от летаргията, пресегна се, дръпна мръвката от върха на ножа – налапа я почти във въздуха, като кучето Рекси, държано на синджир, и бързо задъвка.  – Ще живее! – викна Младен.  – Еха, ти си доктор Фройд! – възкликнах.  – Наричай ме просто Юнг! – каза скромно той. – Аз колко депресии съм излекувал…  Оттам нататък терапията тръгна съвсем делово. „Гъл-гъл!“ – правеше все по-често дамаджаната при навеждане. „Ам-гъл!“ – правехме ние заедно с болния, а скарата какво да прави освен своето традиционно „Цър-пър!“.  По предписание на главния лекар бай Дочо поднасяше на пациента изключителни деликатеси – димящо бъбрече, цвъртящо джигерче, препечена кожичка, хрупкаво ушенце и навита опашчица… И за да е контактен, му предложи печен „контакт“ – онази най-предна част от зурлата на бедното прасе, с двете дупки, които сякаш са създадени за щепсел.  Съзнавам, че докато разказвам това, губя читателите вегани и вегетарианци. Даже ги виждам как с погнуса затварят книгата след тия редове. Не затваряйте страницата, приятели, читатели мои! Продължете нататък – все пак това, което описвам, бе медицинска терапия, а в медицината не всички манипулации са особено приятни! Какво ще кажете, ако например пишех за очистване на дебелото черво, иначе казано – клизма?  Но стига отклонения, защото на поляната пикник терапията продължава: скарата дими, в „старото злато“ играят слънчеви зайчета, Рекси лае възторжено, а лекарският екип се радва на живота и вдига наздравици за българо-германската дружба, за Евросъюза и за неговите трудови хора!  Покрай лекуващия екип пациентът също живна, престана да гледа втренчено в торището и завъртя глава към околните хълмове, нашарени в меките цветове на есента. И, може да ми се е счуло, но като че ли почна да си мрънка нещо под нос – дали немска народна песен от неговия край, или пък общоевропейската „Ода на радостта“…  От толкова радост нямам спомен как сме продължили нататък лечението – губи се епикризата на пациента, пък и не сме водили записки в медицинския му картон. Но, ако съдя по себе си, дозите антидепресанти са били сериозни – в един момент есенното слънце отиде към затъмнение и се събудих пак на маса, но не под открито небе, а в къщата на Младен – малко преди полунощ.  Самият Младен също спеше до мен, хъркаше кротко, положил буза в чиния с пържоли, а хер Бекер седеше безмълвно срещу нас и ни разглеждаше, изучаваше ни, както изследовател – нови вируси, сякаш не той, а ние се нуждаем от лечение.  Протегнах се на масата, макар етикетът да го забранява. Щом сме при Младен, етикети не важат.  – Гоу ту бед! – казах на немеца. – Късно е…  Не очаквах, че ще отговори – нали е в депресия.  Обаче едрият германец промълви на добър английски:  – Не искам в леглото. Не искам да свършва най-хубавият ден от моя живот!  ***  На следващата сутрин хер Бекер стана преди нас, свеж и росен като утринната есенна слана.  С резенчета сланинка закуси обилно върху препечен хляб. И с чашка „старо злато“.  Прегледахме пациента – всичко си му беше на мястото, липсваше му само депресията. Сякаш я бе хвърлил на торището, там на поляната, край свинарника и овчарника, където бяхме провеждали вчерашната пикник терапия.  Заключението: клинично здрав, готов за изписване!  Хер Бекер не само бе оздравял, но вече имаше и бизнес план:  – Май френдс, колко антидепресанти можете да осигурите? Защото аз мога да ви докарам цели групи германци в депресия! *Откъс от новия сборник на Михаил Вешим „Германският пациент” – портрет на света, в който живеем, в плетеница от хумор, магия, смях през сълзи и безмилостен реализъм. След затишие от повече от година излезе „Германският пациент” (Сиела), новият сборник с разкази на любимия на поколения български хуморист Михаил Вешим. Предколедната треска се оказа подходяща атмосфера за книгата, която с оръжията на хумора отправя предупреждения за съвременния свят. Докъде стигат абсурдите в ежедневието? Само хуморът може да ни провокира към размисъл. В този разделен на пет части сборник песъчинките на времето ни пренасят през разказите със сериозен хумор – или може би хумористична сериозност. Митичните и магични смешни истории от началото прерастват едва уловимо, докато в края станат съвсем реални, тъжни. Истории, които ни предупреждават за света, в който живеем днес, и за това, което предстои да се случи. Пътеписи, истории от младостта, разкази на близки и познати – смешно-тъжната плетеница от думи е може би най-съкровената книга на Михаил Вешим досега.  – пише Вешим. „Германският пациент” продължава дългогодишното партньорство между автора и художника Дамян Дамянов, илюстрирал повечето от кориците му, както и „Руският съсед”, „Когато бях армейски генерал”, детската книга „Заведи ме вкъщи” и най-новото издание на „Английският съсед”. Черно-белите илюстрации населват света на Михаил Вешим с герои, също толкова магични и същевременно реални, колкото буквените си аналози.", "date": "2019.12.12", "title": "Как излекувахме от депресия хер Бекер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403324-%D0%B7%D0%B0%D0%BB%D0%BE%D0%B2%D0%B8%D1%85%D0%B0-815-%D1%82%D0%BE%D0%BD%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2-%D0%B1%D0%BE%D0%BA%D0%BB%D1%83%D0%BA-%D0%BE%D1%82-%D0%B8%D1%82%D0%B0%D0%BB%D0%B8%D1%8F-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Незаконен товар от 815 тона боклуци за България спряха карабинерите от Милано, предаде в. \"Кориере дела сера\". Открити били 582 бали отпадъци, натоварени в 17 вагона, а търговската им стойност на пазара била 130 000 евро. Влаковият конвой бил засечен на гарата на Леко, до Милано, където потеглял за България. Във вагоните били натъпкани преди всичко отпадъци от вече третирани пластмасови изделия.  \r\n           На практика ставало въпрос за крайните продукти от дейността по третирането на пластмасата, а не, както било посочено в документите, за пластмасови отпадъци, които тепърва трябва да бъдат обработени. Отпадъците трябвало да стигнат до България през Словения и Хърватия с уговорката че са материали, които трябва да бъдат подложени на третиране. Според карабинерите от екологичното звено под ръководството на подполковник Масимилиано Корсано всичко това било с цел да се заобиколят нормите и да се претопят нелегално отпадъци в България. Сред балите на практика вече нямало нищо за третиране. \r\n   \r\n Разследването стартирало след сигнал от Митническата агенция на Леко. Така започнала проверката на вагоните, готови за отпътуване, след което била издадена заповед за запор от магистрат от Милано. Разследването трябва да установи кой е организирал изпращането на пратката, за кого е била предназначена и най-вече произходът на пластмасовите отпадъци. По първи предположения става въпрос за отпадъци от фирми от Централна и Северна Италия. Анализира се и документацията. Сред балите били открити материали от пластмаса, гума, тъкани, тетрапак, смесени боклуци и др. \r\n", "date": "2019.12.12", "title": "Заловиха 815 тона незаконен пластмасов боклук от Италия за България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403325-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B8%D0%B7%D0%BB%D0%B8%D0%B7%D0%B0,-%D1%87%D0%B5-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%BB%D0%B0%D0%B3%D0%B0-%D0%BD%D0%B5%D0%B8%D1%81%D1%82%D0%BE%D0%B2%D0%B8-%D1%83%D1%81%D0%B8%D0%BB%D0%B8%D1%8F-%D0%B4%D0%B0-%D0%BD%D0%B8-%D1%81%D0%BF%D0%B0%D1%81%D0%B8-%D0%BE%D1%82-%D0%B1%D0%BE%D1%80%D0%B8%D1%81%D0%BE%D0%B2", "text": "Когато премиерът с охота и възторг чете листчетата на кредитните агенции, неговите подчинени трябва да му кажат, че на сайтовете на тези институции има история. Ние сме имали по-висок кредитен рейтинг - \"ВВВ+\" от 2006 до 2008 г. Тогава на власт бе правителството на Сергей Станишев. Сега възстановяваме кредитния си рейтинг от 2013 г. Излиза, че Борисов полага неистови усилия да ни спаси от Борисов, е изводът на Радев. На коментарите на управляващите и премиера Бойко Борисов, че негативните му оценки са от завист и злоба, че ГЕРБ управлява толкова добре, Румен Радев посочи: \"Не искам България да катастрофира от самодоволство, искам да вървим напред и нагоре!\" Той припомни опита от предишната си професия на военен летец, където след всеки полет има разбор. За полошителното се отделя минута - две, а на анализа на недостатъците - два часа. В противен случай, при следващия полет летецът ще бъде мъртъв. Трябва все повече да си задаваме въпроса \"Как?\" - как строим, как ремонтираме, бе категоричен държавният глава. На упреците, че говори черногледо, Румен Радев заяви: \"Аз говоря амбициозно!\"   Не искам България да катастрофира от самодоволство, искам да вървим напред и нагоре, заяви в предаването \"Лице в лице\" по БТВ президентът Румен Радев. В разговора, който се водеше от \"Дондуков\" 2, държавният глава изрази мнението си по различни теми - от идеята на управляващите специален прокурор да разследва главния прокурор, до кредитния рейтинг на страната и коментарите на премиера Бойко Борисов за това. \"Ако този нов независим прокурор наруши закона, кой ще го разследва? Може би пак главният прокурор\", попта риторично Румен Радев. Ще се възползвам от правото си да внасям предложения за промени в конституцията, бе категоричен президентът. \"Когато разделението на властите се изпразва от съдържание, Народното събрание приема лобистки закони, правителството харчи на тъмно изкуствено отглеждани излишъци, трябва преосмислим ролята и мястото на българските институции за преодоляване на колективната безотговорност и ерозията на държавността. За неутрализирането, за обезвреждането на паралелна власт, която действа зад фасадата на институциите. Неведнъж съм казвал, че българите ще заживеят достойно, когато възпитат политиците си да живеят само от заплата\", подчерта прездентът. Първата обсъдена тема бе свързана с предложението на кабинета нов прокурор да разследва главния прокурор. Къде е общественото обсъждане, къде е оценката за въздействие? Освен, разбира се, ако управляващите не смятат, че са непогрешими, попита риторично Румен Радев. За мен е важно да видя какво мислят българските граждани, посочи Радев. И припомни, че неговата роля по конституция е накрая. \"Начинът на реализация на тези идеи не се припокриват с моите, предполагам - и на много хора, представи за демократичност на законодателния процес\", вметна Радев. И веднага обясни защо: \"Понеже тръгват в самото начало с предложение с нарушение на Закона за нормативните актове. Къде е общественото обсъждане, къде е оценката за въздействие? Освен, ако управляващите се мислят за непогрешими и за тях общественото мнение няма значение. Този въпрос и този проблем за ефективното разследване на главния прокурор, той се поставя от 10 години. И чак в залеза на своето управление г-н Борисов решава изведнъж да даде предложение в типичен негов стил - за 20 минути. Аз не искам да коментирам това предложение, защото вие знаете че президентът е в края на законотворческия процес, когато дойде при мен вече гласуваният закон, тогава си давам своето мнение. Аз с интерес ще следя дебатите в Народното събрание и за мен е интересното какво мислят българските народни представители по този законопроект. Първо, дали той е достатъчен да реши този проблем? Второ, дали не влиза в колизия с Конституцията? Ние вменяваме независимост на този нов прокурор, а по Конституция главният прокурор упражнява контрол, надзор за законност и методическо ръководство на всички прокурори. А Конституцията има върховенство над всички други закони. Какво е мнението на народните представители по факта, че се въвежда една нова, мощна фигура, в някои отношения по-силна от главния прокурор, а я няма регламентирана в Конституцията. И намират ли за нормално прокурорската колегия, която се доминира до главния прокурор да предлага и да избира неговия надзорник, при положение, че главният прокурор също гласува за него“, изреди съмненията си президентът Румен Радев. И продължи с още въпроси - \"Ако този нов независим прокурор наруши закона, кой ще го разследва? Може би пак главният прокурор?!\" \"Проблемът е много по-дълбок и той няма да свърши с този законопроект. Неслучайно Венецианската комисия издаде препоръки за дълбоки промени, които да обхващат институционални промени, нови правила и най-вече еволюция на политическата култура. Явно това е непосилна задача в един вече презрял дебат\", добави Румен Радев. За 11 месеца десет пъти е сменян Кодекса на труда, бизнесът се оплаква от несигурност, посочва държавният глава. На упреците, че говори черногледо, Румен Радев заяви: \"Аз говоря амбициозно!\" Когато премиерът с охота и възторг чете листчетата на кредитните агенции, неговите подчинени трябва да му кажат, че на сайтовете на тези институции има история. Ние сме имали по-висок кредитен рейтинг - \"ВВВ+\" от 2006 до 2008 г. Тогава на власт бе правителството на Сергей Станишев. Сега възстановяваме кредитния си рейтинг от 2013 г. Излиза, че Борисов полага неистови усилия да ни спаси от Борисов, е изводът на Радев. На коментарите на управляващите и премиера Бойко Борисов, че негативните му оценки са от завист и злоба, че ГЕРБ управлява толкова добре, Румен Радев посочи: \"Не искам България да катастрофира от самодоволство, искам да вървим напред и нагоре!\" Той припомни опита от предишната си професия на военен летец, където след всеки полет има разбор. За полошителното се отделя минута - две, а на анализа на недостатъците - два часа. В противен случай, при следващия полет летецът ще бъде мъртъв. Трябва все повече да си задаваме въпроса \"Как?\" - как строим, как ремонтираме, бе категоричен държавният глава.    ", "date": "2019.12.12", "title": "Румен Радев: Излиза, че Борисов полага неистови усилия да ни спаси от Борисов"}
{"url": "http://www.classa.bg/%D1%81%D0%B2%D1%8F%D1%82/item/403326-%D1%89%D0%B5-%D0%B8%D0%B7%D0%BB%D1%8A%D0%B6%D0%B5-%D0%BB%D0%B8-%D0%B4%D0%B6%D0%BE%D0%BD%D1%81%D1%8A%D0%BD-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5", "text": "Британците са изнервени от шикалкавенето около Брекзит и най-вероятно ще гласуват за Борис Джонсън – в очакване да се намери изход от кашата. И защото все още му вярват, макар той да ги лъже постоянно.       Постоянно ме питат: \"Как ли би било възможно Борис Джонсън да спечели изборите?\" - човекът, наричан от критиците си \"Мини-Тръмп\", а от бившите си съпартийци \"шарлатанин\". Премиерът, който просто изпраща парламента в принудителен отпуск, защото не му харесва, че депутатите не подкрепят неговата политика за Брекзит, и който обижда политическите си противници, наричайки ги \"саботьори\" и \"страхливци\". Тъкмо те ли  ще трябва да утвърдят на поста този иначе толкова прагматичнен и дружелюбен британец? Фактът, че Джонсън се ползва с по-голямо одобрение сред електората, е разочароващ. Дължи се не толкова на неговата брилятност или популярност (въпреки негативните оценки за личността му), колкото на това, че повечето британци са изтощени от постоянното шикалкаване по темата Брекзит. Както и на още по-лошото класиране на неговия опонент Джеръми Корбин от Лейбъристката партия, който е представян от по-скоро враждебната към ЕС британска преса като заседнал в 70-те години марксист и приятел на терористи. По-малкото зло Спрямо него Джонсън се явява по-малкото зло. Много избиратели гледат на политиците по един и същи начин и не разбират защо осъществяването на Брекзит отнема толкова много време. Простичкото послание на Джонсън - \"Да довършим Брекзит\", идва съвсем навреме - за мнозина това означава край на споровете в парламента, край на кавгите между приятелите на ЕС и поддръжниците на Брекзит, респективно изход от цялата каша. Неговата програма за Брекзит е готова и трябва само да се \"опече\" - посланието звучи съблазнително, с предколеден привкус. Обещанията на Джонсън обаче са колкото достъпни, толкова и неверни. Той обещава до края на следващата година наистина да извади Великобритания от ЕС. А дотогава да бъде факт споразумението за свободна търговия, т.е. отношенията между Великобритания и Общността да бъдат регламентирани. Експертите посочват, че подобни споразумения обичайно се сключват едва след продължителни трудни преговори. Единственият начин това да се осъществи толкова бързо, е стриктното придържане към съществуващите правила на ЕС без никакви отклонения. Но тъй като консервативното правителство иска да сключи възможно най-широкообхватно споразумение за свободна търговия и със САЩ, в чиято основа са заложени съвсем различни правила, бързото договаряне не е вероятно. За Джонсън обаче не е характерно да изтъква противоречията и да изяснява, че решението за Брекзит ще има и негативни последици - той предпочита да разказва на избирателите приказки. По време на мандата си като кореспондент в Брюксел през 90-те години, той измисли нов жанр: да се подиграва на ЕС като вади някои странни разпоредби извън контекста и ги осмива - за забавление на британските читатели на гърба на комичните, неефективни и корумпирани бюрократи в Брюксел. Джонсън остава верен на този жанр и до днес. Това лято той показа пакет с вакуумирана пушена риба и заяви, че според разпоредбите на ЕС тя можело да се продава само заедно с торбички лед за охлаждане - явна лъжа, както веднага поясни Европейската комисия. Лъжа до лъжата Така ще продължава и оттук нататък. Напускането на ЕС би освободило средства за нуждаещата се от тях британска здравна система, бе казано в предизборната кампания преди референдума. А Джонсън и досега продължава да се кълне в розовото бъдеще извън ЕС, дори и когато проучванията по поръчка на правителството сочат, че икономиката ще се свие драстично, особено ако споразумението за свободна търговия не бъде сключено. Отново и отново в тази предизборна кампания Борис Джонсън бе питан дали може да му се вярва. Избирателите знаят, че не могат - но по всяка вероятност въпреки това ще гласуват за него. С постоянните си лъжи Борис Джонсън е единственият виновник за това, че доверието на британците в политическата класа е около нулата. Когато и последната му лъжа, че може да прокара Брекзит безболезнено и бързо, се изпари, много британци окончателно ще загубят уважението си към своите политици.", "date": "2019.12.12", "title": "Ще излъже ли Джонсън британците?"}
{"url": "http://www.classa.bg/%D1%81%D0%B2%D1%8F%D1%82/item/403327-%D0%BA%D0%BE%D0%BC%D1%83-%D0%B5-%D0%BD%D1%83%D0%B6%D0%B5%D0%BD-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF", "text": "Процедурата по отстраняването на Тръмп от длъжност в навечерието на президентските избори в САЩ догодина ще изостри поляризацията в американското общество. Демокрацията на страната е пред трудни времена.       Значимостта на оповестяването на обвиненията срещу президента Тръмп от ръководството на демократите в Камарата на представителите се разбира от само себе си: в края на третата година от първия му мандат Доналд Тръмп е обвинен в злоупотреба с власт в ущърб на сигурността на САЩ, както и във възпрепятстване на Конгреса. Целта е неговото отстраняване от длъжност. Конституцията съдържа големи бариери пред тази процедура, за да се изключат подозренията, че тя е част от политическия сблъсък с други средства. И действително в историята на страната е имало само три процедури по импийчмънт: срещу Андрю Джонсън през 1868 г., срещу Ричард Никсън и срещу Бил Клинтън. Нито една от тях не завършва успешно, с изключение на това, че Никсън се оттегля от поста по време на процеса. Така че случващото се сега с Тръмп е истински прелом. За президента нещата са ясни: той отново се вижда жертва на политическия лов на вещици, провеждан от неговите демократични опоненти, които така и не са преодоляли провала си на президентските избори през 2016-а. Може да се окаже, че след гласуването в Камарата на представителите Тръмп ще бъде оправдан от Сената. Там републиканците имат мнозинството и не са дисиденти, а послушни васали. Но след всичко онова, което предварителното разследване извади на бял свят, и което предшестваше опита за изнудване на украинското ръководство, е препоръчително тази процедура да се проведе както е заложено в конституцията: никой не не стои над закона. Какво означава това за политическия климат е друг въпрос. Две линии, всяка, от които достатъчно драматична, се обединяват: предстоящите президентски избори през ноември 2020 г. и процедурата по отстраняването на Тръмп от длъжност. Това ще постави американската политика в състояние на изключително възбуда и допълнително ще изостри поляризацията в обществото. Демокрацията на Америка е изправена пред трудни времена.    ", "date": "2019.12.12", "title": "Кому е нужен импийчмънтът на Тръмп?"}
{"url": "http://www.classa.bg/%D1%81%D0%B2%D1%8F%D1%82/item/403328-%D0%BA%D0%BE%D0%BB%D0%B5%D0%B4%D0%BD%D0%B8%D1%8F%D1%82-%D0%BF%D0%BE%D0%B4%D0%B0%D1%80%D1%8A%D0%BA-%D0%BD%D0%B0-%D0%B1%D0%B0%D0%BD%D0%BA%D1%81%D0%B8", "text": "Преди празниците да спрем и погледнем към онези, които иначе често подминаваме - за това ни подсеща с новия си проект световноизвестният анонимен художник Банкси. Негов герой този път  е бездомникът Райън от Бирмингам.       В навечерието на Коледа художникът на графити Банкси спечели вниманието на публиката по цял свят с новото си произведение в Бирмингам. Хуманизмът отново е в центъра на работата на анонимния автор. Във видеото за проекта, което публикува в социалните мрежи, Банкси ни подсеща преди празниците да спрем и погледнем към онези, които в останалите дни често подминаваме. Всичко това под звуците на песента \"Ще бъда у дома за Коледа\". За главния герой на новата творба - бездомника Райън, дом е улицата. Улицата, която за самия Банкси е както трибуна, така и вдъхновение. Артистична магия на Коледа На стена в квартала на бижутерите в Бирмингам Банкси нарисува елени, подобни на тези, които теглят шейната на дядо Коледа. Вместо шейна обаче те теглят пейка, върху която бездомен мъж се подготвя да прекара нощта.  , показва как бездомникът отпива от бутилка преди да се разположи на пейката. Той намества чувала си като възглавница преди да легне и магическите елени да го \"понесат\" в небето. \"През 20-те минути, в които снимахме Райън на тази пейка, минувачите му дадоха топла напитка, два шоколада и запалка – без той да е поискал нещо\", разказа Банкси в социалната мрежа. \"Бог да благослови Бирмингам\", пише още артистът. \"Банкси ли е новият Чарлз Дикенс?\", пита \"Гардиън\", сравнявайки творбата му с новелата \"Коледна песен\" на британския писател. Произведението в Бирмингам е \"както въображаемо, така и много истинско\", пише вестникът и допълва, че Банкси успява да улови онези теми и моменти, които други артисти пропускат.   Reuters/Instagram/@banksy )\" alt=\"Großbritannien | Neues Banksy-Mural in Birmingham (  )\">   ZDF посочва, че с новия си графит уличният артист успява да насочи общественото внимание към бездомниците. А творбата на Банкси вече е допълнена от друг неизвестен автор - само няколко часа след завършването на графита носовете на елените станаха червени. Будната съвест на Банкси Бездомните в големите европейски градове стават все повече. Трафикът на хора, злоупотребите с търсещи работа в чужбина, високите цени на жилищата и съкращенията в някои сектори са само част от причините за проблема. Проблем, за който Банкси подсети над трите милиона души, гледали видеото му досега, в навечерието на парламентарните избори във Великобритания. За самия Банкси се знае малко. Роден е в Бристол някъде през 70-те години на миналия век. Става популярен с графитите си още през 90-те, а част от творбите му, сред които \"Момиче с балон\", са разпознаваеми в цял свят. През септември репродукция на \"Момиче с балон\" беше продадена за над един милиона паунда на търг в Лондон. Малко след като наддаването приключи, произведението започна да се самоунищожава чрез специална технология, изградена от самия Банкси. Половината от творбата бе нарязана. Продажбата все пак се осъществи, а произведението бе преименувано на \"Любовта е в кошчето\". Днес то е изложено в Държавната галерия в Щутгарт.  ", "date": "2019.12.12", "title": "Коледният подарък на Банкси"}
{"url": "http://www.classa.bg/%D1%81%D0%B2%D1%8F%D1%82/item/403329-%D0%BD%D0%B5-%D0%B5-%D0%BC%D1%8A%D0%B6,-%D0%BD%D0%B5-%D0%B5-%D0%B6%D0%B5%D0%BD%D0%B0-%E2%80%93-%D1%89%D0%BE-%D0%B5-%D1%82%D0%BE-%D0%BE%D1%82%D0%B3%D0%BE%D0%B2%D0%BE%D1%80%D1%8A%D1%82-%D1%82%D0%B5", "text": "Министър или министърка? Мъж, жена или нещо трето? Езикът се променя, следвайки времето, а речниците реагират. „Думата на годината“ е „they“     Английското местоимение „they\" („те\"), използвано обаче в единствено число, е думата на годината на американския интернет речник \"Мериам-Уебстър\". Думата „they\" се използва за хора, които се определят като смесица между мъж и жена, за такива, които изцяло отричат двуполовата двойка, както и за други представители на ЛГБТ+ обществото. Според речника, който включи новата дефиниция на думата през септември, търсенето ѝ тази година се е увеличило с повече от 300 процента. Решение на модерната бъркотия между м.р. и ж.р.? В своето изявление \"Мериам-Уебстър\" посочва, че използването на „they\" като полово неутрален заместител на „he\" („той\") и „she\" („тя) има над 600-годишна история в английския език. В миналото то е било критикувано като граматически неточно. От 20 век насам обаче използването на „they\" в единствено число е част от тенденцията все повече неутрални местоимения да навлизат в употреба, за да се избягва масовото използване на мъжки род, когато се говори и за жени. В последните години то се употребява и от всички онези, които настояват за деконструиране на класическите определения на пол. „Напоследък обаче „they\" се използва също и за всеки човек, който не се самоопределя с някой двата най-разпространени пола\", обясняват от „Мериам-Уебстър\". Ще се окаже ли „they\" новият „джендър\"? През септември тази година британската поп звезда Сам Смит се обяви за полово неутрален и помоли да се обръщат към него с местоименията „they\" („те\") и „them\" („тях\"). Оксфордският речник и сайтът Dictionary.com миналата година също публикуваха статии, в които потвърждават, че използването на „they\" в единствено число е граматически коректно. През ноември Оксфордският речник също публикува своята дума на годината, в случая словосъчетание. То е „climate emergency\" („климатична аварийна ситуация\"). „Мериам-Уебстър\" публикува своята класация за дума на годината от 2003-а насам. Миналата година на първо място беше „справедливост\", а през 2017 година – „феминизъм\". Класацията се определя от гласове в анкета на сайта и от предложения на читатели. Първи подгласник тази година се оказа латинският израз „quid pro quo\", в буквален превод „нещо за нещо\" - в смисъл „предоставяне на услуга в замяна на друга такава\". Той стана много популярен покрай процедурата за импийчмънт на американския президент, започнала през септември. Тръмп е обвинен, че е задържал отпускането на финансова помощ за Украйна, за да принуди Киев да започне разследване срещу политическия му опонент Джо Байдън и неговия син.", "date": "2019.12.12", "title": "Не е мъж, не е жена – що е то? Отговорът: \"те\"."}
{"url": "http://www.classa.bg/%D1%81%D0%B2%D1%8F%D1%82/item/403330-%D1%81%D0%BC%D0%B5%D1%88%D0%B5%D0%BD-%D0%B8%D0%BB%D0%B8-%D0%BF%D0%BE-%D1%81%D0%BA%D0%BE%D1%80%D0%BE-%D0%B2%D1%80%D0%B5%D0%B4%D0%B5%D0%BD-%D0%B5-%D1%82%D1%80%D1%8A%D0%BC%D0%BF", "text": "През миналата седмица видео, в което се предполага, че ръководителите на Канада, Франция и Великобритания се присмиват на американския си колега на срещата на върха на НАТО, придоби особена популярност и засили слуховете за влошаване на глобалната репутация на САЩ, предава Bloomberg. Според проучване в 18 държави, осъществено от Pew Research Center, възприемането на САЩ като основен съюзник не само че отслабва, а все повече хора смятат страната за \"най-голямата заплаха\" за тях в бъдеще. Дори най-близките съседи на САЩ губят вяра в тях. В Канада процентът на хората, които разглеждат САЩ като техен основен съюзник, е спаднал от 54% през 2007 г. до 46% през 2019 г . За същия период процентът на участниците в допитването, които разглеждат САЩ като основна заплаха, се е увеличил от 16% на 20%. От 2007 г. , когато е краят на мандата на Джордж У. Буш, досега бяха отчетени едни от най-ниските проценти на глобално доверие и одобрение. В Мексико процентът на анкетираните, които смятат САЩ за главен съюзник, е спаднал от 35% до 27%, а делът на хората, който разглежда САЩ като основна заплаха, се е повишил от 35% до 56% от анкетираните. Резултатите също така предполагат, че САЩ губят позиция в може би най-важното си дипломатическо предизвикателство: състезанието за влияние и власт с Китай. „В много от изследваните страни от Латинска Америка, както и от Близкия изток и Северна Африка, САЩ са определяни като по-голяма заплаха, отколкото Китай“, сочи проучването. Също толкова обезпокояващи за Вашингтон са настроенията в Нигерия, Кения и Южна Африка - трите най-големи икономики в Субсахарска Африка – там делът на участниците в анкетата, които смятат Китай за най-надежден съюзник на страната си, е също толкова висок, колкото и тези, които избират САЩ. В развиващите се пазари „икономическото влияние на Китай се разглежда в сходни или дори малко по-положителни измерения“ от това на САЩ Може да се твърди, че нарастващата изолация на САЩ в ООН е знак за ангажираността им с нейните принципи, след като през 2018 г. Вашингтон гласува \"против\" по повече резолюции на Общото събрание в сравнение с която и да е друга държава. Или поне така го вижда Тръмп. Той многократно е казвал: „Уважавани сме сега, така както не сме били уважавани отдавна.“ Държавният секретар Майк Помпейо упорито защитава подхода на президента към външната политика, заявявайки, че „поставянето на Америка на първо място означава да се асоциираме с нации, които споделят нашите принципи и са готови да ги защитават“. Това повдига два въпроса: Кои са тези нации и какви са тези принципи? В реч, озаглавена „Дипломация на администрацията на Тръмп: Неразказаната история“, Помпейо призова още държави да се присъединят към САЩ в декларация, отхвърляща правото на аборт. Присъединилите се до момента страни са Бахрейн, Беларус, Бразилия, Демократична република Конго, Египет, Гватемала, Хаити, Унгария, Ирак, Либия, Мали, Нигерия, Полша, Русия, Саудитска Арабия, Судан, Обединени арабски емирства и Йемен. От тези страни Freedom House определя само три като „свободни“, а четири като „частично свободни“. Останалите 11 са „несвободни“ заедно със Саудитска Арабия, Судан и Либия, които имат най-лошите общи резултати за политически права и граждански свободи. Такива статистики създават у анализаторите сериозни притеснения относно съюзниците, които Тръмп иска да привлече.  ", "date": "2019.12.12", "title": "Смешен или по-скоро вреден е Тръмп?"}
{"url": "http://www.classa.bg/%D1%81%D0%B2%D1%8F%D1%82/item/403331-%D0%BC%D0%B5%D1%80%D0%BA%D0%B5%D0%BB-%D0%B1%D0%B5%D1%88%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B0-%D0%B2-%D0%BA%D0%B0%D0%BF%D0%B8%D1%82%D1%83%D0%BB%D0%B0%D1%86%D0%B8%D1%8F-%D0%BF%D1%80%D0%B5%D0%B4-%D1%81%D0%B0%D1%89", "text": "Ситуацията около газопровода \"Северен поток 2\" свидетелства за капитулация на Германия пред САЩ, заяви Стефен Котре, говорител на фракцията \"Алтернатива за Германия\" в Бундестага по енергийни въпроси. Той каза, че \"опитите за торпедиране\" на такъв важен за Германия проект трябваше да принудят кабинета и канцлера на Германия Ангела Меркел да \"крещят веднага:\" Не, това няма да работи! \"     Както отбеляза Котре, още през 2018 г. Меркел „даде да се разбере“, че газопроводът е икономически проект, който засяга само Германия и Русия, но сега Берлин се предаде под натиска на САЩ, които искаха да „свържат„ Северен поток-2 “с Украйна, дестабилизирана от тях. \", съобщава РИА\" Новости \" . Представителят на фракцията подчерта, че стабилността на Украйна няма нищо общо с „други икономически проекти“. АдГ заяви, че правителството на Меркел може не само да \"защитава\", но дори просто \"да представлява интересите на Германия\". Припомняме, че Меркел иска да запази транзита на украински газ и при \"Северен поток 2\".  ", "date": "2019.12.12", "title": "Меркел беше обвинена в капитулация пред САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403312-%D0%B3%D0%B0%D0%BB%D0%B5%D0%BD%D0%B0-%D1%81%D0%B8-%D0%BF%D0%BE%D0%BA%D0%B0%D0%B7%D0%B0", "text": "Волно или не фолкпевицата Галена припомни на своите почитатели за порното, което преди години я изстреля на върха. Колкото и да й се иска да забрави този срамен момент, той винаги ще присъства в живота й.    А изглежда е решила отново да катери стълбицата, след като тази година нейната основна конкурентка Преслава отново изплува и си върна предишната слава. Затова Галена реши да действа и използва стария трик - голотата си.     Най-оборотната певица представи новия си дует с Фики \"Ламборгини\". Надеждите бяха за хита на зимата, но с появата на клипа всичко се изпари. Почитатели на гласовитата звезда са разочаровани, че е паднала толкова ниско и се е съгласила да пее простотии с Фики, предвид останалите й песни, които са на световно ниво.     Нещо повече, в клипа Галена хвърля всички задръжки и я виждаме полугола, само по еротично бельо. Изпълнителката на \"Сърце\" щедро показа задните си части, с което обра овациите на силния пол", "date": "2019.12.12", "title": "Галена си показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403313-%D0%BF%D0%B5%D0%B4%D0%BE%D1%84%D0%B8%D0%BB%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB-%D1%82%D1%80%D0%B5%D1%81%D0%B5-%D1%81%D0%BF%D0%BE%D1%80%D1%82%D0%B0", "text": "Страшен скандал разтърси световния спорт, след като френският фигурист Морган Сипре беше обвинен в педофилски прояви. Преди две години 28-годишният спортист хвърлил око на 13-годишна фигуристка, която тренирала на същата пързалка, запознал се с нея, след което й изпратил снимки на пениса си като покана за сексуален контакт. Девойката се оплакала на родителите си, които веднага се обърнали към полицията. Момичето, чието име не се споменава, призна също така, че е била заплашвана от треньорите на Сипре, че никога няма да се пързаля отново и посъветвана да си мълчи с думите - Хубава си, но никой няма да ти повярва!  Сипре е европейски шампион през 2019 година и победител във финалното Гран при от 2018-а с партньорката си - 32-годишната Ванеса Джеймс, с която се пързалят от 2011 година. Наскоро във фигурното пързаляне гръмна още един голям скандал, след като американката Ашли Вагнер се оплака от сексуален тормоз от колегата си Джон Кафлин,  .          ", "date": "2019.12.12", "title": "Педофилски скандал тресе спорта"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403314-%D0%BA%D0%B0%D0%BA%D0%B2%D0%B8-%D1%81%D1%8A%D0%BD%D0%B8%D1%89%D0%B0-%D0%B2%D0%B8%D0%B6%D0%B4%D0%B0%D0%BC%D0%B5-%D0%BF%D1%80%D0%B5%D0%B4%D0%B8-%D1%81%D0%BC%D1%8A%D1%80%D1%82%D1%82%D0%B0-%D1%81%D0%B8", "text": "Научните сътрудници от Американския център за палиативна помощ в Бъфало изучават сънищата на пациенти в болничното заведение, чиито дни са преброени, в продължение на 10 години. След анализ на получените данни, учените са достигнали до това какви образи човек най-често вижда в сънищата малко преди смъртта си. В научното изследване се отбелязва, че преди смъртта човек започва да вижда много ярки сънища, често техният сюжет започва да се повтаря всяка вечер. Това се случва приблизително единадесет дни преди кончината. 30% от хората са видели насън починалите си вече роднини, 59% са подготвяли куфарите си за пътуване, предстояло им дълго пътуване или пък закупували билети. Незначителна част от хората виждали в съня си спомени от миналото.      Учените също така са открили, че децата започват да сънуват домашни животни, преди да умрат. По-рано, експерти от Университета в Колорадо, изясниха, че ако ако човек спи твърде малко или твърде много, то дори при активен начин на живот и спиране на тютюнопушенето, рискът от сърдечен удар остава висок. Учените са провели проучване върху данните на 461 хиляди души на възраст 40-60 години, които никога не са имали сърдечен удар. Те са наблюдавалш здравето на участниците в експеримента в продължение на няколко години. В резултат е установено, че за тези, които спят по-малко от шест часа на ден, вероятността за инфаркт е 20% по-голяма. От друга страна се оказало, че тези които спят повече от девет часа, страдат от сърдечни проблеми с 34% по-често. Експертите смятат, че нормалното ниво на сън намалява риска при генетично предразположени хора с 18%.  ", "date": "2019.12.12", "title": "Какви сънища виждаме преди смъртта си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403315-1,5-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B8-%D0%BF%D0%BE%D0%B7%D0%B2%D0%BE%D0%BB%D1%8F%D1%82-%D0%B7%D0%B4%D1%80%D0%B0%D0%B2%D0%BD%D0%B0-%D0%BF%D0%BE%D0%BC%D0%BE%D1%89", "text": "1,5% от българите на възраст от 16 години нагоре не са могли да си позволят медицински прегледи или лечение през 2018 г., тъй като те са били \"твърде скъпи\", сочат данни на европейската статистическа служба Евростат. По този показател страната ни е на седмо място в Европейския съюз (ЕС).  Според статистиката 0,9% от българите не са се възползвали от медицинска помощ, тъй като са се надявали, че проблемът ще отшуми от само себе си, а 0,3% са заявили, че не са отишли на лекар поради липса на време. Други 0,3% посочват като причина, че здравното заведение е било твърде далеч. Само 0,1% от българите не са получили медицинска помощ миналата година, защото са включени в списък с чакащи, а други 0,1% са посочили като причина страха им от лекари, болници, прегледи и лечение, сочат данните на Евростат. В ЕС като цяло 3,6% от хората на възраст от 16 години нагоре съобщават за неудовлетворени нужди от медицинска помощ през 2018 г. Най-честата причина за това е, че лечението е недостъпно от финансова гледна точка.       1% от хората на възраст от 16 години нагоре заявяват, че лечението, от което се нуждаят, е \"твърде скъпо\". Следващата най-често срещана причина за липса на здравна помощ е наличието на „списък с чакащи“ (0,9%). 0,6% от жителите на страните членки на ЕС посочват, че са искали да изчакат и да видят дали проблемът няма да се разреши от само себе си.  Най-много хора не могат да си позволят здравни грижи поради недостъпност на лечението в Гърция (8,3%), следвана от Латвия (4,2%), Румъния (3,4%), Италия (2,0%), Белгия (1,7%), Португалия (1,6%), България (1,5%), Кипър (1,4%) и Полша (1,1%). На другия полюс са Чехия и Финландия - почти 0%, а в по-голямата част от страните членки на ЕС по-малко от 1% от населението съобщава за неудовлетворена необходдимост от медицинска помощ по финансови причини.  ", "date": "2019.12.12", "title": "1,5% от българите не могат да си позволят здравна помощ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403316-%D1%81%D0%B2-%D1%81%D0%BF%D0%B8%D1%80%D0%B8%D0%B4%D0%BE%D0%BD,-%D0%B5%D0%BF%D0%B8%D1%81%D0%BA%D0%BE%D0%BF-%D1%82%D1%80%D0%B8%D0%BC%D0%B8%D1%82%D1%83%D0%BD%D1%82%D1%81%D0%BA%D0%B8", "text": "  Св. Спиридон бил един от великите светители и чудотворци на IV век. Той се родил на остров Кипър от прости родители и сам, както съобщава неговият житиеписец, бил винаги прост по нрав, смирен по сърце и благ по живот. От детинство бил овчар. Като станал пълнолетен, той се оженил, но скоро овдовял и започнал да употребява целия си имот за помагане на ближните, които обичал искрено, както заповядал Господ: хранел бедни и сираци, приемал радушно странници. Господ му помагал в неговите добри дела, като му дарувал сила по чудесен начин да изцерява болните. В царуването на император Константин Спиридон бил поставен епископ в гр. Тримитунт, на остров Кипър. Скоро Спиридон се прославил с чудотворната си дарба. Постоянно при него идвали болни за помощ и изцерение; царете му оказвали почит, но всичко това не подействало върху смиреното сърце на светителя. Той знаел, че земната слава е нищожна. Да угоди на Бога било винаги негова единствена грижа. И в епископския си сан той запазил своите прости обичаи: избягвал всякакъв разкош, продължавал да се занимава със земеделие и сам заедно с жътварите жънел своите ниви; във всяко време бил достъпен за бедните, като употребявал за подпомагане всичко, което имал - давал помощи и съвети, поучавал с прости думи, пълни с любов и божествена мъдрост. Всички нещастни отивали при св. епископ с твърда надежда, че непременно ще намерят у него съчувствие и помощ. Във време на Спиридоновото светителство веднъж на острова настанала голяма суша, от която изсъхнали всички плодове и посеви, и настъпил голям глад. Жителите прибягнали до молитвите на епископа, и на другата година се получило чудно плодородие и изобилие на всичко. Но след няколко години гладът пак довел до отчаяние бедните жители на острова. Някои от богатите пък се радвали, понеже по време на плодородието събрали грамадни запаси и сега могли да се надяват да ги продават на по-изгодна цена. Един богат търговец закупил от друга страна голямо количество жито. Когато корабите му пристигнали, той заповядал да сипят всичко в хамбарите му, за да продава по-скъпо, когато гладът се усили. Това време скоро настъпило. Търговецът получавал големи печалби, но не искал с нищо да помогне на бедните си съграждани. Един бедняк дошъл при него и настойчиво молел за малко жито, за да не умре от глад със семейството си. Той му отказал немилостиво. Нещастният дошъл при св. Спиридон и със сълзи му разказал за крайната си сиромашия. \"Не плачи - казал светителят, който имал пророчески дар, - защото тъй говори Дух Свети: утре твоята къща ще се напълни с храна, а богатият ще те моли и ще ти предлага пшеница даром\". В същата нощ буря с проливен дъжд разрушила хамбарите на богатия търговец и водите, като се разлели, разнесли неговите огромни запаси. Търговецът в отчаяние молел жителите на града да му помогнат да спаси поне част от имуществото и като срещнал бедняка, комуто отказал да помогне, молел го да вземе толкова, колкото му е нужно. Той разбрал, че бедствието му е пратено от Господа като наказание за жестокосърдечието му. Просветен от Св. Дух, Спиридон узнавал тайните помисли и прегрешения на хората. Такава прозорливост му помагала да поучава чрез чувства на любов и милосърдие към ближните. Св. Спиридон взел участие в   за осъждане лъжливото учение на Арий . Някои епископи, знаейки, че Спиридон не е изучавал науки, се стараели да го отклоняват от прения с привържениците на Арий, понеже се бояли, че няма да съумее да защити и обясни истинското учение. Но Спиридон имал това, което не може да даде земната мъдрост: той имал твърда и жива вяра. В него действал Св. Дух, Който учи на всяка истина и затова неговите прости думи силно действали на Ариевите привърженици. Те разбрали истината и се отричали от заблужденията си. В думите на Спиридон те чувствали непреодолима сила, с която не могли да се борят. Веднъж император Констанций, син на Константин Велики, бидейки болен, видял насън, че Спиридон може да го изцери. Той го повикал, и действително Господ изцерил царя чрез молитвите на светия епископ. Констанций поискал богато да го награди и му предлагал много пари, но светителят се отказал от даровете и казал на царя: „Което направих за тебе, направих го от любов; от любов към тебе преплувах морето и предприех труден и далечен път; а ти за моята любов искаш да ми заплатиш с пари, които са извор на всякакво зло и вражда”. Но царят настоявал и тогава Спиридон, като взел от него парите, веднага ги раздал на бедните. Той много говорил на царя за неговите задължения, убеждавал го да помни благостта и милостта Божия, да бъде добър и милосърден към поданиците си, да вниква в техните нужди и да изпълнява справедливите им просби. Спиридон забелязал веднъж в ученика си желание за земно богатство и му казал: „Какво ти все за суетно мислиш като желаеш земно богатство, ниви и лозя? Всичко това няма истинска цена и измамва човека, като привлича неговите мисли и желания. Можем ли ние да мислим за това, когато знаем, че на небесата имаме нетленно богатство, дом неръкотворен? Търси онова богатство, което никой няма да ти отнеме, което няма да мине от тебе у друг, но вечно ще принадлежи на тебе, щом веднъж го придобиеш!” Прославен чрез много чудеса, които били знакове на проявената към него Божия милост, св. Спиридон остарял. Веднъж като жънел своята нива, почувствал се недобре и казал на жътварите, че му е дошло времето да замине при Господа. След няколко дни, като дал съвети на окръжаващите го да обичат Бога и ближния, той предал Богу чистата си душа около 350 г. Погребали го в Тримитунт. На гроба му, към който вярващите пристъпвали с благоговение, се извършвали много чудеса. Светите му мощи били пренесени в Цариград към средата на VII век, а към времето на турското завоевание на Цариград те били пренесени в Керкира (остров Корфу), където са запазени и досега в нетление.", "date": "2019.12.12", "title": "Св. Спиридон, епископ Тримитунтски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403317-12-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1800 г. - Вашингтон става столица на САЩ.     1911 г. - Старата столица на Индия - Калкута, е заменана с Делхи.   1917 г. - Създадена е татарско-башкирската държава Идел-Урал.   1917 г. - Първата световна война: Във Франция става най-голямата железопътна катастрофа - с влак, превозващ войници, при която загиват 543 души.   1925 г. - В САЩ е открит първият в света крайпътен хотел - мотел.   1941 г. - Втората световна война: България обявява война на Великобритания и САЩ; Унгария и Румъния обявяват война на Съединените щати; Индия обявява война на Япония.   1955 г. - Във Великобритания е патентован кораб на въздушна възглавница.   1956 г. - ООН приема резолюция за незабавно изтегляне на армейските части на СССР от територията на Унгария.   1963 г. - Кения придобива независимост от Обединеното кралство, денят се чества като национален празник и Ден на републиката.   1979 г. - Родезия си сменя името на Зимбабве.   1982 г. - В Ню Йорк е извършена най-голямата за този град кражба на пари - 11 млн. долара, от сейфовете на инкасаторска компания.   1988 г. - Състои се премиерата на българския игрален драматичен филм - мюзикъл \"АкаТаМус\".   1991 г. - В 36 Народно събрание е внесен закон за конфискация на имуществото на Българската комунистическа партия и останалите тоталитарни организации.   1993 г. - На референдум в Русия е приета нова конституция на страната.    ", "date": "2019.12.12", "title": "12 декември, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403318-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Така ще се потопите във важните и трудни домакински дела, че близките ще бъдат възхитени. Ще гледате по-сериозно на задачите и ще сте настроени за успех. В любовта използвайте чара си, така няма да се съмнявате, че ви ценят. От инвестирането на пари в бизнеса на приятел, е по-добре да откажете. Едва ли ще имате полза от това. Възможно е да ви се струпат, доста домакински задачи. Всичко ще се развива прекрасно, така че не се вълнувайте. Но грешките във финансите, могат да доведат до криза. Полезни ще са всякакви процедури свързани със здравето, ако имате възможност посетете фитнес или басейн. В края на краищата, е нужно постоянно да укрепвате имунитетът. Трябва да слушате съветите, които ви дават другите. Ако те се окажат ефективни, тогава ги прилагайте не само в личната, но и в професионалната сфера. От големи разходи, е добре да се откажете. Ако похарчите повече от планираното, ще останете без пари. А до заплата, трябва да живеете с нещо.   Научете се правилно да управлявате не само работния процес, но и собствените си мисли. В главата ви царува такъв хаос, че е трудно да се концентрирате върху нещо. Ако не вземете мерки, ще загубите възможността да направите печеливши запознанства. В семейния живот, ще трябва да се защитавате, но не прекалявайте с героизма. Ще се възхищавате на собствените си успехи, които сте постигнали в много-кратки срокове. Далновидността, ще ви помогне да откриете таланти, за които не сте подозирали. Възможно е интересно предложение за продуктивна работа. Въпреки че, ако вече сте намери нещо подходящо, тогава не е необходимо, да променяте всичко наведнъж. Включете дипломацията, за да привлечете повече хора - целенасочени и упорити. Тези, които имат бизнес, ще получат добри доходи и ще могат да си позволят големи покупки. Възможно е спешно пътуване, затова се подгответе морално и финансово. Вечерта ви очаква романтична атмосфера и интимност. Най-накрая ще започнете да се занимавате с реални дела, а не само да мечтаете кога ще изтеглите печелившия билет. По отношение на финансите, бъдете по-активни, иначе парите ще ви се изплъзнат. Песимизмът е лош съветник в любовта. Тук трябва да бъдете инициатор на всичко, което се случва. Поканете на среща, човека, когото харесвате.   Очаква ви ден, в който неприятностите, ще са повече отколкото приятните събития. Задайте си реални цели, тогава късметът ще ви се усмихне. Необходимо е да оставите в миналото, всичко което ви пречи да работите пълноценно и уверено. Дори в личната сфера, трябва да живеете в настоящето и да не ревнувате любимия, от бивши възлюбени.   Още рано сутринта, ще разработите такава тактика на поведение, че да завладеете целия свят. Да, много неща може да направите, но не се ласкайте твърде много. От заеми и кредити, се откажете, в противен случай в бъдеще, само ще ви дръпат назад. По-добре си намерете допълнителна работа. Ако имате успешни приятели,техните съвети няма да са ви излишни. Комуникирайте активно, преговаряйте и се отправете в командировка, ако обстоятелствата го налагат. Всичко, от което не се интересувате, оставете настрана. Това важи не само за делата, но и за хората, от които нямате полза. В семейния живот, ще трябва да отделите по-голямо внимание на домашните и финансовите проблеми. В трудна ситуация на работа, ще ви помогне колега. Не сте очаквали от този човек, такава подкрепа, защото връзката ви е напрегната? Както се казва, приятелите се познават в беда. Възможни са нови източници на доходи. Ако планирате ваканция, е добре да отделите пари за почивка. В крайна сметка, това ще ви зареди с енергия за цяла година напред. Потопете се в работата, така че никой да няма претенции към качественото и изпълнение. Ако това са творчески проекти, тогава е необходимо да обмислите, как да ги реализирате. Ако сте упорити, може да получите повече, отколкото сте мислили. Само не се оплаквайте, че нямате достатъчно пари.", "date": "2019.12.12", "title": "Дневен хороскоп 12 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403319-%D0%BA%D1%83%D0%BF%D1%83%D0%B2%D0%B0%D0%BC%D0%B5-%D0%BD%D0%BE%D0%B2-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82", "text": "Правителството прие решение да възложи на генералния директор на Авиоотряд 28 да проведе преговори за сключване на договор за доставка на въздухоплавателно средство за изпълнение на полети със специално предназначение.  Резултатът от преговорите ще бъде докладван на Министерския съвет за приемане на постановление, съобщиха от пресцентъра на ведомството. Със същото решение се възлага да бъдат проведени необходимите процедури, съгласно българското законодателство, за изграждане на хангар за съхранение и техническо обслужване.  ", "date": "2019.12.12", "title": "Купуваме нов правителствен самолет"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/403320-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE%D1%82%D0%BE-%D1%81%D0%B0%D0%BB%D0%B4%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0-%D0%BC%D0%B8%D0%BD%D1%83%D1%81,-%D0%BD%D0%BE-%D0%B4%D0%B5%D1%84%D0%B8%D1%86%D0%B8%D1%82%D1%8A%D1%82-%D1%81%D0%B5-%D1%81%D0%B2%D0%B8%D0%B2%D0%B0-%D1%81-56-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0", "text": "Търговското салдо на България за десетте месеца на годината е отрицателно , но намалява с над 56% за една година, показват предварителните данни за търговията на страната, представени от Националния статистически институт. За периода от януари до октомври то възлиза на  2,454 млрд. лева, като само през октомври общото външнотърговско салдо (износ FOB - внос CIF) излезе на отрицателна територия със 131,9 млн. лева. От януари до октомври  изнесените български стоки  са на стойност 48,702 млрд. лв., което е с 4,2% повече в сравнение със същия период на миналата година. Само за октомври общият износ на стоки възлиза на 5,402 млрд. лв. и намалява с 0,8% спрямо същия месец на предходната година.           За десет месеца в страната са внесени стоки на стойност 51,157 млрд. лв. (по цени CIF), или с 2,2% по-малко спрямо същия период на 2018 година. През октомври 2019 г. общият внос на стоки намалява с 11,2% спрямо същия месец на предходната година и възлиза на 5,534 млрд. лева.   През октомври 2019 г. общият внос на стоки намалява с 11,2% спрямо същия месец на предходната година и възлиза на 5,534 млрд. лева.   В НСИ изчисляват, че за десет месеца  експортът  за трети страни за една година нараства с 5,8% и достига 16,026 млрд. лева. Основни търговски партньори на България са Турция, Китай, Сърбия, САЩ, Руската федерация и Република Северна Македония, които формират 50% от износа. Статистиката показва, че износът на стоки на годишна база намалява с 10,3% и е в размер на 1,775 млрд. лева. % В НСИ отчитат, че през десетте месеца при експорта за страните извън Европейския съюз, разпределен според Стандартната външнотърговска класификация, най-голям годишен ръст е отбелязан в секторите „Храни и живи животни“ (56,8%) и „Минерални горива, масла и подобни продукти“ (24,6%). Най-голям спад се наблюдава в сектор „Артикули, класифицирани главно според вида на материала“ (21,8%). Импортът  от януари до октомври за една година намалява с 10,7% и е на стойност 17,048 млрд. лева (по цени CIF). Най-голям е стойностният обем на стоките, внесени от Турция, Руската федерация, Китай и Сърбия. Само през октомври вносът намалява с 35,9% на годишна база и е в размер на 1,635 млрд. лeвa. При вноса на стоки от трети страни, разпределен според Стандартната външнотърговска класификация, най-голямо годишно увеличение в НСИ констатират в секторите „Храни и живи животни“ (23,9%) и „Мазнини, масла и восъци от животински и растителен произход“ (17,7%). Най-голям спад се наблюдава в сектор „Минерални горива, масла и подобни продукти“ (37,9%). Външнотърговското салдо (износ FOB - внос CIF) на България с трети страни от януари до октомври е отрицателно и е в размер на 1,021 млрд. лева. През октомври то е положително и е на стойност 140,3 млн. лева. Търговия с ЕС Предварителните данни на НСИ показват, че за първите девет месеца на 2019 г.  износът на България за Европейския съюз  нараства с 3,3% спрямо същия период на 2018 г. и е в размер на 29,049 млрд. лева. Основни търговски партньори на страната ни са Германия, Румъния, Италия, Гърция, Франция и Белгия, които формират 66,3% от износа за държавите - членки на ЕС. Само през септември експортът нараства незначително спрямо същия месец на предходната година е на стойност 3,233 млрд. лева. % При износа на България за ЕС, разпределен според Стандартната външнотърговска класификация, от януари до  септември на годишна база най-голям ръст е отбелязан в сектор „Минерални горива, масла и подобни продукти“ (15,5%). Най-голям спад се наблюдава в сектор „Артикули, класифицирани главно според вида на материала“ (7,3%). Вносът от ЕС  от началото на годината до септември за една година се увеличава с 2,2% и достига 30,209 млрд. лева (по цени CIF). Най-голям е стойностният обем на стоките, внесени от Германия, Италия, Румъния, Гърция и Испания. През септември 2019 г. вносът на България от държавите - членки на ЕС, се увеличава с 0,3% спрямо същия месец на предходната година и е в размер на 3,243 млрд. лева. %     При импорта, разпределен според Стандартната външнотърговска класификация, на годишна база най-голямо е процентното увеличение в сектор „Безалкохолни и алкохолни напитки и тютюн“ (25,7%). Най-голямо намаление се наблюдава в сектор „Необработени (сурови) материали, негодни за консумация (изкл. Горивата)“ (22,7%). Външнотърговското салдо  (износ FOB - внос CIF) на България с ЕС е отрицателно и е на стойност 1,160 млрд. лева.                                         ", "date": "2019.12.12", "title": "Търговското салдо на България е на минус, но дефицитът се свива с 56% за година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403321-%D1%85%D0%B0%D1%81%D0%B0%D0%BD-%D0%B0%D0%B4%D0%B5%D0%BC%D0%BE%D0%B2-%D1%81%D0%BE%D1%82%D0%B8%D1%80-%D1%86%D0%B0%D1%86%D0%B0%D1%80%D0%BE%D0%B2-%D0%B5-%D1%81%D0%B5%D1%80%D0%B8%D0%BE%D0%B7%D0%B5%D0%BD-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%B8%D1%81%D1%82,-%D0%BD%D1%8F%D0%BC%D0%B0%D0%BC%D0%B5-%D0%BE%D1%81%D0%BD%D0%BE%D0%B2%D0%B0%D0%BD%D0%B8%D1%8F-%D0%B4%D0%B0-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0%D0%BC%D0%B5", "text": "Нашата позиция за субсидиите е за публично финансиране на политическите партии, каза председателят на социалната комисия в Народното събрание \r\n Всеки гласува по съвест днес за председател на КПКОНПИ. Добре е когато се изявяват позициите на една политическа група, те да бъдат еднакви е нея. Не искам да коментирам нагласите на колегите от БСП, каза в предаването „Денят на живо с Наделина Анева” по Канал 3 председателят на социалната комисия в Народното събрание д-р Хасан Адемов.  Първото нещо, което искам да кажа е, че на заседание на нашата парламентарна група, взехме решение да подкрепим кандидатурата на Сотир Цацаров, след като прегледахме и двете налични. Нашите очаквания са на първо място да прегледа законодателството. Той е с ярко изразен профил на сериозен професионалист и с дълбоки познания, нямаме основания да се притесняваме, каза още той.  Нашата позиция за субсидиите е за публично финансиране на политическите партии. Ние сме убедени, че това е начина за прозрачно финансиране. Ние предлагаме 11 лева на глас, но да има дискусия какъв да бъде модела на финансиране. Защото ако тези пари са достатъчни за малките партии, то остава усещане на излишност при по-големите. Предлагаме да се седне на една маса и да се предложи модел - по-различен от сегашния. Нека има и яснота за какво могат и какво не могат да се харчат парите, заяви Хасан Адемов.  \r\n       Нито една политическа партия извън ДПС не си направи труда да каже защо се финансират партиите. Тогава имаше референдум, ние призовахме да не се гласува на него и сега берем плодовете на това. Все пак трябва да има някакви пари в партиите - предложението за 1 лев звучи абсурдно. Затова и предложихме 0 лева финансиране, за да се види колко е безумно, категоричен беше той. \r\n   \r\n \r\n\t  ", "date": "2019.12.12", "title": "Хасан Адемов: Сотир Цацаров е сериозен професионалист, нямаме основания да се притесняваме"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403311-%D1%88%D0%BE%D0%BA%D0%B8%D1%80%D0%B0%D1%89%D0%B0-%D1%82%D0%B0%D0%B9%D0%BD%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B4%D0%B0%D1%8F%D0%BD%D0%B0", "text": "Трагичната смърт на принцеса Даяна през 1997 година бе истински шок за целия свят. Кралски биограф описа как бившият съпруг на Лейди Ди е реагирал на това ужасно събитие. Думите му са повече от шокиращи и коравосърдечни.     Принцеса Даяна почина в автомобилна катастрофа в края на месец август 1997 година. Това шокира милиони хора, а кралският биограф Пени Джунър е описал първите думи на принц Чарлз след смъртта на съпругата му. огато чу тъжната новина Чарлз казал: „Всички сега ще обвиняват мен, нали? Светът просто ще полудее. Едва ли можем да си представим сега колко силна ще е реакцията на всички. Тя може да унищожи всичко, дори и монархията”, егоистично заявил той.       Мнозина обвиняват именно кралското семейство за смъртта на принцеса Даяна, а теориите са най-различни. Много хора не могат да понесат факта, че принц Чарлз е имал връзка с Камила Паркър. Според тях той е направил Даяна нещастна. Кралският биограф отбелязва, че Чарлз моментално се обадил на приятелите си, след като разбрал новината, търсейки подкрепа. Първият човек, на когото се обадил, бил не кой да е, а самата Камила.     Думите му обаче в известна степен се оказват пророчески. Реакцията след смъртта на принеса Даяна наистина е мащабна. Във Великобритания няма човек, който да реагира безразлично към станалото. Хората носели цветя, пишели съболезнования и скърбели за любимката си. Що се отнася на кралица Елизабет II, то по думите на кралския биограф, отношенията между нея и сина й никога не са били по-обтегнати .", "date": "2019.12.12", "title": "Шокираща тайна за смъртта на принцеса Даяна"}
