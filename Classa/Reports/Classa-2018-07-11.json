{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383957-%D0%B7%D0%B0%D1%89%D0%BE-%D0%B5-%D0%BD%D0%B0%D1%85%D0%B0%D0%BB%D0%BD%D0%BE-%D1%82%D0%BE%D1%87%D0%BD%D0%BE-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B4%D0%B0-%D0%BF%D0%BB%D1%8E%D0%B5-%D1%80%D0%B0%D0%B4%D0%B5%D0%B2-%D0%B1%D1%80%D0%B0%D0%B2%D1%83%D1%80%D0%BD%D0%B8%D1%8F%D1%82-%D0%BC%D0%BB%D0%B0%D0%B4%D0%BE%D0%B6%D0%B5%D0%BD%D0%B5%D1%86-%D0%BE%D1%82-%D1%81%D1%82%D1%83%D0%B4%D0%B8%D0%BE%D1%82%D0%BE-%D0%BD%D0%B0-%D0%B3%D0%B0%D0%BB%D0%B0-%D1%81%D1%8A%D0%B2%D1%81%D0%B5%D0%BC-%D0%B7%D0%B0%D0%B3%D1%83%D0%B1%D0%B8-%D1%81%D0%B2%D1%8F%D1%81%D1%82", "text": "„Радев е първият президент популист на България“, обяснява Росен Плевнелиев в удивително интервю за „24 часа“.    От текста научаваме още, че действащият президент „търси евтин пиар, няма никаква тежест и международен успех, всеки момент ще предаде Нинова и БСП, направи неуспешен опит да раздели ЕС“.   Прочетох и си казах:  Радев задължително трябва да почерпи предшественика си.   Всяко ругателство на Плевнелиев има обратен ефект, укрепва рейтинга на засегнатия. Лошата агитация е контраагитация. По думите на поета – няма по-опасни врагове за Христа от бездарните попове.     Съдя по себе си. Публично съм критикувал Румен Радев, известно е отношението ми спрямо него. Като си представя обаче  нахилената физиономия на бравурния младоженец от студиото на Гала  и като чуя „компетентните му размисли“ относно български президент, почвам да се съмнявам дали съм прав.   Най-сигурният начин да заобичаш Радев е Плевнелиев да си отвори устата и да попържва.   И няма значение какво говори, няма значение дори дали в думите му има основания.   Преди всичко е грозно, неетично бивш държавен глава да оплюва наследника си на поста, и то с лексиката на квартален активист на ГЕРБ. Не помня подобен прецедент преди. И Желев недолюбваше Стоянов, и Стоянов не изгаряше от любов по Първанов, и Първанов нямаше поводи да харесва Плевнелиев.   Но никой не си позволи глупостта да „изригне“ с подобен инфантилен патос. Никой не посмя да унижи колегата си и институцията, защото по този начин щеше да унизи и себе си.   Не става дума за куртоазия. Това се нарича приемственост.   Хубав, лош, в момента Румен Радев е действащ президент, олицетворява нацията. Медиите и обикновените граждани имат право да говорят и пишат, каквото си поискат за него. В крайна сметка това им е работата – да контролират, да изискват, да коригират.   Но човекът, който само допреди година и половина е обитавал „Дондуков 2“…   Тъпо, тъпо отвсякъде. Издава силно наранено его, себичност, невъзможност да се отърсиш от комплексите си.    Прилича на семеен, кухненски скандал –  зарязана съпруга отмъщава на мъжа си, който е заживял с любовницата.   Твърденията на Плевнелиев са безцеремонни и от друга гледна точка, отвъд протокола.   Точно той, най-олекналният президент в историята ни, едва ли има право да говори за чуждата „тежест“. Народният фолклор ще го запомни завинаги като „Чехлю“. А сега, вторично, и като изкукало старче, приклекнално край фустата на именита столична златотърсачка.   Ще се запомни и че бе на път да обяви война на Русия, карикатурно напервайки гребен в позата на ястреб. А всъщност така и не успя да се еманципира от кокошарника на дребните си  страсти.   Плевнелиев до последно си остана прислужник на ГЕРБ.  Може би това е и единственото му качество – лоялността към онези, по чийто внезапен каприз оглави държавата, съвсем неочаквано и за самия него. Тъкмо се бяхме обнадеждили, че окончателно се е оттеглил в сапунените селения на сказката си със синоптичката, и ето – реши  да напомни, че е държавник, мислител, анализатор… С две думи – видяхте ли сега как е без мен, къде бях аз, къде е Радев, ехее, опичайте си мозъка след някоя и друга годинка пак да ме изберете.   Защо не? Нахалството е хронична черта на българските политици.", "date": "2018.07.11", "title": "Защо е нахално точно Плевнелиев да плюе Радев. Бравурният младоженец от студиото на Гала съвсем загуби свяст..."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383950-%D1%80%D0%B0%D0%B7%D1%85%D0%BE%D0%B4%D0%B8%D1%82%D0%B5-%D0%BD%D0%B8-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D1%89%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%82-1-56-%D0%BE%D1%82-%D0%B1%D0%B2%D0%BF", "text": "През тази година се очаква България да постигне разходи за отбрана, равни на 1,56 на сто от брутния вътрешен продукт (БВП). Това показват данни, представени днес от НАТО и цитирани от БТА. Близо една трета от тези средства ще бъдат насочени към придобиването на оборудване и спрямо данните от 2014 г. увеличението е неколкократно, с близо девет на сто над средната цел в алианса. Предвижда се нашата страна тази година да отдели близо 1,64 милиарда лева, като в тази сума не са включени средства за пенсионираните военнослужещи. От 2011 г. насам това са най-значителните разходи за отбрана у нас, сочат данните. За същия срок БВП на България е нараснал от 52 на 61 милиарда долара годишно. Макар че постоянно се повишават, разходите за отбрана на глава от населението в България остават сред най-ниските в Европа за последните седем години.", "date": "2018.07.11", "title": "Разходите ни за отбрана ще достигнат 1.56 % от БВП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383951-%D0%BF%D1%8A%D1%80%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D0%BE%D1%82-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D1%8F-%D0%B8%D0%BB%D0%B8-%D0%BD%D0%B5-%D1%81%D1%8A%D0%B2%D1%81%D0%B5%D0%BC", "text": "Да пренасяш товар по въздух е бързо и удобно, но е и невероятно скъпо. Пренасянето по въздух съставлява само 1% от световния транспорт на стоки и 35% от общата му стойност.   И докато в момента автономните дронове, които могат да пренасят до няколко килограма храна или лекарства например, привличат доста внимание, двама братя в България виждат свободна ниша в превоза на дълги разстояния.   Те смятат, че са разработили технология, която може да пренася десетки килограми товар и освен това не изисква пилот на борда.   Свилен и Константин Рангелови са съответно изпълнителен директор и главен технологичен директор на компанията си Dronamics. Двамата прекарват последните четири години в разработването на летателен апарат, който може да превозва над 360 килограма на разстояние до над 2400 километра.   Цифрите са впечатляващи на фона на модерните дронове, които стандартно изминават не повече от 15-20 километра.   Свилен Рангелов казва, че повечето малки дронове за доставки са създадени с цел придвижване на малки разстояния. Прави сравнението, че те са \"куриери на велосипеди\", докато Dronamics се цели в \"транспорт из целия свят\".   Проблемът със системата за въздушен товарен транспорт в момента е, че разчита на пренос, извършен от малко на брой, но големи и много скъпи самолети, които летят само между главните летища. Когато това се комбинира с дистрибуцията на стоките по земя, за да стигнат до крайния клиент, цената скача още повече.   Ако имате парите, времето, в което да изчакате товарът да стигне от точка А до точка Б, и необходимият обем от стоки, разходите са оправдани.    В противен случай става дума за излишна загуба на време и пари. Затова и в повечето държави по света вътрешните товарни полети са рядкост.   Решението на братята Рангелови е специално разработен за пренос летателен апарат, наречен \"Черния лебед\". Той използва бензинов двигател и моторно витло, може да бъде проследен чрез сателит и би могъл да бъде с повече от 50% по-евтин от стандартните, пилотирани от хора самолети.   Dromanics вече разполага с прототип с разстояние между върховете на двете крила от 4 метра. В бъдеще оригиналът трябва да е четири пъти по-голям.   Крайната версия ще има размерите на малък конвенционален самолет, много по-масивен от средностатистическия дрон с четири витла, използван за доставки. Прототипът вече е излитал на пробни полети на военни и цивилни летища в България, за да могат инженерите да оценят аеродинамичността му, системата за автопилот и спътниковите комуникационни технологии.   Самолетът е проектиран за по-компактни товари, типични за електронната търговия на дребно, за разлика от тежките и масивни палети, които се пренасят с товарните машини.   Това означава, че е идеален за пренасянето на неща като смартфони, дрехи, обувки, храна и медикаменти.   Константин допълва, че с брат му се съсредоточават върху създаването на самолет, който може да носи малки товари - такива, каквито биха се побрали във ван например. Така летателният апарат ще може да каца почти навсякъде, дори и при много къса писта на летището, а това ще свърже повече градове.   Системата е разработена и да бъде достъпна - и като производство, и като начин на работа. В противен случай няма да може да се конкурира с наземните превозни средства, дори и с преимуществото си откъм бързина. За да постигнат това, инженерите на Dronamics усъвършенстват аеродинамиката по начини, по които не биха могли, ако имаше предвидена и пилотска кабина.   Това влияе много на дизайна и баланса. Братята използват композитни материали за производство, които са далеч по-евтини. Затова и Рангелови не могат просто да приспособят военен дрон - те са направени за по-тежки товари като огромни палети с храна.   Една ключова разлика с другите автономни дронове за доставка е, че тук не се използват електрически батерии за задвижването. Засега \"Черният лебед\" използва бензинов двигател, който е широко разпространен в авиацията по света.   Така където и да кацне, екипите ще могат да го поддържат. А и батериите са тежки и с ограничени часове на работа.   От Dronamics очакват цената на летателния апарат да бъде под 100 хил. долара - много по-малко от товарен самолет, чиято цена започва от 500 хил. долара.   Братята мислят да се насочат към нарастващите пазари на Азия, Африка и Латинска Америка. Там онлайн търговията изживява своя бум, което повишава нуждите от превоз на стоките. В тези региони и регулациите на летателните средства са по-либерални.   Свилен Рангелов се надява прототипът в реални размери да бъде завършен до края на 2019-а, за да бъде представен пред широката публика.   Ако \"Черният лебед\" успее, това ще бъде първият самолет, проектиран в България от 70 години насам. А ако постигне набелязаните цели - най-вероятно няма да бъде последният.    ", "date": "2018.07.11", "title": "Първи български самолет от десетилетия... или не съвсем?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383952-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D0%BE%D1%87%D0%B0%D0%BA%D0%B2%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B8-%D1%80%D0%B0%D0%B7%D0%BD%D0%BE%D0%B3%D0%BB%D0%B0%D1%81%D0%B8%D1%8F", "text": "Генералният секретар на НАТО Йенс Столтенберг изрази днес очакването, че започващата утре в Брюксел двудневна среща на върха на държавите от алианса ще бъде съпътствана от разногласия и напрежение. Няма да се изненадам, ако разговорите бъдат напрегнати, включително за разходите за отбрана, коментира той на пресконференция. Различните мнения са нещо нормално между съюзници. Въпреки разногласията ни, вярвам, че НАТО може да остане стълб на евроатлантическата сигурност, добави той. Столтенберг даде примери от историята за оцеляването на НАТО – покрай изтеглянето през 1966 г. на Франция от управлението на алианса, както и около войната в Ирак в началото на днешния век. Преодолявали сме разногласията, в наш интерес е НАТО да остане. От идването на власт на президента на САЩ Доналд Тръмп американското военно присъствие в Европа се увеличи с 40 на сто – делата говорят повече от думите, коментира Столтенберг. Подялбата на разходите за отбрана в НАТО не е честна, затова увеличаваме усилията си, добави той. От 2014 г. насам постигнахме огромен напредък, но ни остава още дълъг път, посочи генералният секретар. Той уточни, че до 2024 г. държавите от НАТО (без САЩ) ще вложат в отбранителни способности 266 милиарда долара. По повод дневния ред на предстоящите заседания Столтенберг посочи въпросите за разходите, за борбата с тероризма, за готовността за действие. Предвижда се държавните и правителствените ръководители от НАТО да одобрят създаването на сили за бърза намеса, съставени от 30 бронирани батальона, 30 изтребителни ескадрили и 30 военноморски съда, готови да се задействат в срок до 30 дни. Ще бъде утвърдено оказването на допълнителна подкрепа в областта на сигурността в Тунис, Йордания и Ирак. Предвижда се да бъде прието решение за продължаване на финансирането на афганистанските сили за сигурност след 2020 година. Ще бъде подкрепено обособяването на нови две командни структури на алианса в САЩ и в Германия. Очаква се да бъде прието решение, според което занапред въздухоплавателните средства на НАТО да летят със самостоятелна позивна, която ясно ги отличава от останалите самолети в небето. В четвъртък се очаква НАТО да отправи покана към Македония за преговори за присъединяване към алианса. Лидерите от НАТО ще разговарят със своите колеги от Украйна и Грузия. Столтенберг приветства предстоящата среща между президентите на САЩ Доналд Тръмп и на Русия Владимир Путин. Трябва да бъдем силни, твърди и предвидими. Уверен съм, че срещата е важна за диалога във времена на високо напрежение. Важното е да останем единни, обобщи Столтенберг.", "date": "2018.07.11", "title": "Столтенберг очаква напрежение и разногласия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383954-%D0%B0%D0%B3%D0%B5%D0%BD%D1%82-%D0%BD%D0%B0-%D0%B4%D1%81-%D0%B8-%D0%B5%D0%BA%D1%81%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B5%D1%89%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D1%81%D0%B5-%D0%B3%D0%BE%D0%B2%D0%BE%D1%80%D1%8F%D1%82-%D0%B7%D0%B0-%D0%B4%D0%B5%D0%BC%D0%BE%D0%B3%D1%80%D0%B0%D1%84%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B7%D0%B0-%D0%B8%D0%B7%D1%87%D0%B5%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B0-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%B8-%D0%B3%D0%BB%D1%83%D0%BF%D0%BE%D1%81%D1%82%D0%B8", "text": "«Доста неща, които се говорят за демографската криза в България и за изчезването на страната и българите са абсолютни глупости. По-сериозно намаление на населението имаше през 90-те години и това се дължи на два много ясни факта. Единият е свързан с фактора свобода – много хора, повечето от които млади, потърсиха реализация и най-вече образование в чужбина.      Втората причина са много лошите икономически условия през 90-те години. Това се доказва с факта, че след 2002-2003 г. има доста сериозно увеличение на родените деца в България»,  заяви икономистът Владимир Каролев.   «Когато се твърдят глупости, че България умирала – просто не е вярно. Ние растем като брой, само че трябва с българите в чужбина да се поддържа връзка и да сме готови да ги посрещнем. Ако сега се върнат 100 хил. души, няма да знаем какво да ги правим»,  смята бившият социален министър Иван Нейков.   „Тезата, че всички ще се циганизираме или турцизираме е невярна, няма да стане това нещо, категорично”,  заяви Нейков.   Според Владимир Каролев един от основните проблеми е, че Българската православна църква не си върши работата.   «В България – и това е най-лошата демографска статистика в момента – всяко второ дете се ражда без семейство. Т.е. майка му или не живее с бащата или са направили дете и после бащата го няма или обратното»,  посочи икономистът.       В Уикипедия не пише  дали има деца….     В Уикипедия не пише  дали има деца…   И Каролев и Нейков пропускат обаче един фундаментален факт, потвърден от ЦРУ:   Автор: Крум Фильовски  Източник:   ", "date": "2018.07.11", "title": "Агент на ДС и екссоциален министър: Нещата, които се говорят за демографската криза в България и за изчезването на българите са абсолютни глупости!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383953-%D0%B5%D0%B4%D0%BD%D0%B0-%D1%82%D1%80%D0%B5%D1%82%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0-%D1%81%D0%B0-%D0%BD%D0%B0-%D1%81%D0%B0%D0%BC%D0%BE%D1%82%D0%BD%D0%B8-%D1%85%D0%BE%D1%80%D0%B0", "text": "Около 33% от българските домакинства, или почти всяко трето домакинство у нас, се състои от самотен българин, показват данни от анализ на Евростат за процента на самотните домакинства в Европейския съюз (ЕС) през 2017 г. Подобна тенденция се наблюдава в целия Европейски съюз – почти една трета от домакинствата там са били от възрастен човек без деца, отчита анализът на Евростат, цитиран от БТА. Според данни от последното преброяване на Националния статистически институт (НСИ) – у нас има тенденция към увеличаване на броя на едночленните домакинства. През 2001 г. те са били около 660 000, през 2011 г. – около 900 000, а днес надхвърлят 1 милион от общо близо 3 милиона домакинства у нас. Най-голям е бил относителният дял на едночленните домакинства в област Велико Търново – 38% и София-град – около 36%. Най-малко едночленни домакинства са регистрирани в област Кърджали – около 22%. Половината от едночленните домакинства у нас се състоят от неработещи лица или пенсионери. Домакинствата с един пенсионер са позиционирани около 46% в градовете и около 72% – в селата. Големият брой едночленни домакинства, състоящи се от едно лице на 65 и повече години поражда и редица сериозни проблеми в обществото ни, свързани с разкриването на служби за социално и здравно подпомагане на тази категория домакинства. Освен това приблизително във всяко 12-то едночленно домакинство у нас – лицето е с намалена работоспособност или признато трайно увреждани, сочат данните на НСИ. Последните статистически данни за размера на домакинствата в ЕС показват, че през 2017 г. около една трета от домакинствата в държавите-членки са били от един възрастен без деца или всяко трето домакинство в ЕС е било на самотен европеец. Най-висок е бил делът на самотните едночленни домакинства в Швеция – над 50%. Домакинствата от едно лице в Дания, Германия, Литва, Финландия и Естония съставляват между 40 и 45% от домакинствата в съответните страни. Най-нисък е бил делът на едночленните домакинства в Малта – под 20%. Страни с нисък дял на едночленните домакинства са още Португалия, Хърватия и Словакия – по 23%, Полша – 24%, Кипър – 25% и др. Според данните на европейската статистика през 2017 г. в ЕС е имало над 220 милиона домакинства, като 33% от тях са били от едно лице, което представлява и най-често срещаният вид домакинство в ЕС. Следващата конфигурация на вид домакинство в ЕС е двойка без деца – около 25% от всички домакинства в ЕС. Третият най-често срещан вид домакинство в ЕС се състои от „двойка с деца\", от които през 2017 г. в ЕС е имало 44,3 милиона или 20% от всички частни домакинства, отчита Евростат.", "date": "2018.07.11", "title": "Една трета домакинства са на самотни хора"}
{"url": "http://www.classa.bg/%D1%81%D0%B2%D1%8F%D1%82/item/383955-%D0%BA%D1%80%D0%B0%D1%8F%D1%82-%D0%BD%D0%B0-%D0%B8%D0%BB%D1%8E%D0%B7%D0%B8%D0%B8%D1%82%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Двама членове на британския кабинет и   подадоха оставка в последните дни - събитие, невиждано поне от 1982-а насам.   Те подадоха оставка по една и съща причина - за да протестират срещу плановете на премиера Тереза Мей да запази някои от предимствата на членството в ЕС за Великобритания в ерата след Брекзит. Този план не е много реалистичен, нито лесно осъществим. Но това не е причината двамата министри да подадат оставки.   Те напускат в протест, че планът не е достатъчно фантастичен, че не разчита достатъчно на вълшебен прах и сбъдване на магически желания.     И, което е по-зловещо, почти половината от торите са съгласни с напускащите министри.   От референдума през юни 2016-а за излизането на Великобритания от Европейския съюз, победителите се сблъскват с поредица от практически проблеми, за които не могат да предложат убедителни решения. С изтичането на времето британското правителство се принуди да прави все по-големи отстъпки пред гледната точка на ЕС, без по какъвто и да е начин да се доближи до завършено споразумение към крайния срок - 29 март 2019 г.   През последния уикенд Мей свика среща в дома си в провинцията Чекърс, за да предложи на кабинета проектоплан за преговорите с Евросъюза.   Планът предлагаше това, което е известно като \"мек Брекзит\": Великобритания се стреми да излезе от съюза и да сложи край на свободното движение на хора от ЕС във Великобритания, докато на практика остава в европейския митнически съюз.   Изобщо не е сигурно, че такъв резултат може да бъде постигнат.   Документът предполага силно преимущество в преговорите от британска страна, докато в момента изглежда, че Великобритания има нужда от тази сделка много повече, отколкото ЕС.   Но колкото и оптимистичен да е планът от Чекърс, той се вижда отчайващо незадоволителен на поддръжниците на Брекзит в политическите кръгове. Те са си представяли Великобритания, свободна да договаря споразумения за свободна търговия с други англоговорящи държави: САЩ, Канада и Австралия.   Те са обещавали да спрат милиарди лири плащания към Европейския съюз и да ги пренасочат към британската здравна система. Те настояват, че британските търговски споразумения трябва да могат да се защитават само в британски съдилища. Планът от Чекърс безусловно се отказва от тези смели надежди.   И така в знак на протест двама министри напуснаха:  ,  , решен както винаги да се позиционира като най-евроскептичния политик във Великобритания.   Ако Брекзит не беше успял, Джонсън сега щеше да заема много удобна позиция в британската политика - той щеше да е признат лидер на ултра-крайната евроскептична фракция в Консервативната партия.    Най-остроумният човек в политиката, най-добрият дебатьор в Камарата на общините, той би бил свободен да замисля стратегии и планове, без да се налага да се занимава със скучните, технически трудности на търговските преговори.   За негово съжаление, неговата страна спечели референдума и репутацията му е в свободно падане оттогава насам. Само 50% от членовете на Консервативната партия считат Джонсън за компетентен, дотук най-ниският рейтинг на който и да е от петимата водещи кандидати да наследят поста на Мей. Сред не-консерваторите, Джонсън има дори още по-нисък рейтинг.   New Statesman миналата година цитира бивш британски посланик, който нарече Джонсън \"най-недостойният и най-неквалифициран външен министър в съвременността, който успешно продължава да не оправдава каквито и да е очаквания\". Неговата оставка от кабинета е последен опит да си върне фракционното лидерство, което той провали.   Въпреки че Джонсън не проявява интерес към скучните подробности на политиката, той е водещият експерт на Великобритания в тъмната магия на саботирането на потенциални съперници.   И изглежда е на ръба на това да го стори отново. Неговата оставка спъна правителството на Мей и би могла да го свали. Но тази безскрупулна тактика не е свързана с особена загриженост за политическите резултати.   Консервативното правителство се олюлява, докато Великобритания се доближава все повече до това да бъде изхвърлена от ЕС без каквото и да е споразумение, което ще остави неуредени такива сериозни проблеми като ирландската граница и ще изложи на риск трудно постигнатия ирландски мир от 90-те години.   В момента хората и стоките пресичат границата между Северна Ирландия и Ирландската република толкова лесно, колкото и границата между които и да е два американски щата. В различни видеа можете да видите как автомобили пресичат границата четири пъти за 10 минути шофиране по един и същи път.   Ако ирландската граница остане отворена след Брекзит, всеки жител на ЕС ще може да лети до Дъблин, да вземе автобус до Белфаст и после да лети до Лондон - всичко това, без да показва паспорт.   Това ще превърне в тотална подигравка обещанието на Брекзит да ограничи емиграцията.   Но заздравяването на сигурността на ирландската граница е свързано с нещо повече от просто паспортен контрол на пътищата. В продължение на много километри, ирландската граница може да бъде прекосена с лекота пеша, без по-високи заграждения от фермерски огради, ако изобщо има такива.   За да се спре движението на хора, границата трябва да има ограда като тази, обещавана от Тръмп. Фортификацията на ирландската граница ще постави под въпрос постигнатото с огромни усилия мирно споразумение от 90-те години. Никой във Великобритания или Ирландската република не иска това. Но и никой не може да си представи как точно да го предотврати след Брекзит.   И това е само един от трудните, технически въпроси, все още очакващи реализуем отговор, две години след вота за Брекзит и след десетилетия на дебати във Великобритания за ЕС.   Ще имат ли правото британските банки да продават бонове на страни-членки на ЕС? Какво се случва с британските пенсионери, живеещи в Испания, Франция и Италия? Какво става с притежателите на паспорти от ЕС, работещи във Великобритания? Как Великобритания да договори собствени търговски споразумения със САЩ, както искат консерваторите, докато остава в митническия съюз на ЕС?   Дори привидно свръх-прости въпроси се оказват изключително нерешими на практика. Къде например да паркират камиони за проверка, когато преминават от Франция в пост-ЕС Великобритания? Според споразумение от 2003-а камионите паркират от френската страна на Ламанша.   Но французите все повече се дразнят от задръстванията, създадени от огромното количество паркирани камиони - 650 хектара в 40 километра високотехнологични заграждения. Те се надяват да използват преговорите за Brexit, за да притиснат британците да приемат в бъдеще паркингите за камиони в и без това доста пренаселената югоизточна Англия.   През 2016-а поддръжниците на Брекзит сред политическия елит убеждаваха британските гласоподаватели, че пост-ЕС Великобритания ще приложи достатъчно сила в преговорите, за да наложи волята си на другите членки на Европейския съюз.   Това твърдение се оказа илюзия.   Същото важи и за обещанията, че Великобритания ще спести милиарди лири, които да насочи в здравеопазването си, или че ново споразумение за търговия бързо ще бъде договорено със САЩ.   Преговорите за споразумение между САЩ и Великобритания дори не са започнали, а САЩ, които вече стартираха търговска война срещу Канада, не изглеждат като задоволителен заместник на ЕС, който в момента приема 45% от всичкия британски износ и осигурява 55% от всичкия британски внос.   Ситуацията е най-мрачната, пред която е била изправена Великобритания в последно време, и същевременно е една от най-скучните, формални и досадни като не успява да задържи интереса нито на гласоподавателите, нито на политиците.   Те предпочитат да се фокусират върху заговорите и плановете на Уестминстър като принасят в жертва сигурността и просперитета на страната заради неспособността си да фокусират вниманието си за по-дълго.", "date": "2018.07.11", "title": "Краят на илюзиите за Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383956-%D0%BD%D0%B0%D0%BF%D1%8A%D1%82%D1%81%D1%82%D0%B2%D0%B0%D1%89%D0%B8-%D1%82%D0%B0%D0%B1%D0%B5%D0%BB%D0%BA%D0%B8-,-%D1%81-%D0%BA%D0%BE%D0%B8%D1%82%D0%BE-%D0%BD%D0%B8-%D0%B2%D1%8A%D0%B7%D0%BF%D0%B8%D1%82%D0%B0%D0%B2%D0%B0%D1%85%D0%B0-%D0%B2-%D0%B3%D0%BE%D0%B4%D0%B8%D0%BD%D0%B8%D1%82%D0%B5-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "    Едни копаят, други строят. Накрая нищо не излезе.   А кое беше старото?   Да преизпълним плана, да станем ударници!   Труд и война - тъжният мироглед на социалистическия човек   Ох, тази сложна дума им-пе-ри-а-ли-зъм!   Ограмотяване на пролетариите   Човек и сам може да се сети, но ние да припомним...   А воалетка и дамска чантичка?   Маниакален страх от пожари В \"Ретро-музея\" във Варна висят десетки табелки, предупреждаващи за опасността от пожар. Дали в ранните години на НРБ наистина е имало толкова много пожари? Навярно да. Това е една от обратните страни на ускорената урбанизация: довчерашният селянин още не може да свикне с комплексния градски свят и с многобройните нови опасности. А литературните труженици отново се включват в ограмотяването му     Хората ходеха на баня веднъж в седмицата   Представете си тази табелка в някой от днешните СПА-центрове!   \"Теляшки услуги\" - що е то?   Конфузно   И още насекоми, които подриват основите на социализма   Неграмотността не е от вчера   Кратко и ясно   За финал: наздраве!        ", "date": "2018.07.11", "title": "Напътстващи табелки\", с които ни \"възпитаваха\" в годините на комунизма"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/383948-%D0%BF%D0%B5%D1%81%D0%B8%D0%BC%D0%B8%D0%B7%D1%8A%D0%BC-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Борсовите специалисти са много по-скептично настроени относно перспективите пред германската икономика заради търговския спор със САЩ. Барометърът за очакванията им през следващите шест месеца пада изненадващо силно през юли с 8,6 пункта до минус 24,7 пункта до най-ниското си ниво от август 2012 г. Това става ясно от редовното проучване сред 201 анализатори и инвеститори на базирания в Манхайм Център за европейски икономически изследвания (ZEW). Преди всичко опасенията от ескалация на международната търговска война със САЩ натоварват негативно икономическите перспективи\", каза председателят на ZEW Ахим Вамбах. Индексът остава под дългосрочната средна стойност от плюс 23,2 пункта. Това е петият спад за последните шест месеца. Трябва да се има предвид, че от началото на настоящата година индексът на икономическите очаквания се срина с цели 45,1 пункта. Експертите оценяват и актуалната ситуация по-зле от последната анкета. Вамбах твърди, че очакваното негативно влияние на търговския конфликт със САЩ върху външната търговия на Германия е по-значимо, отколкото последните положителни данни за поръчките, промишленото производство и пазара на труда. „Положителните новини за индустриалното производство, постъпващите нови поръчки и пазара на труда бяха напълно засенчени от очакваното отрицателно влияние на търговската война със САЩ върху германската външна търговия\", заяви той, цитиран в прессъобщението. Очакванията на експертите на финансовите пазари относно икономическото развитие в еврозоната също се влошиха рязко, като съответният индекс на бъдещите очаквания се понижи през юли до -18,7 пункта от -12,6 пункта през юни, докато индикаторът за текущата икономическа ситуация в eврозоната се понижи до 36,2 пункта от 39,9 пункта през предходния месец. В резултат на това икономическите перспективи за еврозоната през следващите шест месеца се влошиха значително. В съответствие с по-слабите икономически перспективи, както за Германия, така и за цялата еврозона, инфлационните очаквания също отбелязаха забележителен спад в сравнение с предходния месец, отбелязва ZEW. За главния икономист на базираната в Лихтенщайн VP Bank Томас Гицел индексът ZEW в момента отразява най-вече затруднените германско-американски отношения. „Германската икономика не е заплашвана от внезапна икономическа катастрофа\", казва той пред Ройтерс. Тъй като компаниите, инвестирали повече заради по-добрите финансови условия, а пазарът на жилищата процъфтявал, германската икономика ще остане силна през втората половина на годината, смята той. „Залогът е: ако търговският спор не ескалира, индексът ZEW през август ще бъде много по-висок\", пояснява Гицел. Много икономисти очакват възходът на германската икономика да е достигнал своя пик. Редица експерти и институти наскоро понижиха прогнозите си за растежа и очакват икономическо разширяване от малко над 2% в Германия през тази година, след 2,2% през 2017 г. Строителният сектор обаче продължава да се справя добре. Процъфтяващата индустрия започна второто тримесечие със силен ръст на приходите. През април приходите от строителната индустрия са с 9,8% по-високи от преди година, показват данни на Федералната статистическа служба.", "date": "2018.07.11", "title": "Песимизъм в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383949-%D1%85%D0%BB%D1%8F%D0%B1-%D0%B8-%D0%BC%D0%B0%D1%87%D0%BE%D0%B2%D0%B5", "text": "Учили сме, че „хляб и зрелища“ е арогантният девиз на управляващата класа, която иска да държи народа в инертност чрез задоволяване на най-насъщните му нужди – къшей хляб, за да не умре от глад, и зрелища (по възможност кървави), за да насочи класовата му енергия другаде, а не към революционната борба.   Така ни учеха преди 1989; сега не знам как е в училище – няма да се учудя, ако продължават да учат децата същото, не от лошо сърце, а просто по инерция.    Всъщност „хляб и зрелища“ е фраза в една от сатирите на Ювенал, писана в самото начало на II век. Поетът с горчивина споделя как римският народ, онзи от гордото S.P.Q.R (Римският сенат и народ), се е отказал да бъде суверен на държавата и субект на властта, защото единственото, което го интересува е „хляб и зрелища“. Сатирата бичува народа, а не потисническата класа.   Съвременният свят е ненадминат в зрелищата. Никога не е имало такъв повсеместен сеир (пардон – шоу), както днес: кино, театри, изложби, концерти, инсталации, пърформанси, флашмобове, виртуални реалности...   Но на върха на всичко е спортът, а на върха на спорта е футболът. Може би защото има интрига, защото има колизия, защото има сблъсък между две сили, на чийто изход могат да се залагат пари.   А може би и защото в спорта и особено при футбола (понеже там двата отбора наистина приличат на две воюващи армии), изходът не е ясен до самия край, а понякога и след него, когато свирят продължения и дузпи.    То и в киното е така – когато гледаш един екшън за първи път, не знаеш как ще свърши, можеш само да се досещаш. Но това че ти не знаеш, не означава, че не се знае по принцип. Сценаристът и режисьорът, например, знаят. А във футбола никой не знае. Действителността се твори пред очите ни. Затова хората пълнят стадионите, реват от възторг и плачат от мъка – защото нещата се случват пред очите им. Но дали е съвсем така?   Преди няколко дни Цветозар Томов сподели твърде интересна статистика. Тя проследява световните първенства по футбол от 1930 до днес и по-специално представянето на страните-домакини. В близо 1/4 от случаите домакините стават шампиони, а в останалите се представят нетипично добре за себе си.   Защо? Нали всичко – от жребия до дузпите – е случайност, с изключение таланта и подготовката на отборите?   И друго: колкото и да не се интересувам, забелязал съм, че на всяко първенство има по някоя „изненада“ – посредствен отбор, за когото всички са очаквали, че ще отпадне още в самото начало, обаче той прегазва една след друга световните футболни сили.    И България беше „голямата изненада“ през 1994, а на настоящото първенство „изненадата“ била Швеция, но не ме питайте защо.   Представете си 1994, дните преди мача България-Германия (четвъртфинал). Как ли са изглеждали залозите? Колко хора са заложили на Германия и колко на България? Какви суми са спечелили тези, които са заложили на България? Огромни. В интернет сигурно има данни – който иска да търси.   Сега вероятно отново се случва нещо подобно, защото медиите написаха: „Отпадането на фаворитите от Световното обърка залозите“. Не съм сигурен, ама май всеки път се случват такива „изненади“. Случайно?   Аз може и да съм прост, но знам две неща: във футбола има чудовищно много пари, а там където има много пари, случайността трудно я допускат.   При това положение дали хората не се лъжат като мислят, че получават неподправено зрелище, в което нещата се случват пред очите им? Дали пред тях не се разиграва поредният кино екшън? Едва ли. Едва ли чак дотам. Едва ли при първия съдийски сигнал вече се знае какъв ще е резултатът при последния, кои ще са голмайсторите и на кого ще дадат картони.   Но че има някаква обща манипулация, от която малко на брой хора стават номинално много богати – това съм склонен да заподозра, отхвърляйки всякакви обвинения в конспиративност.   Не се ли усещат хората, че има нещо нередно? Сигурно се усещат – те не са толко тъпи, колкото изглеждат понякога. Но си мълчат, защото в крайна сметка сделката е почтена.   Дори да има тук-там някаква манипулация, като цяло сеирът е автентичен и доставя своята потребителска стойност – вълнение, емоция, противопоставяне (аз съм велик, ти си боклук), шаренѝя в сивия живот, малко хазарт... Известно е, че комарджиите са щастливи, когато губят, не когато печелят.   Защо българите се вълнуват от футболния сблъсък между Египет и Уругвай, а не виждат смисъл да гласуват на избори в страната си? Нима първото засяга живота им повече от второто? Нима колизиите не са еднакво драматични? Може би проблемът е в това, че хазартните босове все още не са организирали залагания за изхода от парламентарните и местните избори.   Ако можехме да залагаме на партии и коалиции с надеждата, че ще спечелим милиони и ще оправим живота си, вероятно не само щяхме да се интересуваме от политическия процес, но щяхме да ходим и да гласуваме. Поединично и на агитки.   Партиите щяха да имат фенклубове с шапки и шалчета. Ултрасите щяха да се бият на излизане от изборните секции. Не че през 90-те го нямаше и това...   А може би даже не е и отсъствието на хазарт. Може би и ние като римляните от времето на Ювенал сме се отказали да бъдем субекти на властта и суверени на страната си. Оставили сме въпросът за властта да се решава инженерно и с гласовете на хора, които хабер си нямат за какво става дума, хора, които в едно по-справедливо общество изобщо нямаше да бъдат допускани до гласуване.   Ние искаме само „хляб и мачове“, нищо повече. Както казва Радой Ралин в знаменитата епиграма, в чиято още по-знаменита илюстрация от Борис Димовски опашката на свинята е подписът на Тодор Живков: „Сит търбух за наука глух“.    Но иначе по възмущение сме първи, все някой друг ни прецаква и ни пречи да разгърнем талантите си, защото е мутра и олигарх. „Нищо ново под слънцето“ (Екл. 1:9). Освен това мисля, че Картаген трябва да бъде разрушен.", "date": "2018.07.11", "title": "Хляб и мачове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383947-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-1968-%D0%B3%D0%BE%D0%B4%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D0%B3%D0%BE%D1%81%D0%BF%D0%BE%D0%B4%D0%B8%D0%BD%D0%BE%D0%B2-%D1%80%D0%B0%D0%B7%D0%BA%D0%B0%D0%B7%D0%B2%D0%B0", "text": "Той е роден в седмия ден на една година, която по-късно ще влезе в историята. И затова има съвсем лична версия за случилото се по онова време. В това есе Георги Господинов разказва своята истина  за паметната 1968 година.             Има нещо ирационално в тази година, нещо изплъзващо се и същевременно придърпващо. Понякога ми се струва, че тя продължава по-дълго от всички останали. Или пък че като черна дупка всмуква в себе си неща, случили се в други години. Помня 1968-а в подробности поради единствената причина, че съм роден в седмия ѝ ден. Което ме кара да се чувствам част от случилото и особено от неслучилото се тогава. И в някаква степен дори отговорен.   Януари   На 5 януари Дубчек станал лидер на чехословашката компартия.   След два дни майка ми получила силни коремни болки, поради което трябвало да се родя. Затова оттук насетне мога да говоря в сегашно време.   Същия ден Джордж Харисън заминава за Бомбай, а не след дълго и останалите трима от Бийтълс се присъединяват към него.   Февруари   Бийтълс са в Индия, медитират при Махариши, ходят в бели роби и по тази причина в останалия свят не се случва нищо особено.   В България се случва единствено прогнозата за времето - сравнително топло за сезона (5-9 градуса).   За малко да забравя: делегация на ЦК на БКП начело с другаря Тодор Живков заминава за тържествата в Прага, където последният, в смисъл Първият, произнася реч.   Март   На 27 съветският космонавт Юрий Гагарин загива при самолетна катастрофа. Поради липса на повече информация тръгват всякакви слухове за смъртта му, включително и този: че са го взели извънземните.   Баща ми пътува за първи път със самолет. Оцелява.   Купуваме си \"Опера\", първия български телевизор. Виж ти, светът бил черно-бял! Оттук насетне ще можем да гледаме цялата 1968-а по телевизията. Или поне редактираната ѝ версия.   Април   В САЩ е убит Мартин Лутър Кинг.   В Прага се запролетява.   Без връзка с горното майка ми си купува първия минижуп, макар вестник \"Работническо дело\" (и баща ми) да твърдят, че минижупът не е на мода.   Май   На 6 май започват вълненията в Париж. Студентите водят първа битка с полицията в Латинския квартал. Пролива се кръв. Същия т ден в България официално е Ден на животновъда, а неофициално - Гергьовден. Колят се агнета. Пролива се кръв.   От 20 до 22 май в София се провежда първи конгрес на Съюза на писателите. Потулен скандал около словото на чешкия гост Пужман. На приема по повод закриването на конгреса другарят Живков произнася слово.   Юни   Застрелян е Робърт Кенеди.   На 17 юни в Лондон е премиерата на филма \"Yellow Submarine\".   Официално е премахната цензурата в Чехословакия. На 27 юли програмата \"2000 думи\" е публикувана в \"Литерарни листи\".   Цензурата в България пречи да бъде забелязана цензура в България. Същата година, без да съм сигурен за месеца, в пещите на Полиграфическия комбинат е изгорена книгата \"Люти чушки\" на Радой Ралин и Борис Димовски.   Българските студенти организирано се готвят за Световния фестивал на младежта и студентите. На Националния стадион текат денонощни репетиции. Хиляди девойки и младежи с ленти и воали се превръщат в петолъчка, която по даден сигнал се разпада на сърп и чук. После сърпът и чукът размахват крила - ах, гълъб на мира. Накрая гълъбът каца на главата на Ленин. Главата на Ленин е направена само от девойки с отличен успех. Една моя леля по-късно цял живот ще се гордее, че е била в ухото на Вожда на световния пролетариат.   Юли   На 18-и е публикувано писмото на Централните комитети на комунистическите и работническите партии в България, Унгария, ГДР, Полша и Съветския съюз до ЦК на чехословашката компартия. А редакционната статия на \"Работническо дело\" от същата дата завършва с твърдото \"Да бъде разгромена контрареволюцията\". Иначе в България всичко е спокойно, радваме се на един хубав юли. На 28-и в София се открива Световният фестивал на младежта и студентите.   Във връзка с това майка ми вижда за пръв път на живо чернокож студент (\"жив негър\"), купува си джапанки и разучава песента \"Една българска роза\", написана специално за фестивала. С което нейното участие в революцията на 1968-а се изчерпва.   Под прикритието на данданията в София два български полка тайно са извозени от югоизточните райони някъде в СССР. Престояват там законспирирани цял месец.   Пониква ми първи зъб.   Август   Войските на Варшавския договор влизат в Чехословакия.   Бийтълс пускат Hеy Jude. На обратната страна е Revolution.   Баща ми тегли заем и купува \"Варшава\" - дебела, тромава, но мощна (като Варшавския пакт) кола. Един съсед казва на баща ми, че тези коли се водят на военен отчет и при мобилизация само им слагат по едно леко оръдие, с което те автоматически се превръщат в малки танкове. А шофьорите - в танкисти. Същият съсед тайно подшушва на баща ми, че в Прага нещо се мъти и ще трябва да ги освобождаваме. От кого - пита баща ми. От тях - отговаря съседът. Нищо не разбирам, но усещам, че баща ми се страхува да не го мобилизират с „Варшава\"-та в Прага.   Септември   Цензурата върху пресата отново е въведена в Чехословакия.   Майка ми и баща ми се абонират за списание \"Филмови новини\".   Баба ми прави 80 буркана с лютеница, 45 компота от праскови и 15 буркана царска туршия.   Нашите войници още са в Чехословакия.   40 години по-късно разсекретената докладна записка на Министъра на народната отбрана по онова време армейски генерал Добри Джуров за действията на българските части в ЧССР (прелюбопитно четиво) ще ми покаже пълната картина. От трите открити „нелегални контрареволюционни организации\" в района на нашия мотострелкови полк, едната е „нелегална младежка организация от хулигани\", а другата - „организация от проститутки в Банска Бистрица и Зволен, която има за цел чрез подлагане на млади проститутки да компрометира нашата армия\". Нашият полк, разбира се, останал некомпрометиран.   В същата секретна записка от 1968-а доста точно и конкретно са описани леките последствия от „недружелюбното\" отношение на местните хора към освободителите. От българските войници „един е със счупена ябълчна кост, един с изкъртени два зъба и останалите леко ранени\". Счупените зъби на отсрещната страна не са описани.   Октомври   Жаклин Кенеди се омъжва за Аристотел Онасис.   България побеждава Холандия с 2:0 в квалификационен мач за Световното по футбол. Гледаме го по новия телевизор \"Опера\".   Докато ме къпят вечерта на 7 октомври, към 19:30 по радиото съобщават: \"От Шумен днес бяха изпратени 12 тона грозде и ябълки за българските офицери и войници в Чехословакия. В писмото си кооператорите изразяват своята обич към българските бойци, които...\". Нататък не чувам, защото баща ми започва да смята на глас колко български войници и офицери трябва да има в Чехословакия, щом им пращат 12 тона грозде и ябълки, и колко време ще продължат събитията, ако този хикс брой войници и офицери ядат по 1 килограм на ден. Майка ми се обажда, че на офицерите може да им се полага по-голяма дажба, което напълно отказва баща ми от сметката. Баба ми се обажда не на място, че също може да задели няколко буркана за войничетата.   Точния брой на българските войници и офицери в Чехия ще науча 35 години по-късно след отварянето на секретните архиви - 2164 души. Тогава ще науча и още по-секретната информация, че за мисията си там са получавали сумата от 3 рубли на месец. Баба ми трябваше да им прати консервите. Пониква ми втори зъб.   Ноември   Ролинг Стоунс изтърколват един от най-великите си албуми - \"Beggars Banquet\". Майка ми и баща ми никога не са ги слушали.   Умира Джон Стайнбек. Започвам да подозирам нещо, което ще установя с фактическа точност едва след 35 годин - а именно, че 1968-а е пълна със смърт. Освен смъртта на Гагарин, убийството на Мартин Лутър Кинг и на Робърт Кенеди, 11 000 загиват при земетресението в Иран, десетки са убити в Прага, много повече във Виетнам... Същата година Ролан Барт първи забелязва „смъртта на автора\". Смъртава година.   Декември   Първи космически кораб с екипаж обикаля около Луната. Сутринта на Коледа полковник Борман чете от Космоса как в началото Бог създал небето и Земята.   Същата сутрин баща ми с група коледари броди из пустата и неустроена земя на село и пее:   Стани ми, стани, нине, нине господине,   че ти идат добри гости, добри гости коледари...   Няколко часа по-късно групата е заловена и отведена при партийния секретар, който обяснява, че Бог няма и няма да се роди, което прави Коледата безсмислена и дори официално забранена.   Вече съм почти на година и мога да ходя сам от леглото до вратата.   Когато Бийтълс отправиха конспиративно послание към българската младеж   1968-а никога не се е случвала. Това е единствената година, съчинена, въобразена, преразказана, украсена отначало докрай. Всички събития от тогава сочат единствено това. Ние, родените през 1968, също.   Твърде възможно е тя да е измислена като грандиозен проект от Анди Уорхол, който по това време празнува 40-годишен юбилей.   Твърде възможно е 1968 да е пореден номер на бойно учение, организирано от войските на Варшавския договор в чест на петдесетата годишнина от създаването на Съветската армия и флот, чествано същата година.   Твърде възможно е също така 1968-а да е изцяло съчинена от източноевропейски младежи, след умопомрачително слушане на Бийтълс в тайни тавански помещения. Доказателство за това дава внимателното прослушване на Yellow Submarine. В средата на парчето (точно на минута и 35 секунди) във фоновия шум ясно се чува репликата \"пусни ми веригата\" с ударение на \"у\", произнесена много бързо, на чист български. Ето така: \"пуснимиверигата\". Ако това не е конспиративно послание на Бийтълс към българската младеж... За жалост го разконспирирахме твърде късно, чак в средата на 1980-те, когато всичко вече беше изгубено.  ", "date": "2018.07.11", "title": "Цялата истина за 1968 година: Георги Господинов разказва"}
{"url": "http://www.classa.bg/%D1%81%D0%B2%D1%8F%D1%82/item/383944-%D1%82%D1%80%D1%8A%D0%BC%D0%BF-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D1%81%D1%8A%D0%B4%D0%B8%D1%8F%D1%82%D0%B0-%D0%B1%D1%80%D0%B5%D1%82-%D0%BA%D0%B0%D0%B2%D0%B0%D0%BD%D0%BE-%D0%B7%D0%B0-%D0%B2%D1%8A%D1%80%D1%85%D0%BE%D0%B2%D0%BD%D0%B8%D1%8F-%D1%81%D1%8A%D0%B4", "text": "Президентът на САЩ, Доналд Тръмп, има намерението да номинира съдия Брет Кавано, консерватор, за Върховния съд, съобщиха местните медии.   По този начин Кавано ще замести напускащия съдия Антъни Кенеди, който на 27 юни обяви, че се оттегля от съдебната власт.   Нанси Пелоси, лидер на Демократическото малцинство в Камарата на представителите, обеща да се бори срещу предложението на президента и гарантира, че партията й работи усилено, за да \"отмъсти за президента Обама\", чиято номинация на Мерик Гарланд за Върховния съд бе парализирана по време на процеса на утвърждаване.   Кавано, на 53 години от окръг Колумбия, работи в апелативния съд на САЩ в продължение на 12 години. Той също така е заемал Секретариата на Върховния съд под мандата на съдия Кенеди и е заемал висши позиции по време на мандатите на Джордж У. Буш.", "date": "2018.07.11", "title": "Тръмп се готви да предложи съдията Брет Кавано за Върховния съд"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383946-%D0%B4%D0%B0-%D0%B2%D0%B8%D0%B4%D0%B8%D0%BC-%D0%BA%D0%B0%D0%BA%D0%B2%D0%B0-%D1%80%D0%B0%D0%B1%D0%BE%D1%82%D0%B0-%D0%B2%D1%8A%D1%80%D1%88%D0%B8-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0", "text": "Българският омбудсман е свръхактивен, което само по себе си не е проблем. Проблемът е, че с някои от думите и делата си Мая Манолова заблуждава тъкмо онези, на които е тръгнала да помага             Началото на юли е златно време за омбудсмана - Комисията за енергийно и водно регулиране (КЕВР) определя новите цени, което дава възможност за поредица от медийни изяви с гарантирано одобрение сред аудиторията. Така стана и този път.   „Тези решения не отчитат социалната поносимост на цената на тока и парното\", „чува се гласът само на монополистите, които диктуват цените\", „гражданите имат едно право - да плащат\", тръби омбудсманът от студио в студио. След което тича да обсъжда с прокуратурата въпроса: „Може ли да се спре увеличението на тока и парното?\". Все едно някоя телевизионна синоптичка да обсъжда със Светия синод дали могат да се спрат летните дъждове.   Винаги готова!   Това, разбира се, са празни приказки без връзка с реалността, от които няма да произтече никакъв практически ефект. Но когато става дума за цени, на публиката такива приказки много ѝ харесват. Неслучайно омбудсманът се къпе в народната любов и е на път да оглави всички рейтинги. За нея всъщност цялата година е златно време. Без да пести усилия, тя е винаги готова (с или без покана) да се отзове навсякъде, хвърля се във всеки (реален или измислен) проблем, постоянно е в центъра на всички теми и събития, всекидневно е в светлините на медийните прожектори.   Някои определят нейната свръхактивност като турбопопулизъм и я упрекват, че използва поста, за да гради кариера - искала да става президент и затова се опитвала да заличи спомена за някогашното си битие на червено партийно „острие\".   Свръхактивността не е порок   Всеки има право да гради планове за бъдещето си, затова нека се опитаме да забравим за миналото. Нека приемем, че основният ѝ мотив е желанието да помага на хората. И нека я оценяваме по това дали го постига.   От тази гледна точка активността сама по себе си не е порок - особено за пост като този и особено в държава като българската, в която несправедливостите бликат отвсякъде, а институциите не се отличават с особена отзивчивост. Активността е дори положително качество, задължителна част от длъжностната характеристика.   Допускам, че е възможно свръхактивността и непримиримостта на днешния омбудсман да са били полезни в много конкретни случаи, за които може и да не сме чували. Сещам се и за позицията ѝ за Истанбулската конвенция. Вярно, не излезе при протестиращите и не обиколи телевизиите, за да „си къса ризата\", както го прави по други въпроси. Но все пак бе сред малцината, които имаха смелостта да подкрепят конвенцията. Въпреки това обаче обвиненията в популизъм имат основание.   Противоречиви резултати   Намесата на омбудсмана в някои реално съществуващи проблеми бе като на „слон в стъкларски магазин\". Поради което и резултатите са доста противоречиви. Като при законовите промени, свързани с дългосрочно неплатените заплати, които предизвикаха административен хаос (не ми е известно някоя заплата да е платена благодарение на тях, но може и да греша). Или като при промените, които удариха частните съдебни изпълнители и създадоха прекомерни привилегии и стимули за неизправните длъжници (както и нови възможности за адвокатите и колекторските фирми).   В други случаи омбудсманът се набърква в проблеми, които не само са до голяма степен измислени и обслужват пропагандни цели, но и въобще не са му работа. Като при т.нар. „двойни стандарти при храните\".   В трети обслужва несправедливи каузи с откровено лъжливи твърдения. Като при протестите на т.нар. розопроизводители, когато обвини в картел читавите и работещи на светло розоварни. С което всъщност обслужи работещия на черно картел на тарикатите и мошениците, които съсипват сектора. Благодарение на нея те не само не понесоха отговорността за лакомията си, но и бяха възнаградени с компенсации, платени от данъкоплатците. Не помага, а заблуждава   Най-показателен е примерът с енергийните цени. Твърденията на омбудсмана, с които започнахме, бяха масово разпространени от медиите. Нищо, че са напълно заблуждаващи.   Тази година цените на световните петролни пазари растат. По договор те са част от формулата, образуваща цената на купувания от „Газпром\" природен газ. Съответно тя също нараства, което пък се отразява върху други цени. Затова от 1 юли КЕВР определи (умерено до минимално) повишение на цените на природния газ (11%), парното (за София със 7%) и тока (1-2%).     Регулаторът работи по закон, правила и формули и ако ги спазва, увеличението на тока и парното няма как да се спре. Освен това не е вярно, че при решенията си той чува само гласа на монополистите и не отчита социалната поносимост на цената (която по принцип е доста мъгляво и относително понятие). Точно обратно: подложен на силен политически натиск, регулаторът винаги недочува гласа на енергийните дружества и изстисква до последната капка всяка възможност за ограничаване на цените в интерес на гражданите, които ще ги плащат. Не е вярно и твърдението, че когато цените на петрола се понижаваха, това не се е отразило върху цените на газа, тока и парното. Просто това понижение бе изконсумирано предварително.    Истината е, че многократно преди това в името на „социалната поносимост\" други състави на КЕВР „спестяваха\" на гражданите поскъпването на енергоносителите. А освен това системно натискаха надолу другите разходи и инвестициите на енергийните дружества, като не ги признаваха и не ги включваха в крайната цена. В резултат цялата енергетика задлъжня със стотици милиони и бе докарана до ръба на катастрофата, която после бе избегната благодарение и на днешния състав на регулатора. Ако сега някой послуша омбудсмана, кризата в енергетиката ще се върне много бързо. А това ще има разрушителни икономически последици и накрая ще се стовари върху онези, които тя твърди, че защитава.   Да помагаш на хората не означава да им казваш онова, което те искат да чуят. Още по-малко пък съзнателно да ги заблуждаваш и да им създаваш погрешни и вредни за самите тях представи и очаквания.   А за останалите (колкото и да са те), за знаещите, мислещите, помнещите и разбиращите, става все по-непоносимо да наблюдават това лавинообразно нарастващо дрънкане на небивалици.", "date": "2018.07.11", "title": "Да видим каква работа върши Мая Манолова"}
{"url": "http://www.classa.bg/%D1%81%D0%B2%D1%8F%D1%82/item/383945-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%B5%D0%B6%D0%B5%D0%B3%D0%BE%D0%B4%D0%BD%D0%B8%D1%82%D0%B5-%D1%81%D0%B8-%D0%BC%D0%B0%D0%BD%D0%B5%D0%B2%D1%80%D0%B8-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%B0", "text": "Южнокорейското правителство, в светлината на \"променящите се условия на сигурност\" на Корейския полуостров, обяви вчера своето решение да преустанови тази година маневрите Улчи - ежегодни армейски учения, целящи да се оцени готовността на страната за война.   Решението бе взето в началото на деня в рамките на седмичното заседание на кабинета, след което бе обявено от вътрешния министър на страната Ким Буокюм.   \"Правителството реши временно да спре изпълнението на Улчи, насрочени за края на тази година, в съответствие с променящите се условия на сигурност и предишни решения за спиране на съвместните военни маневри на Южна Корея и САЩ\", каза министърът, цитиран от южнокорейски медии.   Ким също така заяви, че от началото на следващата година Сеул планира да съчетае ученията Улчи с Таеджук на южнокорейската армия. Целта на новата тренировка на отбраната ще бъде \"да защити нацията от тероризъм и мащабни бедствия, както и от въоръжени атаки от чужбина\", обясни той.   Сеул се въздържа наскоро от военни тренировки и други мерки, които биха могли да провокират Северна Корея в разгара на преговорите за денуклеаризация със Съединените щати.   Маневрите Улчи, родени през 1969 г. след нахлуването на севернокорейските командоси в президентската резиденция в Сеул, са ежегодни тренировъчни маневри, насочени към изчерпателна проверка на способностите за управление на кризи и подготовка за война.   През 2008 г. тази симулация бе интегрирана със съвместните маневри със САЩ, така че спирането на Улчи тази година бе едно очаквано решение, след като Сеул и Вашингтон решиха да спрат съвместните си маневри.   Дълго време Пхенян критикува тези и други военни тренировки на полуострова като опити за инвазия.", "date": "2018.07.11", "title": "Южна Корея временно прекрати ежегодните си маневри на фона на преговорите със Севера"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383938-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B5%D0%B2%D1%84%D0%B8%D0%BC%D0%B8%D1%8F-%D0%B2%D1%81%D0%B5%D1%85%D0%B2%D0%B0%D0%BB%D0%BD%D0%B0", "text": "    Св. Евфимия се чества на 16 септември, когато пострадала, а на 11 юли се възспоменава чудотворството на нейните свети мощи. То било проявено във време на ІV вселенски събор в Халкидон.   Тоя събор бил свикан при император Маркиан и императрица Пулхерия в 451 г. Повод за свикването му дала ереста на александрийския патриарх Диоскор и на цариградския архимандрит Евфихий. Тези еретици лъжливо учели, че Иисус Христос не е имал две природи - божествена и човешка, а само една - божествена.     На събора най-много се проявил цариградския патриарх Анатолий и йерусалимския патриарх Ювеналий. Спорове и доказателствата и от двете страни не довеждали до никакъв край. Тогава патриарх Анатолий предложил - и православни, и еретици да напишат поотделно своето вероизповедание и двете да ги поставят в ковчега, в който били мощите на света Евфтимия. На това се съгласили всички.   Двете вероизповедания били написани и поставени върху мощите на великомъченицата. Ковчегът бил затворен и с царски печат запечатан, а още и военна стража била поставена. Тогава всички прекарали три дни в пост и молитва. Когато на четвъртия ден отворили ковчега, всички видели, че православното изповедание стои в дясната ръка на светицата, а еретическото - под нейните нозе. Така с Божия сила спорът бил решен в полза на православните.", "date": "2018.07.11", "title": "Св. великомъченица Евфимия Всехвална"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383943-11-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1346 г. Карл IV е избран за император на Свещената Римска империя.     През 1733 г. е осветена катедралната църква на Санкт Петербург, известна като Петропавловски събор - най-високата сграда в града (122,5 м).   През 1829 г. по време на Руско-турска война (1828-1829) руски отряди овладяват Месемврия (днес Несебър) и Анхиало (днес Поморие).   През 1884 г. е съставено десетото правителство на България, начело с Петко Каравелов.   През 1890 г. в Япония се провеждат за първи път избори.   През 1919 г. в Холандия е въведен 8-часов работен ден.   През 1921 г. след активната намеса на Червената армия Монголия става независима от Китай, като се създава Народна Република Монголия.   През 1950 г. Пакистан се присъединява към Международниян валутен фонд (МВФ) и Световната банка.   През 1960 г. публикуван е романът „Да убиеш присмехулник\" на американската писателка Харпър Ли, в който става дума за расовата несправедливост.   През 1971 г. се е състояла премиерата на рок операта „Исус Христос суперзвезда\" от Андрю Лойд Уебър.   През 1979 г. космическата станция „Скайлаб\" се завръща на Земята.   През 1987 г. според ООН населението на Земята преминава границата от 5 млрд. души.   През 1995 г. армията на босненските сърби завзема мюсюлманския анклав Сребреница. Падането на Сребреница стана непосредствен повод за военната операция срещу Република Сръбска.   През 2001 г. американската компания за моментни фотоапарати „Полароид\" обявява банкрут, след като не успява да разработи цифров фотоапарат за моментни снимки и губи пазари.   През 2006 г. Microsoft прекратява поддръжката на Windows 98 и Windows Me.   През 2006 г. за 11 минути седем бомби избухват в жп влакове в предградията на Мумбай, Индия, при което са убити 209 души, а 700 са ранени.      ", "date": "2018.07.11", "title": "11 юли, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383939-%D0%BC%D0%B0%D0%B9%D0%BA%D1%8A%D0%BB-%D0%B4%D0%B6%D0%B5%D0%BA%D1%81%D1%8A%D0%BD-%D0%B5-%D0%B1%D0%B8%D0%BB-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%BA%D0%B0%D1%81%D1%82%D1%80%D0%B8%D1%80%D0%B0%D0%BD-%D0%BE%D1%82-%D0%B1%D0%B0%D1%89%D0%B0-%D1%81%D0%B8", "text": "Конрад Мъри, лекарят, който беше затворен заради смъртта на Майкъл Джексън, казва, че певецът е бил \"химически кастриран\" от баща си още като дете, за да запази гласа си, съобщава The Blast.   В един запис лекарят нарече Джо Джаксън \"един от най-лошите родители в историята\" и казва, че \"фактът, че Майкъл е бил кастриран химически, отива отвъд думите\". Той също така осъжда \"жестокостта\" на бащата на певеца спрямо децата му. \"Надявам се, че Джо Джаксън е намерил изкупление в ада\", добавя лекарят.   Изявлението му относно химическата кастрация се основава на твърдения, че Майкъл получавал инжекции от хормони, за да забави пубертета и да задържи високия си глас. Според Мъри, музикантът му разказал за \"много страдания от ръцете на баща си\".   В същото време, синът на Майкъл, Принс Джексън, е публикувал видео в Instagram след смъртта на Джо Джексън, който почина 27 юни на 89-годишна възраст, в което той защитава от обвинения дядо си и счита, че той е отгледал правилно децата си.   Конрад Мъри излежа две години затвор, след като бе обвинен в неволно убийство, за дадената летална доза анестезия на известния музикант през юни 2009 г.", "date": "2018.07.11", "title": "Майкъл Джексън е бил \"химически кастриран\" от баща си"}
{"url": "http://www.classa.bg/%D1%81%D0%B2%D1%8F%D1%82/item/383940-%D0%B1%D0%B8%D0%B2%D1%88-%D0%BC%D0%BE%D0%BD%D0%B0%D1%85-%D0%BF%D0%BE%D0%B4%D0%B4%D1%8A%D1%80%D0%B6%D0%B0-%D0%B6%D0%B8%D0%B2%D0%B8-%D0%B4%D0%B5%D1%86%D0%B0%D1%82%D0%B0-%D0%B2-%D0%BF%D0%B5%D1%89%D0%B5%D1%80%D0%B0%D1%82%D0%B0-%D0%B2-%D1%82%D0%B0%D0%B9%D0%BB%D0%B0%D0%BD%D0%B4", "text": "Екапол Чантхоунг, треньорът на младежкия футболен отбор, който заедно с 12-те тайландски деца попадна в капан в пещера в Тайланд на 23 юни, играе ключова роля в запазването на децата живи.   Според служители от спасителните екипи, Екапол, 25-годишен бивш монах, е \"един от най-отслабналите в групата\", тъй като той споделя храната и водата си с децата от първите дни, съобщава \"Вашингтон пост\" , Освен това треньорът учи децата да медитират, за да останат спокойни и да пестят енергия.   Медиите разкриват, че Екапол е загубил родителите си, когато е бил на 10 години и е живял в храм почти половината от живота си, докато не започнал да тренира новообразувания отбор на Моу Па.   Въпреки че някои се опитват да го обвинят, че е завел децата в пещерата, близките и приятелите на Екапол твърдят, че благодарение на него непълнолетните са успели да оцелеят.   \"Ако той не беше с тях, какво би станало с моя син?\", каза майката на един от тийнейджърите в пещерата, в интервю за тайландски телевизионен канал.   От своя страна, един стар приятел на Екапол - Джой Кхампай каза, че треньорът обича децата \"повече от себе си\", добавяйки, че той познава приятеля си и знае, че той винаги ще се \"чувства виновен\" за случилото се.   На 23 юни групата от деца на възраст между 11 и 16 години и техният треньор по футбол изчезнаха по време на екскурзия в популярната пещерна мрежа Тхам Луанг в провинция Чианг Раи в северната част на страната. На 2 юли всички те бяха намерени живи в пещерата, където са в капан поради силните валежи в района, които наводниха пещерата и блокираха входа.   Миналата неделя започна спасителна операция, която успешно завърши вчера с евакуацията на всички деца.", "date": "2018.07.11", "title": "Бивш монах поддържал живи децата в пещерата в Тайланд"}
{"url": "http://www.classa.bg/%D1%81%D0%B2%D1%8F%D1%82/item/383941-%D0%B8%D0%B7%D1%80%D0%B0%D0%B5%D0%BB-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%B7%D0%B0%D0%BA%D0%BE%D0%BD%D0%B0-%D0%BF%D0%BE-%D0%B3%D1%8A%D0%B2%D0%BA%D0%B0%D0%B2,-%D0%B7%D0%B0-%D0%B4%D0%B0-%D0%B8%D0%BC%D0%B0-%D1%86%D0%B8%D0%B2%D0%B8%D0%BB%D0%BD%D0%BE%D1%82%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%BE%D1%80%D1%8A%D0%B6%D0%B8%D0%B5", "text": "Министерството на обществената сигурност на Израел иска законите за носене на оръжие да не са толкова тежки, за да се позволи на всеки гражданин със стрелково обучение в армията да получи разрешително.   Според МОС това би могло да увеличи броя на израелските цивилни с разрешителни за оръжия от 35 000 на 40 000, съобщава вестник \"Аарец\".   Ако законите за огнестрелните оръжия в Израел станат по-гъвкави, това ще се разглежда като голям успех на лобистите в полза на огнестрелните оръжия, предупреждават някои анализатори.   Съгласно действащите разпоредби, израелските граждани могат да носят оръжие само ако има сериозна причина за това.   Това не е първият път, когато министерството се стреми да разхлаби изискванията за носене на оръжие. Последните опити бяха предложени преди две години, през 2016 г., след серия от терористични атаки, при които цивилни са спасили живота на други граждани, използвайки личните си оръжия, според министерството.", "date": "2018.07.11", "title": "Израел ще направи закона по-гъвкав, за да има цивилното население по-голям достъп до оръжие"}
{"url": "http://www.classa.bg/%D1%81%D0%B2%D1%8F%D1%82/item/383942-%D1%81%D0%B0%D1%89-%D0%B8%D0%BD%D1%81%D0%BF%D0%B5%D0%BA%D1%82%D0%B8%D1%80%D0%B0%D1%82-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8-%D0%B2-%D1%82%D0%B5%D0%BA%D1%81%D0%B0%D1%81-%D0%B7%D0%B0-%D1%81%D1%82%D0%B5%D0%BD%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE", "text": "Собствениците на земя в Южен Тексас по границата с Мексико, са получили искания от федералното правителство да инспектират техните територии, за да се използват за изграждането на граничните заграждения, прокарани от президента на САЩ, Доналд Тръмп.   Преди няколко седмици, жители на град Ескобарес са получили писма от Инженерния корпус на армията и Бюрото за митническа и гранична защита, в които ги молят за съгласие да сондират земята им, съобщава телевизия KENS.   Президентът на Училищното настоятелство в Рио Гранде Сити, Даниел Гарсия заяви, че през май миналата година им съобщили чрез писмо, че Вашингтон разглежда имуществото им за издигане на \"тактическа инфраструктура, като гранична ограда\".   Хенри Куелар, конгресмен демократ от Тексас, потвърди, че федералните власти го информирали, че са подали повече от 200 такива искания в окръзите Стар и Идалго.   Разширяването на граничната стена, която вече е затворена в няколко сегмента, беше едно от обещанията, които Тръмп направи по време на предизборната си кампания, а когато дойде на власт, настоя, че Мексико ще плати за това разширяване.", "date": "2018.07.11", "title": "САЩ инспектират територии в Тексас за стената на границата с Мексико"}
{"url": "http://www.classa.bg/%D1%81%D0%B2%D1%8F%D1%82/item/383935-%D0%B2-%D1%82%D1%83%D1%80%D1%86%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D0%BC%D1%80%D0%B0%D1%87%D0%BD%D0%B0-%D0%B5%D1%80%D0%B0", "text": "Ердоган отново встъпи в длъжност като президент. Но вече разполага с (почти) безгранична власт. Той назначава, той уволнява. Съдиии, министри, учители. За турската демокрация започва мрачна ера           Говори се, че през 1990-те години, още като кмет на Истанбул, Ердоган бил заявил следното: \"За мен демокрацията е като трамвай. Когато пристигна до целта си, слизам от него\". Ето че 64-годишният Ердоган достигна своята цел. Като нов държавен глава със своя собствена конституция той има почти безгранична власт. Парламентът вече няма да играе почти никаква роля. Защото Ердоган може да управлява с декрети. Отсега нататък важи следното: Ердоган назначава, Ердоган уволнява. Съдиии, министри, учители. Уволнените от него в края на миналата седмица над 18.000 държавни служители явно няма да са последните. В една редица с Египет и Русия   Турската република въсщност никога не е била кристално чиста демокрация. С обезвластяването на парламента обаче Турция сега се нарежда окончателно в редиците на държави като Египет и Русия. И все пак: днес политическата опозиция в Турция има поддръжката на почти половината турско население.   Ердоган поема голям риск, ако вярва, че със своите поддръжници може да управлява срещу всички останали. Вярно, че той може да уволни всеки либерално мислещ учител и да наложи още повече часове по ислям в училищата. Той може също така да превърне и последните университетски професори в изпълнители на неговите заповеди. Може да прогони от страната западноориентираните напредничави предприемачи и да осигури държавни поръчки за своите довереници. Ердоган може да продължи да действа срещу Запада, може да накара своите медии да продължат да облъчват народа и да посрещне исканията на кюрдите с още повече насилие.    Да, Ердоган може да направи всичко това. Но тогава той няма как да осигури обещания икономически и политически подем на своята страна. Тъкмо напротив. Стремглавото понижаване на стойността на турската лира и галопиращата инфлация са първите предвестници на една дълбока криза.   Освен това изобщо не е ясно как ще функционира новият режим. Ердоган обеща на турците да премахне старата бюрокрация и да я замени с ефективна нова система. Същевременно назначи десетина вицепрезиденти и създаде консултантски институции, чиито компетенции остават неясни. Всъщност Ердоган иска да контролира всичко сам. Той обаче има нужда от сътрудници, които да са способни и на нещо повече, а не само да са съгласни да му се подчиняват.     Да не изоставяме турската опозиция!   Ердоган може да прокара плановете си само с твърда ръка. Ако отпусне юздите само за малко, страната ще стане неуправляема. И Ердоган го знае много добре. Може би затова излъчва и сигнали на помирение - като намерението си да назначава безпартийни експерти на министерски постове. Тези изявления обаче служат само за успокоение на Запада и на чуждестранните инвеститори.   За турските демократи започва доста мрачна ера. Никога досега те не са се сблъсквали с толкова могъщ противник като Ердоган. Въпреки поражението на последните избори обаче турската опозиция скоро ще набере нови сили. А Германия и Европа не бива да я изоставят: ние трябва да продължим да приемаме избягалите от Турция дисиденти и да засилим политическия натиск върху Анкара. ЕС постъпи правилно като реши първоначално да прекрати всякакви разговори с Турция за разширяване на митническия съюз. Всъщност, и присъединителните преговори могат да бъдат прекъснати. Защото от вчера насам от тях вече наистина няма никакъв смисъл.", "date": "2018.07.11", "title": "В Турция започва мрачна ера"}
{"url": "http://www.classa.bg/%D1%81%D0%B2%D1%8F%D1%82/item/383936-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D1%81%D0%B5-%D0%B0%D1%81%D1%84%D0%B0%D0%BB%D1%82%D0%B8%D1%80%D0%B0-%D0%B2-%D1%81%D1%82%D0%B5%D0%BF%D0%B8%D1%82%D0%B5-%D0%BD%D0%B0-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2", "text": ", това е улица Тверская, на самия пъп на Москва. Вляво се виждат част от хотел Карлтън Ритц, следващата сграда е централният Телеграф (№7).  \r\n   Снимано е почти от Червения площад. Той е 100-200 метра зад гърба на камерата. Това е една от най-натоварените улици, с по 3 платна от всяка страна (общо 6).  Няма такава улица в България.  В нито един град. Даже магистралата е двулентова.  \r\n   \r\n   \r\n\t . В Москва, и в Русия няма нито винетки, нито свинетки. Фирмата, която асфалтира, е ДЪРЖАВНА!  \r\n   Има го даже в името на организацията (ГБУ = Государственное бюджетное учреждение). Защо в Москва може, а в София не може? Защо в Русия може, а в България не можете, ГЕРБ?  ! И за теб се отнася! И за   със свинетките! /  \r\n\t \r\n\t \r\n \r\n\t \r\n\t \r\n \r\n\t \r\n\t \r\n", "date": "2018.07.11", "title": "Вижте как се асфалтира в степите на Плевнелиев. . ."}
{"url": "http://www.classa.bg/%D1%81%D0%B2%D1%8F%D1%82/item/383937-%D0%BD%D0%B0%D0%B4-13-%D0%B6%D0%B5%D1%80%D1%82%D0%B2%D0%B8-%D0%B8-%D0%B4%D0%B5%D1%81%D0%B5%D1%82%D0%BA%D0%B8-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%BF%D0%B0%D0%BA%D0%B8%D1%81%D1%82%D0%B0%D0%BD", "text": "Най-малко 13 души, сред които влиятелен местен политик, бяха убити, а най-малко 54 са ранени в самоубийствен атентат срещу предизборно събрание в Пешавар, Северозападен Пакистан, съобщи полицията, цитирана от Франс прес.   Атентатът е извършен срещу събрание на Национална партия \"Авами\", която вече е била нападана от ислямисти заради противопоставянето си на групировки като талибаните.     Малко по-рано военен говорител призна, че има заплахи за кампанията на парламентарните избори, които ще се произведат на 25 юли.   Сред убитите е кандидатът на партията Харун Билур. Нападателят се самовзривил в момент, когато политикът се готвел да говори пред около 200 привърженици.", "date": "2018.07.11", "title": "Над 13 жертви и десетки ранени при самоубийствен атентат в Пакистан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383928-%D0%B5%D0%B2%D1%80%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%89%D0%B5-%D0%BF%D1%80%D0%B5%D0%B7-2022-%D0%B3%D0%BE%D0%B4%D0%B8%D0%BD%D0%B0", "text": "България подаде молба за влизане в \"чакалнята\" на еврозоната, но остава спорно дали изобщо е разумно страната да въвежда еврото към датата, взета на прицел - 2022 година, пише ФАЦ в две статии по темата.               Доходите на българите са едва 50% от тези на хората в еврозоната. Това обаче не е формална пречка пред присъединяването на страната към общата валута. На преден план излизат други препятствия, пише \"Франкфуртер Алгемайне Цайтунг\" (ФАЦ) по повод предстоящото в четвъртък разглеждане на българската кандидатура. В една от двете си статии по темата германският вестник припомня фактите:   \"Номинално България отдавна изпълнява критериите\"   „Българското правителство не желае повече да губи време по пътя на страната към европейския валутен съюз. Министър-председателят Бойко Борисов изпрати писмо до шефа на Еврогрупата Марио Сентено, с което официално внася българската кандидатура за \"чакалнята\" на еврозоната ERM-II.      В писмото Борисов поема ангажимента да създаде условията за влизане в банковия съюз, които по принцип важат за страните от еврозоната. Писмото е от 30 юни тази година - последния ден от приключилото българско европредседателство\", пише ФАЦ и съобщава, че на срещата си в четвъртък в Брюксел финансовите министри от еврозоната ще обсъдят молбата на България.   Под заглавие \"В чакалнята\" ФАЦ публикува и коментар по темата. Ето какво пише авторът Вернер Муслер:   „Номинално България отдавна изпълнява критериите за конвергенция за присъединяване към еврото. Държавният бюджет е солиден, инфлацията е относително ниска, ниски са и лихвите по дългосрочните кредити\", пише ФАЦ и продължава:   \"ЕЦБ с облекчение открива друг аргумент\"   При тези условия присъединяването към ERM-II, което означава твърдо обвързване на българския лев с еврото, почти автоматично ще задейства и присъединяването към валутния съюз. Защото една страна, която в продължение на две години членува безпроблемно в ERM-II, вече не може да бъде спряна. И не играе никаква роля фактът, че доходът на глава от населението в България възлиза едва на 50% от средния в еврозоната. Реалната конвергенция не е част от критериите. Тъкмо поради това Европейската централна банка с облекчение открива друг аргумент: България все още не е нагодила банковото си законодателство към правилата в банковия съюз. И още не е консолидирала раздутия си банков сектор.   Именно благодарение на тази основателна критика присъединяването на България към еврото може още малко да се отложи. В същото време си остава спорно дали изобщо е икономически разумно България да влиза в еврозоната към датата, взета на прицел - 2022 година. Защото е малко вероятно дотогава реалната конвергенция на страната да се е подобрила съществено\", коментира ФАЦ.", "date": "2018.07.11", "title": "Евро в България още през 2022 година?"}
{"url": "http://www.classa.bg/%D1%81%D0%B2%D1%8F%D1%82/item/383929-%D0%B5%D1%81-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%BF%D1%83%D1%81%D0%BD%D0%B5-%D0%B3%D0%BE%D0%BB%D1%8F%D0%BC%D0%B0-%D0%B3%D1%80%D0%B5%D1%88%D0%BA%D0%B0-%D1%81-%D1%80%D1%83%D0%BC%D1%8A%D0%BD%D0%B8%D1%8F", "text": "Случващото се в Румъния е тревожно. Но защо ЕС ѝ обръща по-малко внимание, отколкото на Полша и Унгария? Атаката срещу румънската правова държава е не по-малко драматична от случващото се  в Будапеща и Варшава           На фона на големите кризи, с които ЕС се бори в момента, уволнението на Лаура Кьовеши - ръководителката на румънската Национална агенция за борба срещу корупцията - може и да изглежда като нещо незначително. Но това впечатление е грешно.   Атаката на посткомунистите в Румъния срещу правовата държава е не по-малко драматична от превземането на съдебната власт от национално-консервативните сили в Полша и Унгария. В сравнение с тези две страни обаче, Еврокомисията отделя твърде скромно внимание на случващото се в Румъния. При това възможностите на Брюксел да окаже влияние над Букурещ са значително по-големи, отколкото спрямо Варшава и Будапеща.     Известно е, че по отношение на Румъния действа т.нар. Механизъм за сътрудничество и проверка, който бе предвиден в Договорите за присъединяване на страната към ЕС през 2007 година, тъй като по онова време Румъния всъщност не беше истински подготвена за членство в Общността. Благодарение на този мониторингов механизъм в страната възникна относително добре работещо правосъдие.   Ако сега ЕС не се възползва решително от този свой инструмент, силата му ще се притъпи. И с небрежността си Брюксел също ще носи вина за това, че още една държава-членка на Общността се сбогува с правовите принципи.  ", "date": "2018.07.11", "title": "ЕС може да допусне голяма грешка с Румъния"}
{"url": "http://www.classa.bg/%D1%81%D0%B2%D1%8F%D1%82/item/383930-%D0%BA%D0%B0%D0%BA%D0%B2%D0%BE-%D0%BF%D1%80%D0%B5%D0%B4%D0%B2%D0%B8%D0%B6%D0%B4%D0%B0-%D0%BF%D0%BB%D0%B0%D0%BD%D1%8A%D1%82-%D0%BD%D0%B0-%D0%B7%D0%B5%D0%B5%D1%85%D0%BE%D1%84%D0%B5%D1%80-%D0%B7%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5", "text": "Дълго време германският вътрешен министър Хорст Зеехофер държа в тайна своя план за миграцията. Дори и някои от колегите му в кабинета не бяха запознати с всички детайли.  Днес Зеехофер представи своите 63 точки.           С няколко седмици закъснение германският министър на вътрешните работи Хорст Зеехофер представи своя \"универсален план\" за справяне с миграцията. Зеехофер подчерта, че този план е съставна част от проекта за цялостно преосмисляне на политиката по даване на убежище, към което се стреми неговата партия ХСС. Сърцевината на концепцията, представена от министъра, е една много по-строга политика по отношение на миграцията и бежанците. А инструментите ѝ се свеждат до мерки в страните, от които идват и през които преминават мигрантите и бежанците, сътрудничество в рамките на ЕС и конкретни действия в Германия.   \"Канцлерката одобрява 62,5 точки\"   Занапред в близост до границата ще се провеждат превантивни полицейски операции. Онези бежанци, които попаднат в мрежата на тези операции, ще бъдат насочвани към специалните центрове. Там ще има ускорена процедура за проверка за бежанците, които вече са били регистрирани в друга европейска страна. Освен това Зеехофер възнамерява да ускори като цяло процедурата по молбите за политическо убежище и да постави под по-сериозен контрол мерките за интегриране на новопристигналите. Министърът смята, че онези кандидати за убежище, които не подпомагат властите в опита да се установи истинската им самоличност, трябва да бъдат санкционирани.     \"Ще изградим транзитни центрове, откъдето кандидатите за убежище ще бъдат връщани директно в съответните държави, носещи отговорност за тях\", пише в документа. Зеехофер уточни, че лично носи отговорност за този план, който не е план на коалицията, а само на вътрешния министър. Той призна още, че не знае кои от предлаганите мерки ще бъдат подкрепени от коалиционния партньор ГСДП. Според него канцлерката поддържа \"62,5 точки\" от неговия план, който съдържа общо 63 точки.   Синдикатът на германските полицаи предупреди, че не бива да се възлагат прекомерни надежди на превантивните операции в близост до границата. Никой не бива \"да храни илюзията, че тези операции значително ще снижат нелегалната миграция\", каза пред \"Ди Велт\" председателят на синдиката Ернст Валтер. Той обясни, че за да се постигне търсеният ефект, полицията трябва да задържа под арест нелегалните мигранти, а това е юридически недопустимо.   Планът на Зеехофер взима предвид и последните решения на ЕС по въпроса. Според тези решения, мигрантите, пристигнали в ЕС, трябва да бъдат настанявани в \"контролирани центрове\", откъдето на доброволна основа да бъдат разпределяни в различни държави от ЕС.   Ще функционира ли планът на Зеехофер?   Част от мерките, които предлага Зеехофер, могат да функционират само ако получат подкрепа и от други държави. Засега обаче Италия категорично възразява да приема обратно кандидати за убежище от австрийско-германската граница. И в Северна Африка нито една държава не желае на нейна територия да се изграждат центрове за мигранти, които са били спасени в Средиземно море - каквато е идеята на Зеехофер.   Както е известно, наскоро италианският министър на вътрешните работи Матео Салвини оповести плановете си за разширяване на забраната за спасителни кораби на хуманитарни организации. Неговата идея включва и налагането на забрана на военни кораби, изпълняващи международни мисии, да акостират в италиански пристанища. Засега не е ясно дали той ще осъществи тези свои намерения.   Планът на Зеехофер трябваше да види бял свят още преди две седмици. Между него и канцлерката Ангела Меркел обаче възникна конфликт по една от 63-те точки, съдържащи се в него, и представянето му на бърза ръка беше отменено. Става дума за идеята на министъра още на германо-австрийската граница да бъдат връщани онези кандидати за убежище, които вече са регистрирани в друга държава от ЕС.   Спорът прерасна в конфликт между \"сестринските партии\" ХДС и ХСС. В крайна сметка коалицията (в която участват и социалдемократите) се договори на новата транзитна процедура да бъдат подлагани единствено онези бежанци, които вече са подали молба за убежище в друга държава - т.е. една значително по-малка група хора.", "date": "2018.07.11", "title": "Какво предвижда планът на Зеехофер за бежанците?"}
{"url": "http://www.classa.bg/%D1%81%D0%B2%D1%8F%D1%82/item/383931-%D0%B8%D0%B7%D1%82%D0%BE%D1%87%D0%BD%D0%BE%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B5%D0%BB%D0%B8%D1%82%D0%B8-%D1%81%D0%B0-%D0%B2-%D0%BF%D0%B0%D0%BD%D0%B8%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%80%D0%B5%D1%89%D0%B0%D1%82%D0%B0-%D0%BF%D1%83%D1%82%D0%B8%D0%BD-%D1%82%D1%80%D1%8A%D0%BC%D0%BF", "text": "Предстоящата среща на Путин с Тръмп тревожи силно днешните източноевропейски елити. Тактическото сближаване на Москва и Вашингтон обезценява за американците стойността на Източна Европа като „буферна зона“ между Русия и западноевропейските страни в ЕС. Това ни най-малко все още не значи, че Пентагонът и ЦРУ окончателно са се отказали от своите предишни планове срещу Русия и Китай.   Днешните източноевропейски елити са кадрувани от администрацията на Барак Обама и Хилари Клинтън. Те са формирани in vitro в институтите на демократическата партия на САЩ с основно предназначение да обслужват либералната глобализация налагана до този момент силово от Пентагона и ЦРУ. И носеща единствено и само ползи за транснационалния капитал.   Днес в Европа броди призракът на Стивън Бенън (идеолог на Тръмп), който насърчава европейските консервативни сили. И призовава за смяна на управляващите либерални европейски елити с консервативни такива.   Доналд Тръмп руши всичко изградено от ултралибералните американски демократи и глобалисти. Защото европейските елити, формирани и опекунствани от Обама, Клинтън и Нюланд по правилата на глобалните ултралиберални канони работеха и работят за сметка на американската държава и лично срещу него.   Най-ярък пример е Ангела Меркел, която е фронтмен на Хилари Клинтън в Европа. Затова Доналд Тръмп на предишната среща на върха на НАТО „подритва“ и „подбутва“ премиера на Черна гора и замерва на G-7 Ангела Меркел с бонбони.   Източноевропейските елити, хранени от Брюксел и опекунствани от демократите в лицето на „дълбоката държава“ във Вашингтон, са в паника. Тръмп e иззел стратегическата инициатива от ултралибералите в САЩ.   Путин и Тръмп са ситуационни партньори за ужас на днешните източноевропейски елити, които години наред се тълпяха да закусват с Барак Обама. Брюксел и Вашингтон се развеждат, а източноевропейците все повече започват да приличат на деца на разведени родители, които не знаят какво да правят.   Дали обичат повече „татко“ Тръмп или „майка“ Меркел? Най-страшната заплаха за източноевропейските елити не е митичната руска агресия. А последствията за тях в личен план от драматичната раздяла между Брюксел и Вашингтон.   Затова като инстинкт за самосъхранение източноевропейските елити истерично раздухват “руската заплаха”, а в последно време и китайската. В Източна Европа сме в навечерието на смяна на „декорите“.   За съжаление българският политически елит не е осъзнал, че живеем вече в друг свят. И продължава да пее ретро песни в стил „едно си баба знае, едно си баба бае“.    ", "date": "2018.07.11", "title": "Източноевропейските елити са в паника заради срещата Путин-Тръмп"}
{"url": "http://www.classa.bg/%D1%81%D0%B2%D1%8F%D1%82/item/383932-%D1%88%D0%B2%D0%B5%D0%B4%D0%B8%D1%82%D0%B5-%D1%81%D1%82%D1%80%D0%BE%D1%8F%D1%82-%D0%B2%D0%BE%D0%B4%D0%BE%D1%80%D0%BE%D0%B4%D0%B5%D0%BD-%D0%B7%D0%B0%D0%B2%D0%BE%D0%B4", "text": "Докато някои искат да строят АЕЦ, други строят водородни централи….     Енергийният гигант Vattenfall и производителят на горива Preem са си осигурили от Шведската енергийна агенция финансиране в размер на 585 330 евро за предварително планиране на 19MW водороден завод в Гьотеборг.   Партньорите ще продължат да разработват плановете за изграждането на завода, който ще произвежда водород за производство на биогорива на база утайки и отпадъци от шведската целулозна промишленост.   „Тази инициатива има потенциала да допринесе за постигането на целта за нулеви емисии както в промишлеността, така и в транспортния сектор,“ коментира ръководителят на отдела за устойчива индустрия в Шведската енергийна агенция – Клара Хелстад.     Президентът на Vattenfall и главният изпълнителен директор Манус Хол изразиха удовлетворениео от факта, че „шведската енергийна агенция вижда потенциала в споделената цел на Preem и Vattenfall за значително намаляване на емисиите от автомобилния транспорт“.", "date": "2018.07.11", "title": "Шведите строят водороден завод"}
{"url": "http://www.classa.bg/%D1%81%D0%B2%D1%8F%D1%82/item/383933-%D0%BA%D0%BB%D1%8E%D1%87%D0%BE%D0%B2%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%BD%D0%B0%D1%82%D0%BE-%D0%B2-%D0%B1%D1%80%D1%8E%D0%BA%D1%81%D0%B5%D0%BB", "text": "Около 2400 белгийски полицаи и 1000 военни са мобилизирани за форума   Около 2400 белгийски полицаи и 1000 военни са мобилизирани за срещата на върха на НАТО в Брюксел днес и утре, като мерките за сигурност са въведени още от снощи заради полуфиналния мач Франция-Белгия от Световното първенство по футбол, предаде Франс прес.   На срещата на върха на алианса са очаквани тридесетина държавни и правителствени ръководители.   Освен централата на НАТО силите на реда ще обезопасят и кралските музеи за изкуство и история в парка на Петдесетилетието, където лидерите ще вечерят днес.   Около тези зони ще се издигнат обезопасителни периметри, а някои улици ще бъдат отцепени. Движението още вчера бе ограничено в района на парка.   Летището на Брюксел предупреди в сайта си, че днес и утре са възможни забавяния и закъснения по пътищата към него заради срещата на върха на НАТО.   Полицията е мобилизирана още от снощи заради полуфинала на Мондиала между Франция и Белгия, който можеше да доведе до масови сцени на веселие в случай на победа на \"червените дяволи\". Мачът обаче бе спечелен от \"петлите\" с 1-0.   Днес, като всяка година на 11 юли, полицията ще бъде мобилизирана и заради Празника на фламандската общност.  ", "date": "2018.07.11", "title": "Ключова среща на НАТО в Брюксел"}
{"url": "http://www.classa.bg/%D1%81%D0%B2%D1%8F%D1%82/item/383934-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D1%80%D0%BE%D1%88%D0%B0%D0%B2%D0%B8%D1%8F%D1%82-%D1%80%D1%83%D1%81-%D0%BA%D0%BB%D0%BE%D1%83%D0%BD-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Политик, историк, журналист, поет, бивш кмет на Лондон и проспериращ продуцент на грандиозни гафове с очарователен международен характер - Борис Джонсън подаде оставка като външен министър на Великобритания и ускори кризата в правителството на Тереза Мей.       Борис беше твръд привърженик на истински, твърд Брекзит и остана крайно недоволен от сделката, която Мей сключи с Европеския съюз.   Той написа, че мечтата за Брекзит умира, а Обединеното кралство върви към унизителния статут на колония към ЕС.    Джонсън със сигурност не е приключил с политиката. Ако Тереза Мей падне, той става един от фаворитите за лидерската позиция в Консервативната партия, която в момента управлява островната държава и някогашна световна империя.   Ръката на бъдещето може да раздаде всякакви зарове на Борис Джонсън. Той вече има пребогато и колоритно минало и още отсега оставя противоречива диря в историята на Великобритания и света. Ексцентричният консерватор притежава способността да предизвиква вълни от смях, гняв, одобрение и омраза с почти всяка своя изява. Зависи на кой идеологически остров сте се позиционирали.   Но той вдъхновява крайни реакции дори сред политически хомогенни сегменти от обществото. Най-голямото забавление е за по-неутралните наблюдатели. Те безпристрастно оценяват таланта на Джонсън да изглежда изключително комично във всяка ситуация.   Джонсън може да изглежда изключително смешно в най-обикновени протоколни моменти.   Прегърбен, непохватен, шумен, остроумен, с рошава платинено руса коса и оживен поглед, той е майстор на неадекватните гримаси и хумористични физиономии. Няма костюм, който да му стои нормално и усмивка, която да бъде просто проява на дипломатическа куртоазия.   Той не може да се задоволи да бъде просто политическа и медийна знаменитост. Не, Борис Джонсън, наричан още и BoJo, е завършен пърформър, класен изпълнител на глуповати обществени каскади. Той е роден да разсмива.   Както споменахме по-горе, Джонсън може да изтръгне дълбок хилеж от белите ви дробове само като си стои нормално и се опитва да си стабилизира лицето, чийто черти постоянно се разбягват и разпадат независимо една от друга. Но той сякаш сам търси по-нетрадиционни публични изяви, за да може да блесне в пълния пародиен потенциал.    от дългогодишна обществена служба пред медийните прожектори и обективи.   Тлъстият и тежък Борис поваля крехко японско момче по време на благотворителен ръгби мач. Бившият кмет на Лондон гази в река, стъпва накриво и се пльосва в мътната вода.   Бившият кореспондент на The Daily Telegraph в Брюксел участва в дърпане на въже пред Темза, с ожесточена физиономия и костюм, който просто отказва за му стои човешки, Борис изпуска въжето и пада на тревата. Джонсън увисва на заял кабел, опънат високо над земята и безпомощно, но гордо размахва малки британски знаменца.   BoJo позира с прясно уловена риба по време на кампанията за Брекзит и всички се чудят кой има по-нелепо изражение - Джонсън или рибока. Тези и още множество моменти маркират комичната публична траектория на иначе доста успешната кариера на Борис.   Той предизвиква смях не само с конвулсиите на тялото си, но и с уменята на мозъка и устата си. Борис е легендарен с политически некоректните си реплики.   По време на посещение в Израел, той подкрепи еврейската държава и в официална реч каза, че бойкотите срещу израелски стоки са „лудост\", подкрепяна от „британски левичари преподаватели с криви зъби и кадифени сакенца\".   Друг път сравни ЕС с Хитлер и Наполеон заради техния безплоден опит да обединят Европа.   През 2006-а говори за канибалски оргии и убийства на вождове в стила на Папуа Нова Гвинея. Борис оприличи Хилари Клинтън на „садистична медицинска сестра в психиатрична клиника\" и обвини Обама, че е махнал бюста на Чърчил от Овалния кабинет, защото като половин кениец го е яд на империалиста Уинстън.   Зад много от гаврите на Джонсън, всъщност прозира истина, облечена в политически некоректен британски хумор. Но нищо не може да се сравни със спечелената награда негова поетична творба за Ердоган:   There was a young fellow from Ankara \"Who was a terrific wankerer \"Till he sowed his wild oats \"With the help of a goat \"But he didn't even stop to thankera.\"   Всичко това, разбира се, преди да стане външен министър. А сега, с оставка в джоба, Борис може да се върне към истерично забавните си реторически подвизи. Поне докато не излезе нов политически пост на хоризонта.", "date": "2018.07.11", "title": "Борис Джонсън - рошавият рус клоун на Великобритания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383923-%D0%BF%D0%BB%D0%BE%D0%B2%D0%B4%D0%B8%D0%B2-%D0%B1%D0%BE%D0%B9%D0%BA%D0%BE%D1%82%D0%B8%D1%80%D0%B0-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0", "text": "Фенове на Лили Иванова я хванаха в поредната лъжа, пишат те във фейсбук страницата й. Този път не става въпрос за първите цифри от ЕГН-то й, за които от години се знае, че са фалшифицирани, а за концертът й в Пловдив, който трябва да се състои днес, пише \"Телеграф\".    Първоначално рециталът й беше обявен за 28 юни в Античния театър в Пловдив, но няколко дни преди датата бе отложен за 9 юли заради лошото време. В 14 часа в събота от екипа на певицата обявиха: \"Важна промяна за всички с билети за концерта в Античния театър, Пловдив на 9 юли!      Въпреки огромното желание на целия екип да запазим уникалната атмосфера в Античния театър, отново се налага да се съобразим с атмосферните условия и метеорологичната прогноза за понеделник и сме принудени да преместим мястото за провеждането на концерта в зала С.И.Л.А. Билетите ще важат без необходимост от презаверяване и ще се погрижим за адаптирането към новата схема и настаняване на публиката.    Предварително благодарим за разбирането.\" През цялото това време обаче се е знаело, че по програма на 9.07 концерт концерт в Античния театът ще изнесе австрийският пианист Рупърт Хубер с родната барабанистка Мария Петрова. Въпреки това Лиленце-Пиленце обяви смяната в последния момент, а брошурата с програмата публикува нейн почитател в коментарите под поста й. Това възбуди повечето фенове, които заявиха, че ще бойкотират концерта й и започнаха да предлагат билетите си на доста по-ниски от закупените цени.    \"Повечето от закупилите билети хора от цялата страна избират да посетят точно Пловдив заради възможността да се насладят на концерта не къде и да е, а в Античния театър. Именно заради това много биха предпочели да се понамокрят малко, но не и да им се замени атмосферата с една обикновена зала. Оставете концерта да си бъде на първоначалното място!\"    Призова Мария Андреева. Лили Митева казва, че много хора връщат билетите от 28 юни, защото на 9.07 не са в града. На всичките въпроси на феновете никой не отговори на страницата във фейсбук.", "date": "2018.07.11", "title": "Пловдив бойкотира Лили Иванова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383924-%D0%BC%D0%BE%D0%B4%D0%B5%D0%BB%D0%BA%D0%B0-%D0%BA%D0%B5%D0%B9%D1%82-%D1%8A%D0%BF%D1%82%D1%8A%D0%BD-%D1%81%D0%B5", "text": "Признатата за най-сексапилната жена тази година в целия свят, 26-годишната Кейт Ъптън отново зарадва своите почитатели. Американската моделка се снима топлес за изданието Sports Illustrated Swimsuit и публикувал видеоклип от заснемането на фотосесията. \r\n   \r\n    Не толкова отдавна моделката с четвърти размер на гърдите се оказа лидерка в списъка на стоте най-сексапилни жени според изданието Maxim.  \r\n   А само преди няколко дни Кейт Ъптън участва в топлес фотосесия. На новото видео девойката демонстрира своята безупречна фигура. За Sports Illustrated Swimsuit Кейт избра златистата долна част от бански костюм. На видеото моделката стои във водата и показва разкошното си си тяло, покривайки огромния си бюст с ръце. \r\n    ", "date": "2018.07.11", "title": "Моделка Кейт Ъптън се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383925-%D0%BD%D0%B5%D1%83%D1%81%D1%82%D0%BE%D0%B8%D0%BC%D0%BE-%D0%B3%D0%BE%D1%80%D0%B5%D1%89%D0%B0", "text": "звестната руска супермоделка от Ростов на Дон Мария Лиман е най-красивата почитателка на Световното първенство по футбол в Русия според британското издание \"Сън\".    \"Приятно е, че снимките ми са се разпространили в цяла Европа и сега ме смятат за най-горещата фенка\", признава рускинята. \"Мислех, че момчетата ще се радват като видят, че момиче прави нещо за тях.    Но какво всъщност мога да направя - освен просто се усмихвам и да се разсъбличам\", добавя Мария Лиман. Поредицата от снимки на футболната тема били направени за забавление, според думите на моделката - заради нейните последователи в \"Инстаграм\". Девойката не успяла да посети нито един мач заради препълнения си работен график. Въпреки това, Мария Лиман признава, че по време на турнира се е увлякла сериозно по футбола.     Ето и още няколко горещи фотографии на Мария Лиман:              ", "date": "2018.07.11", "title": "Неустоимо гореща"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383926-%D1%81%D1%82%D1%80%D0%B8%D0%BF%D1%82%D0%B8%D0%B9%D0%B7-%D0%BD%D0%B0-%D1%81%D1%82%D0%B0%D0%B4%D0%B8%D0%BE%D0%BD%D0%B0", "text": "Популярната в YouTube видеоблогърка Регина направи стриптийз танц на стадион „Крестовски“ в Санкт Петербург след победата на Франция с 1:0 над Белгия в първия полуфинал от световното първенство по футбол в Русия. \r\n   \r\n   Фенката вероятно е стискала палци за Белгия и е загубила някакъв бас, след като под публикуваното видео e написала: „Винаги играя честно, загубих спора“. \r\n   „Петлите“ спечелиха с гол на Самюел Юмтити (51) и за трети път в историята ще играят на финал на Мондиал след 1998 година, когато триумфираха на домашна сцена, и 2006 година, когато загубиха в Германия спора за трофея срещу Италия след дузпи. \r\n      ", "date": "2018.07.11", "title": "Стриптийз на стадиона"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383927-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D1%8E%D0%BB%D0%B8", "text": "ОВЕН ( 21 март - 20 април ) Препоръчително е, да се съсредоточите върху личния бюджет, кариерното развитие и емоционалното си състояние. От изкушения в интимен план е по-добре да се откажете, защото те, освен временно удоволствие, друго няма да ви донесат. По-добре посветете деня на духовно развитие, учение или спорт. Вечерта е възможна покана за гости от приятел. ТЕЛЕЦ ( 21 април - 21 май )  Ще бъдете толкова увлечени, че няма да може да контролирате собствените си желания. Уви, има шанс да попаднете в зависимост от нечестни и ласкателни хора. Колкото по-реалистично гледате на себе си и на поведението си, толкова по-добре. Особено ако се стремите към активна дейност, а не към лекомислие и безделие. БЛИЗНАЦИ ( 22 май - 21 Юни ) Не всичко е толкова лошо и тъжно, колкото изглежда на пръв поглед. Може да получите такива грандиозни възможности, че да забравите за неуспехите. Ако погледнете на всичко оптимистично, ще успеете, дори личния си живот да уредите, така както искате. Въпреки че, да поговорите откровено с избраника си никога не е излишно.   РАК ( 22 юни - 23 юли ) Временно, ще загубите интерес към основната си работа, тъй като по-голямата част от времето, ще ви отнема допълнителна сфера на дейност. Планирайте бюджета си до края на месеца, за да се чувствате финансово независими. Упоритостта, ще ви помогне да преодолеете личните проблеми, но не прекалявайте. ЛЪВ ( 24 юли - 23 август ) Възможен е, безпрецедентен късмет в любовта, когато ще може да получите всичко, за което сте мечтали. В работата не е необходимо да стигате до крайности и да изпълнявате всичко, което ви е поръчал началникът. Все още имате време да обмислите всичко, както и да се огледате за друга работа. ДЕВА ( 24-ти август - 23 септември ) Ще искате всичко наведнъж - щастие, любов и пари. Разбира се, мечтите не са вредни, но без активна работа, нищо няма да постигнете. Особено ако въпросът касае финансите. Опитайте се да намерите нещо по-обещаващо, за да не се упреквате в бездействие. Вечерта може да обиколите магазините и да актуализирате гардероба си. ВЕЗНИ( 24 септември - 23 октомври) Препоръчително е, по-често да си спомняте за преките си задължения в работата. Вие сте свикнали да разчитате повече на другите, отколкото да вършите сами задачите. Партньорът ви в брака, може да организира някоя кавга, което окончателно да ви развали настроението. Да избягате от откровения разговор няма да стане, но да погледнете на това достойно, е във ваша власт.   СКОРПИОН ( 24 октомври - 22 Ноември ) Не трябва да се обезсърчавате, дори ако възникналите проблеми ви изглеждат много трудни. Вие сте пълни със сила и идеи, които ще ви помогнат да преодолеете всичко. Опитайте се, да намерите някой, който да ви даде морална подкрепа. За да поддържате стабилност във финансите, трябва да планирате предварително семейния бюджет.   СТРЕЛЕЦ ( 23 Ноември - 21 Декември ) Очаква ви буря от чувства и емоции, което само ще изостри ситуацията в личния ви живот. Научете се да бъдете сдържани, за да не създавате проблеми на себе си и близките. И още един мъдър съвет - спрете да иронизирате. Особено ако пред вас са, по-опитни и зрели личности. Вечерта е възможно кратко пътуване. КОЗИРОГ (22 Декември - 20 януари ) Ще похарчите толкова много пари за глупости, че вечерта ще разберете колко непрактично сте постъпили. Ако решите да пазарувате, вземете със себе си приятел, който да ви пази от необмислени покупки. Нека мъдростта му, да ви води. Вечерта е възможно незабравимо романтично запознанство. Между другото, то може да прерасне в сериозна връзка.  ВОДОЛЕЙ ( 21 януари -  19  февруари ) Стремете се към хармония на тялото и душата, а също и се погрижете за здравето си. Добър ден, за да се справите с лошите навици, да се откажете от пушенето или лакомствата. Ако имате желание, посетете църква и се помолете. Пътуванията, ще бъдат успешни, ако си осигурите компания и предварително ремонтирате колата.   РИБИ ( 20 февруари - 20 март ) Трябва по-сериозно да се отнасяте към финансовото си положение. Ако имате мечта, да си купите нещо скъпо и полезно, тогава се откажете от малките покупки. Дръжте емоциите си под контрол, за да не се карате с другите хора. Вечерта е възможна съдбоносна среща, която ще ви свърже с любимия човек.", "date": "2018.07.11", "title": "Дневен хороскоп 11 юли"}
