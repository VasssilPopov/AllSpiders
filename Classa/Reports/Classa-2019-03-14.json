{"url": "http://www.classa.bg/%D1%81%D0%B2%D1%8F%D1%82/item/393581-%D1%81-%D0%BE%D1%80%D0%B1%D0%B0%D0%BD-%D0%B8%D0%BB%D0%B8-%D0%B1%D0%B5%D0%B7-%D0%BE%D1%80%D0%B1%D0%B0%D0%BD-%E2%80%93-%D1%82%D0%BE%D0%B2%D0%B0-%D0%B5-%D0%B2%D1%8A%D0%BF%D1%80%D0%BE%D1%81%D1%8A%D1%82", "text": "    Европейските избори чукат на вратата, а резултатите от тях стават все по-трудни за прогнозиране. Последните социологически проучвания за нагласите сред европейците вещаят драматична европейска пролет.  Двете водещи евроформации на днешното статукво – ЕНП и ПЕС почти със сигурност няма да съумеят да спечелят мнозинството във вече 705-членния Европейски парламент след напускането на Великобритания. Социолозите отчитат една трайна тенденция – възход на критичните към днешен Брюксел сили – както отляво, така и отдясно.  Според данните от проучванията с най-осезаем ръст се очаква да се отчете евроскептичната десница . Разнообразните политически формации, обявяващи се за укрепване на националния суверенитет и традиционните ценности, застигат първата европейска политическа сила ЕНП, която ще инкасира отчетлив отлив на гласове.     Още по-окаяна е ситуацията в социалдемократическата левица, която се очаква да отбележи спад с близо една трета от гласовете си спрямо последния евровот. Наистина, германските социалисти все още са част от управляващата коалиция на Ангела Меркел, но проучванията на нагласите в Германия са категорични, че социалдемократическата партия днес е с рекордно ниско доверие и често се нареждаща на трето и дори на четвърто място в политическите класации. Още по-бедствено е положението за техните френски другари, които се борят да се закрепят над 5-те процента.  Излизането на Великобритания от ЕС пък за ПЕС означава загуба на сигурните 20 мандата на Лейбъристката партия . Новите политически формации, настояващи за промени в Европейския съюз, оцветяват цялата политическа палитра. Това е сигурен знак за оформянето на напълно различен Европейски парламент от този през последните десетилетия.  Традиционното политическо противопоставяне между левицата и десницата не е нищо повече от етикет с празно съдържание, тъй като традиционните групи в Европейския парламент споделят общата отговорност за спада в доверието към Европейския съюз, и оттам – към Европейския проект, смятат от италианската управляваща формация „Пет звезди”.  Движението заявява готовност да създаде нова група в Европарламента, която да работи за дълбоки реформи в Еврозоната, пряка демокрация, икономически растеж и борба с младежката безработица. От другия край на политическия спектър пък израстват партии като испанската „Вокс”, която наред с други патриотични и националистически фракции в Европа зове за защита на европейските нации от „Меркел, Макрон и глобализма на Сорос”, които желаят да „изтръгнат европейската душа” като отварят вратите за „миграционната инвазия”. Дълбоко разделение е белязало европейския проект, силно делигитимиран от налудното лидерство на европейските елити в последните години. Днес в Европа всеки се бори срещу всеки.  Най-същественото противоречие обаче е под повърхността и обхваща тлеещия конфликт между Франция и Германия – моторът на ЕС. Наред с битката между леви и десни, патриоти и либерални глобалисти, прогресисти и консерватори, се засилва старият спор кой да бъде лидерът на обединена Европа – Париж или Берлин.  Двете водещи държави премерват сили в битката за евролидерство, а спорът днес е концентиран около председателството на следващата Европейска комисия. След като ведъж вече блокира младежкия плам, с който френският държавен глава направи опит да поведе Европа по френски път на реформи, Германия все по-звучно отговаря с „Nein” на всяка френска инициатива. Най-пресен пример е предложената наскоро визия на Еманюел Макрон за ЕС, представена в писмо, публикувано във всички държави членки. В нея президентът предлага широк спектър от идеи – от реформиране на Шенген и Еврозоната, до въвеждане на европейска минимална заплата и хармонизация на социалните системи и държавния дълг. Германският отговор не закъсня.  Новоизбраният лидер на управляващата ХСД Анегрет Крамп-Каренбауер дипломатично отхвърли най-чувствителните предложения на Макрон от страниците на  Die Welt  и на свой ред даде да се разбере, че Берлин няма да толерира френски опити за реформи в ущърб на своите интереси.  Може да се помисли над идеята реформите да включват отказ на Франция от мястото й като постоянен член на Съвета за сигурност на ООН в полза на Европейския съюз, както и провеждане на заседанията на Европейския парламент единствено в Брюксел, а не и в Страсбург, предложи Крамп-Каренбауер, а Ангела Меркел не закъсня да изкаже подкрепата си за иициативите на нейната приемничка. По всичко личи, че все повече се разгарят разногласията между двата европейски мотора на интеграцията по въпроса за приемника на Жан-Клод Юнкер като шеф на Европейската комисия – ключовата позиция на изпълнителната власт в Евросъюза. Германия продължава да укрепва влиянието си в наднационалните институции, което среща недоволството на Франция, бореща се за европейско лидерство.  Съществуващият консенсус в Брюксел поверява ръководството на Комисията в ръцете на представителя на политическата формация, спечелила европейските избори.  Свидетелство за силните позиции на Берлин е номинацията на Манфред Вебер от ЕНП за поста на предстедател на Европейската комисия.   В случай, че Европейската народна партия спечели изборите, каквито са очаквания, той би трябвало да седне в креслото на Юнкер . Изборът му не е случаен. Вебер е член на баварския Християнсоциален съюз (ХСС) – сестринската партия на Християндемократичния съюз (ХДС) на Ангела Меркел, която заема по-консервативна позиция по редица проблеми начело с политиката по миграция. Номинацията му за лидер от Европейската народна партия, в която водеща роля има германската коалиция ХДС/ХСС, се разчита като сигнал за укрепване на консервативните течения в ЕНП. Това, от своя страна, отвяря вратата за легитимиране на засилващите се гласовете в Европа, критикуващи европейския утралиберализъм. За това намекна кандидатът за шеф на Еврокомисията от Партията на европейските социалисти Франс Тимерманс, по време на посещение в Рим.  „Никога няма да се споразумея с крайната десница, за да стана президент на Европейската комисия. Но европейските граждани, италианците, трябва да знаят, че ако гласуват за дясноцентристите, рискуват да се окажат в коалиция с крайната десница”,  обяви Франс Тимерманс. До коалиция между ЕНП и патриотичните и популистки формации в новия Европарламент едва ли ще се стигне. Тази теза обаче се експлоатира умело за заиграване със страховете на избирателите в навечерието на вота. Холандецът Тимерманс, който е френски възпитаник, вероятно е по-предпочитан вариант за президента Еманюел Макрон. Амбициозният стопанин на Елисейския дворец обаче е наясно, че френските му другари отдавна свирят втора цигулка в Партията на европейските социалисти.  Вместо това Макрон декларира подкрепата си за европейските либерали от АЛДЕ, с които работят над „Отбор Европа”, с който да се яват на евровота през май. По думите на Макрон, техният либерален алианс е отворен за социалистическите партии и ще работи за „прогресивна коалиция” след изборите.  Бивши премиери от редиците на социалистите като Матео Ренци от Италия, Кристиан Керн от Австрия и Хеле Торнинг-Шмит от Дания вече демонстрираха готовност да се присъединят към водения от Макрон алианс. Социалистическият премиер на Малта Джоузеф Мускат дори си позволи да подпише манифеста на Макрон и неговите съюзници, излязал през септември миналата година на страниците на британския Guardian, с което си навлече гнева на своите съпартийци в ПЕС . В случай, че успее да изгради изцяло нова сила, която да отправи предизвикателство към традиционните първенци от ПЕС и ЕНП, френският президент ще бъде способен да приложи на практика своята визия за центристки политики и по-голяма европейска интеграция по френски образец.  Ако се провали обаче, той рискува да остане изолиран – не само сред европейските национални държави (след охлаждане на отношенията му с Италия и Германия), но и вътре в наднационалните европейски институции. Необходими са сериозни усилия, за да се навакса очевидният аванс на ЕНП и Германия, а Макрон разбира това отлично.  Ден след като на 5 септември миналата година Ангела Меркел подкрепи кандидатурата на Манфред Вебер за шеф на Еврокомисията, френският президент нападна канцлера като постави въпросителна върху връзките на нейната партия с управляващата „Фидес” на Виктор Орбан.  Разговаряйки с журналисти след срещата с лидерите на страните от Бенелюкс, споделящи неговата прогресивна центристка визия, Макрон заяви, че ЕНП трябва да „внесе яснота в позицията си”. В своето изявление стопанинът на Елисейския дворец рязко разкритикува Орбан и настоя Ангела Меркел и ЕНП да подкрепят инициативата за наказателни процедури срещу Унгария. След този момент Макрон се постави начело на кръстоносен поход срещу „безпаметния национализъм”. Така се стигна до началото на месец март, когато няколко партии от ЕНП, основно от Белгия, Люксембург, Холандия и скандинавските държави, официално поискаха изключването на управляващата партия на Виктор Орбан „Фидес”.  Според наблюдателите някои от тях заплашват в противен случай да напуснат редиците на Европейската народна партия, а предположенията са, че ще се влеят в центристкото движение на френския държавен глава – още повече, че немалка част от тях представяват Люксембург и френскоговоряща Валония.  Това е кошмарен сценарий за ЕНП, откъдето са принудени да се лишат или от десетината депутата на Виктор Орбан или от до една пета от своите западноевропейски мандати. По думите на Орбан атаката идва от политическите опоненти, а целта е „да е отслаби ЕНП” в навечерието на евровота. Според него вътрешнопартийните му критици играят ролята на „полезни идиоти”, които са използвани от техните политически противници.     Съдбата на унгарската „Фидес” ще бъде решена на конгреса на ЕНП на 20 март, а нагласите са неговата партия да бъде изключена, за да се усмири недоволството.  Изключването му би означавало пресичане на консервативната тенденция в ЕНП и затвърждаване на центристкия либерален консенсус със следващото от това намаляване на вероятността за разбирателство с набиращите сили патриотични и националистически формации. Подкрепата за Орбан от страна на ХДС/ХСС обаче може да означава отлив на политически сили към центристите на френския президент и намалени шансове за германеца Манфред Вебер като шеф на Еврокомисията.  Независимо дали Орбан ще бъде изключен от ЕНП или не, тенденцията в европейското политическо развитие е очевидна и вече никой не може да си затваря очите – противоречията в Европа добиват все по-отчетливи национални измерения, а „Европа на нациите” бавно изтласква от политическата карта днешния федералистки либерален проект .   Този текст не може да бъде препечатван и копиран в други медии без изричното разрешение на редакцията на infacto", "date": "2019.03.14", "title": "С Орбан или без Орбан – това е въпросът!"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/393582-%D0%BE%D0%BB%D0%B3%D0%B0-%D0%BC%D0%B0%D1%80%D0%BA%D0%BE%D0%B2%D0%B0-%D1%81-%D0%BD%D0%BE%D0%B2%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%BE%D1%85%D0%B8%D0%BA%D0%B0%D0%BD%D0%B8-%D0%BD%D0%B0-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%BA%D0%B8%D0%BD%D0%BE", "text": "  София, 13-03-2019 г., Специално за The News BG Reporter и classa.bg | \"Последните остават първи\" е най-новата книга на д.и. Олга Маркова, която бе представена на специално събитие на 13 март от 13:00 в рамките на \"София филм фест\". Премиерата на третата част от трилогията, посветена на майсторите на голямото кино, се състоя в присъствието на един от героите - Били Аугуст. И не само ... В зала \"Мати\" на НДК бяха легендите - примабалерината Вера Кирова и актрисата Гинка Станчева, журналисти, участници и гости на кинофорума, студенти, представители на киногилдията, запалени почитатели на седмото изкуство.   Идеята е на Стефан Китанов, а появата на книгата става благодарение на издателството е \"Изток-Запад\". Авторката изрази своята благодарност към тях с цитата на Вим Вендръс \"На мечтите са им нужни криле\".     Олга Маркова признава, че \"Последните остават първи\" е една колекция от творчески портрети, които са много повече от интервюта. Казва, че книгата е написана в непопулярна и своеобразна форма. Вярва, че ще бъде част от писмената памет за личностите на София филм фест и за ярките представители на съвременното кино.   Маркова се среща с повече от 70 творци, между които: Карлос Саура, Сергей Параджанов, Джейн Фонда, Тед Кочев, Рупърт Еверет, Вим Вендерс, Карен Шахназаров, Джон Малкович, Ейбъл Ферара, Еманюел Куркол, Марлен Хуциев, Гойко Митич, Илдико Енеди, Роман Балаян, Франко Неро, Данис Танович, Нури Билге Джейлан, Хю Хъдсън и др.   \"Тези срещи остават в душата ми. Последните мохикани на киното са ненадминати и няма изгледи да бъдат надскочени\", убедено коментира Олга Маркова.     Премиерата на книгата е събитие, защото все по-рядко се появяват подобни трудове, посветени на киното. Седмото изкуство се променя непрекъснато. И не само заради динамиката на новото време и нагласите на публиката. Новата комуникация налага светлинни скорости на трансформации. Така новото днес, е вече остаряло след няколко дъха на зрителите, които все повече бързат да потребяват всякакво съдържание и отделят все по-малко от времето и вниманието си за значимите неща. А тежкото има нужда от усърдие и време - и за създаването му, и за възприемането му.     \"От своите срещи с големите творци научих нещо много простичко - те правят филмите си, за да се развиват и да научават повече за всичко и за света, а не с претенцията да учат другите. Смисълът на глобалния свят е в личностното и творческо многообразие\", посочи Олга Маркова.   Авторката разказа любопитни истории и случки, съпътстващи творческия процес на създаването на книгата. Говори на италиански с Лукино Висконти, вика дъщеря си с чартърен полет, за да й превежда на немски по време на интервюто й с Вернер Херцог в Гърция.   Костурица се оказва труден събеседник, сякаш костелив орех, заради специфичните изрази, които не могат да се преведат буквално, а са натоварени със специфичен смислов заряд или послание. На въпроса на Олга Маркова: \"Защо използва вместо артисти толкова много аматьори във филмите си и как те идват на снимачната площадка?\", режисьорът отговаря лаконично: \"Като при лекар!\".   Олга пребивава почти седмица на гости на световноизвестния Костурица и признава, че се е измъчила до степен на пълна умора в търсенето на смисъла на непреводимите фрази, които той използва.   Сред време разбира, че актьорите идват на снимачната площадка изцяло облечени единствено от продукцията, включително и по отношение на носеното от тях бельо. Отговорът на въпроса й как е била посрещната премиерата на поредната лента на Костурица съдържа също шокираща фраза: \"Изпраха зялото пране\"?!   След дълга главоблъсканица Олга разбира, че това е метафора, произтичаща от танцуването на партито на екипа с високо вдигнати ръце ...     Премиерата на книгата \"Последните остават първи\" завърши с очакването за появата на следващата. \"За да събереш толкова ярки и значими хора в една книга, трябва време\", казва Олга Маркова. Но, публиката бе настоятелна в очакването да има следващо продължение на срещите й с емблематичните създатели на сериозното световно кино.   Олга Маркова е доктор по кинознание, преподава \"Историята на киното\" и \"Кинодраматургия\", дългогодишен журналист (повече от 45 години е автор в печата, била е зам.-главен и главен редактор), кинокритик, член на международните журита на най-престижните кинофестивали, сред които и Московския, автор на над 10 книги по проблеми на киното, които са отпечатани и на други езици.    ", "date": "2019.03.14", "title": "Олга Маркова с нова книга за последните мохикани на голямото кино"}
{"url": "http://www.classa.bg/%D1%81%D0%B2%D1%8F%D1%82/item/393576-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D1%82%D0%B5%D1%81%D1%82%D0%B2%D0%B0-%D0%BD%D0%BE%D0%B2%D0%BE-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%BE-%D0%BE%D1%80%D1%8A%D0%B6%D0%B8%D0%B5-%D1%81-%D1%80%D0%B0%D0%B7%D1%88%D0%B8%D1%80%D0%B5%D0%BD-%D0%BE%D0%B1%D1%85%D0%B2%D0%B0%D1%82-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%81-%D0%B8%D0%BD%D0%B4%D0%B8%D1%8F", "text": "На 12 март Пакистанските военновъздушни сили проведоха успешен тест на новото „интелигентно оръжие с разширен обхват\", инсталирано на изтребители JF-17 Thunder, съобщиха местните медии.   \"Успешният тест даде на JF-17 Thunder много мощна и сигурна възможност да достигне, ден и нощ, до няколко цели с прецизна точност\", се казва в изявлението на PAF. Посочено е, че оръжието е \"развито, интегрирано и квалифицирано\" благодарение на усилията на пакистанските учени и инженери.   Властите също така издадоха кратък видеоклип за теста, който обхваща пускането на ракета \"въздух-земя\" от пакистански изтребител китайско производство JF-17 Thunder,. Снарядът улучва определената зона в тестов полигон. Видеото завършва с изображение на кратера, образуван след експлозията.   Началникът на генералния щаб на PAF, маршал Муджахид Анвар Хан, похвали и поздрави специалистите за техните усилия. \"Пакистан е миролюбива нация, но ако бъде подложена на агресия от страна на противника, ще реагираме с цялата си сила\", предупреди той. Тестът се проведе на фона на напрежението между Пакистан и Индия, което започна в края на февруари след самоубийствен атентат в района на Кашмир, управляван от Индия, в който бяха убити повече от 40 полицаи. Атаката е била извършена от войнстваща група, базирана в Пакистан, което подтикна Индия да извърши трансгранични въздушни нападения над лагерите й. Пакистан отговори на тази операция, като бомбардира цели на територията на Индия.", "date": "2019.03.14", "title": "Пакистан тества ново \"интелигентно оръжие с разширен обхват\" на фона на напрежението с Индия"}
{"url": "http://www.classa.bg/%D1%81%D0%B2%D1%8F%D1%82/item/393577-%D0%BF%D0%BE%D0%BC%D0%BF%D0%B5%D0%BE-%D1%81%D0%B0%D1%89-%D0%B2%D1%8A%D0%B7%D0%BD%D0%B0%D0%BC%D0%B5%D1%80%D1%8F%D0%B2%D0%B0%D1%82-%D0%B4%D0%B0-%D0%BD%D0%B0%D0%BC%D0%B0%D0%BB%D1%8F%D1%82-%D0%B4%D0%BE-%D0%BD%D1%83%D0%BB%D0%B0-%D0%B8%D0%B7%D0%BD%D0%BE%D1%81%D0%B0-%D0%BD%D0%B0-%D0%B8%D1%80%D0%B0%D0%BD%D1%81%D0%BA%D0%B8-%D0%BF%D0%B5%D1%82%D1%80%D0%BE%D0%BB", "text": "Държавният секретар на САЩ Майк Помпео заяви по време на среща с представители на петролния сектор, че САЩ имат планове за премахване на иранския петрол от международния пазар. \"Ние сме решени да намалим износа на ирански суров петрол до нула, веднага щом пазарните условия позволят\", повтори той, цитиран от Ройтерс. \"Трябва да навием ръкави и да се състезаваме: да улесним инвестициите, да насърчаваме партньорите си да купуват и да наказваме нарушителите\", каза той. От своя страна, в началото на декември Иран предупреди САЩ за възможния край на износа на петрол от Персийския залив, ако Техеран бъде лишен от възможността да доставя своите въглеводороди на чужди пазари. \"Съединените щати няма да могат да спрат износа на ирански петрол и трябва да знаят, че ако Иран бъде възпрепятстван да продава петрола си, от Персийския залив няма да се изнася нефт \", заяви иранският президент Хасан Рохани. По-рано Рохани вече обяви, че Ислямската република ще продължи да изнася петрол, въпреки санкциите, наложени от САЩ, след като Вашингтон се оттегли от Съвместния план за действие през май миналата година, тъй като САЩ са се провалили в опита си да спрат иранската търговия със суров петрол. На 8 май американският президент Доналд Тръмп обяви напускането на САЩ на Съвместния и всеобхватен план за действие (JCPOA), с твърдението, че планът не е възпрепятствал \"обогатяването на уран\" от Иран, когото обвинява в нарушаване на условията на пакта и активното търсене на ядрени оръжия. Останалите страни по споразумението - Обединеното кралство, Китай, Франция, Русия и Германия - осъдиха тази мярка и останаха верни на условията. В началото на ноември правителството на президента Доналд Тръмп възстанови всички санкции, които бе вдигнало през 2015 г. като част от това споразумение, с мерки, насочени срещу иранската петролна, банкова и транспортна индустрия.", "date": "2019.03.14", "title": "Помпео: САЩ възнамеряват да намалят до нула износа на ирански петрол"}
{"url": "http://www.classa.bg/%D1%81%D0%B2%D1%8F%D1%82/item/393578-%D0%BF%D0%BE%D0%B7%D1%8C%D0%BE%D1%80,-%D0%BF%D0%BE%D0%B5%D1%82-%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D0%B4%D1%80%D1%83%D0%B3%D0%BE%D1%82%D0%BE-%D0%B7%D0%BB%D0%B0%D1%82%D0%BD%D0%BE-%D0%BC%D0%BE%D0%BC%D1%87%D0%B5-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%BC%D1%80%D0%B0%D0%B7%D0%B8-%D0%BC%D0%B0%D0%BA%D1%80%D0%BE%D0%BD-%D1%81-%D0%B8%D1%81%D0%BA%D1%80%D0%B5%D0%BD%D0%B0-%D1%81%D1%82%D1%80%D0%B0%D1%81%D1%82", "text": "На 43 години, все още млад и зелен (поне по стандартите на политиката), с младежко излъчване и самоназначил се за борец срещу неправдите - Франсоа Руфин е журналист, който по-скоро прави новините, отколкото да ги отразява. Самият той е с откровено леви убеждения, които не се притеснява да демонстрира и в собствения си вестник, писател, награждаван режисьор и за капак на всичко - депутат във френския парламент.  А ако се вярва на някои анализатори - той е и възможен претендент за поста на президента Еманюел Макрон за следващите избори през 2022 г. Руфин очевидно (макар и публично да отрича) е приел тази роля и в момента се е отдал на ударна критика срещу статуквото и Макрон. Това му печели широка популярност в социалните медии (само YouTube каналът му има над 75 хил. последователи), като той се възползва максимално от това и от неприятностите на президента с движението на \"Жълтите жилетки\".   Но нарастващата популярност на журналиста и неговото повсеместно присъствие в медиите предизвиква също така не малка вълна и от раздразнение, особено сред политици от лявата група, които го възприемат като претендент, отправящ предизвикателство към все по-непопулярния лидер на крайното ляво в страната - Жан-Люк Меланшон. Независимо дали се е доволен от мястото си като депутат, или се подготвя за състезанието за най-висшия пост, на всички вече е ясно, че Франсоа Руфин е фактор във френската политика, който вече не може да се игнорира. Младият политик има ясното намерение да се задържи в политическия живот на страната и то за сметка на настоящия още по-млад президент. Двата негови нови проекта - автобиография и документален филм за \"Жълтите жилетки\" - са предназначени да затвърдят мястото му като критик на президентството и лидер на обезправените. Книгата му \"Ce pays que tu ne connais pas\" - \"Страната, която не познаваш\" - се плъзга по един любопитен факт - Руфин е получил образованието си в началото на 90-те години в същата католическа гимназия в Амиен, Северна Франция, като Макрон. Сама по себе си тя представлява отделен и специфичен жанр, който може да бъде наречен \"Атакуваща автобиография\". В нея Руфин създава контраст между собствената си кариера като ляв журналист и бунтовник за социална справедливост с подпомогнатото от статуквото плъзгане на Макрон от същата провинциална гимназия към властта. Там той оспорва оспорва твърденията на Макрон, че е самоизградил се човек, който се е изкачил до върха на властта преди 40-годишна възраст, без да е партиен член или без наследено богатство. Напротив, Руфин го определя като \"въплъщение на една гнила система и немощна демокрация, погълната от олигархия, която е станала толкова самоуверена, че е инсталирала своя банкер в Елисейския дворец\". На фона на това журналистът поставя себе си като контрапункт - истински самоизградил се човек, създал си име като журналист без ничия помощ. Разбира се, единствените фактори, които му помагат, са собствената му упоритост и тоталният му отказ да си сътрудничи с никакви източници на власт. Руфин е с три години по-голям от президента на Франция, което означава, че те не са били в един и същ клас. И той сам признава, че презрението му към Макрон не датира още от гимназиалните години, а е от доста по-скоро. За сметка на това обаче то е достатъчно силно. \"То е чисто физическо. То ти идва отвътре... Милиони сме тези, които се чувстваме по този начин... Ти миришеш на самодоволство. Толкова си убеден в своето превъзходство над всички останали. Селяните, които са се срещали с местния си феодал, сигурно са изпитвали нещо подобно, наранена гордост, която ги е подтикнала да се разбунтуват\", пише той в книгата. Именно тази неприкрита омраза към Макрон води до изкривяване в самата книга, което пренарежда фактите така, че да обрисуват всичко само в черно и бяло, опростявайки максимално нещата. Подобен е подходът на Руфин и в документалния му филм за \"Жълтите жилетки\" - движение, което по думите му, той е очаквал в продължение на 20 години.  Там той пренебрегва актовете на насилие, които протестиращите извършват, като същевременно с това омаловажава и всички други спорни черти в този протест като склонността към конспиративни теории, залитането към крайно дясна и антисемитска реторика и вътрешните крамоли в движението. Разбира се, за всички тези неща излиза виновен президентът.     Малко вероятно е тези недостатъци да имат значение за поддръжниците на Руфин, които са готови да го прегърнат заедно с неговата версия за събитията и да го издигнат като свое знаме срещу политиката на Макрон. Колкото до автобиографията, това представяне на двете лица на Франция - самодоволнотото и отритнатото - вече буди чувство за припознаване у мнозина в ляво. Едно е сигурно - Руфин е поет, който умее да омайва хората. Освен това притежава все по-рядко срещано качество сред политиците - той е искрено забавен и увлекателен.  В едно свое интервю от миналата година той определя ролята си във френската политика като \"духовна\". \"Това ще прозвучи претенциозно. Искам да кажа, че не искам просто да променям нещата. Искам да се боря с примирението, безразличието и обезкуражаването\", коментира политикът. Руфин до голяма степен разчита и на името, което още открай време има във френските културни, много преди да влезе в света на политиката. Още с първия си документален филм \"Merci Patron!\", посветен на един от най-богатите граждани в страната - Бернар Арно, той постига сериозен касов успех, а филмът му печели наградата \"Сезар\". Някои дори започват да го наричат \"Френския Майкъл Мур\". От 2017 г. обаче той става по-известен като член на Националната асамблея - долната камара на френския парламент от групата на крайнолявата партия на Жан-Люк Меланшон \"Неподчинената Франция\". Там обаче продължава да демонстрира \"свободен дух\" и неподчинение. В парламента Руфин отказва да влиза в калъпа на политик. Той често е небръснат, не носи вратовръзка и често прави изказванията си с разгащена риза с навити ръкави, докато говори на един разговорен френски и от домовете на хората. Освен това редовно съобщава на последователите си в социалните мрежи неща от кухнята на парламента. Също така отказва да получава пълната си депутатска заплата (86 880 евро на година) като настоява да му бъде изплащана само минималното за страната възнаграждение - 18 254 евро на година. За всичко това той си печели коментари от сорта на \"позьор\" от страна на някои свои колеги, които наблягат на това, че той може лесно да си позволи да откаже заплатата си благодарение на парите, които му носят проектите му досега. Критиките към него от ляво често засягат и журналистическата му работа. Според някои коментатори реално всичко там се свежда до това да изпъкне неговият собствен имидж на \"героичен буржоа\" левичар, който се опитва да помогне на бедните и експлоатираните. Всичко това обаче поне засега играе в негова полза и Руфин фино успява да привлече публиката към себе си, говорейки за реални проблеми, но подреждайки фактите така, че те да пасват на разказвания от него наратив. Той открива за света бедните така, сякаш те са забравено от всички племе, живеещо на самотек и по волята на боговете - нещо, което дразни много от колегите му в ляво, особено тези с бекграунд от работническата класа. И все пак - всичко води към една цел. Нарастващата популярност на Руфин подхранва спекулациите, че той може да се кандидатира за президент. Състезанието ще го изправи, както срещу собствения му архивраг  така и срещу партийния лидер с все по-намаляващ рейтинг Меланшон. Засега журналистът-политик отхвърля подобни твърдения и дори публично заявява, че този пост трябва да бъде премахнат, но някои от колегите му напомнят, че той се е кълнял и, че няма да става политик. Още повече, в сурова версия на новия му филм за \"Жълтите жилетки\", той пита на няколко пъти протестиращи: \"Какво щяхте да искате от мен да направя, ако бях президент?\" Неговият добър приятел и депутат от центриската партия \"Демократично движение\" Ричард Рамос сам казва за него, че в това отношение е лъжец. \"За разлика от Меланшон, Руфин действително представлява това популистко движение, което просто иска да да обърне държавата с главата надолу. Понякога го дразня като казвам, че един ден, за съжаление, той ще бъде президент.\"", "date": "2019.03.14", "title": "Позьор, поет и политик - другото златно момче на Франция мрази Макрон с искрена страст"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393579-%D0%B1%D0%BE%D0%B3%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%B4%D0%B0%D0%B4%D0%B5-%D0%BD%D0%B0%D0%B4-3-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%B2-%D1%82%D1%83%D1%80%D1%86%D0%B8%D1%8F", "text": "Готовността на България за предоставяне на допълнителни средства по механизма за подпомагане на бежанците в Турция за периода 2019-2023-та година се очаква да представи в Брюксел министърът на външните работи Екатерина Захариева по време на провеждащата се в белгийската столица конференция на външните министри от Европейския съюз за ситуацията в Сирия.     Очаква се тя да обяви, че България ще отпусне 3.19 млн. евро по механизма за подпомагане на бежанците в Турция, научи \"Хоризонт\". За тази година страната ни е предвидила 150 000 евро за сирийските бежанци. Министрите ще проведат политическа дискусия за многобройните аспекти за кризата в страната. Конференцията е продължение на двудневния диалог под надслов \"За бъдещето на Сирия\", в който участваха представители на гражданското общество в Сирия и региона, министри и политици от съседни на Сирия страни донори, регионални организации, агенции на ООН. В рамките на форума министрите на външните работи на страните от Европейския съюз ще проведат политическа дискусия за многобройните аспекти за кризата в Сирия.     Конференцията е продължение на двудневния диалог под надслов \"За бъдещето на Сирия\", в който участваха представители на гражданското общество в Сирия и региона, министри и политици от съседни на Сирия страни донори, регионални организации, агенции на ООН.", "date": "2019.03.14", "title": "Богата България е готова да даде над 3 млн. евро за бежанците в Турция"}
{"url": "http://www.classa.bg/%D1%81%D0%B2%D1%8F%D1%82/item/393580-%D0%B7%D0%B0%D0%B1%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D1%81%D1%8A%D0%B7%D0%B4%D0%B0%D0%B2%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Турската икономика изпадна в рецесия в края на 2018 г. за пръв път от десет години и се очаква да продължи да се се свива тази година, отправяйки предизвикателство към президента Реджеп Ердоган преди важния изборен тест за неговата управляваща партия и на фона на новото дипломатическо напрежение със САЩ, пише Wall Street Journal. На фона на нарастващото народно недоволство, предизвикано от повишаването на цените на храните и безработицата, вътрешното търсене и строителството са се свили рязко през четвъртото тримесечие, съобщи в понеделник  . Ердоган обеща да донесе по-голям просперитет, когато спечели новия си президентски мандат миналия юни, но влошаването на икономическата картина доведе до спад на подкрепата за неговата Партия на справедливостта и развитието преди местните избори в края на месеца.       Икономическата картина за Ердоган се усложнява и от спора с Вашингтон заради планираното от Турция закупуване на отбранителни ракетни системи от Русия. Това предизвика сътресения сред инвеститорите и натежа върху турската лира, която е една от най-слабо представящите се валути на страни с нововъзникваща икономика от началото на годината. “Възстановяването вероятно ще е бавно и неравно“, казва икономистът Джейсън Тувей от компанията Capital Economics, която прогнозира спад на турската икономика с 2,5% тази година. Правителството, което предвижда умерен ръст на икономиката през 2019 и 2020 г., отбелязва, че периодът на охлаждане е необходим, за да се намали зависимостта на Турция от чуждестранни капитали. Турската централна банка беше похвалена от икономистите за затягането на кредитирането през септември и запазването на лихвените проценти на ниво от 24% в опит да овладее инфлацията, която в момента достига 20%. Икономистите похвалиха и правителството, че е предотвратило екстравагантни разходи преди изборите.     „Най-лошото е зад гърба ни“, каза турският финансов министър Берат Албайрак в понеделник. Според анализатори обаче турската икономика остава силно уязвима, защото правителството не се е справило с основния проблем, породен от годините на стимулиран от кредити ръст под наблюдението на Ердоган. Турските корпорации са натрупали дългове в чуждестранна валута на обща стойност около 200 млрд. долара. Въпреки че лирата отчасти се възстанови, след като достигна най-ниското си ниво спрямо долара през август, за турските компании стана трудно и понякога на практика невъзможно да изплатят взетите заеми, когато лирата беше значително по-силна. Сектори като строителството бяха силно засегнати от спада, като през миналата година секторът е изгубил около една трета от своите три милиона работни места, сочат данни на Тахир Телиоглу, председател на Турската конфедерация на подизпълнителите в строителството. Правителството инструктира банки, които са добре капитализирани, да поддържат кредитирането, като вземат от собствените си активи. Икономисти отбелязват, че това е позволило на много компании да се задържат на повърхността, но няма да разреши проблема с платежоспособността им в дългосрочен план. Гуркайнак твърди, че положението е сходно с финансовата криза, която разтърси САЩ и Европа преди десет години и накара някои правителства да спасяват редица компании. Турция има нисък държавен дълг като процент от брутния й вътрешен продукт, но взема кредити при сравнително високи лихви на чуждестранните пазари. Според икономисти, за да намали натрупания корпоративен дълг по систматичен начин, страната трябва да поиска помощ от финансови институции като Международния валутен фонд. Но по време на предизборен митинг миналия месец Ердоган потвори, че няма намерение да се обръща за помощ към МВФ. Когато дойде на власт през 2003 г., Турция от две години беше в спасителен план на МВФ, по който получаваше заеми за милиарди долари в замяна на прилагането на рецептата на фонда за фискална и бюджетна строгост. Макар че според мнозина спасителният план е поставил турската икономика на пътя на стабилния икономически растеж, Ердоган последователно омаловажаваше ролята на фонда, като изтъкваше, че собствените му политики са двигателят за възстановяването на икономиката. „Когато дойдохме на власт, дългът на Турция беше 23,5 млрд. долара“, каза той пред свои привърженици в югозападния град Денизли на 21 февруари. МВФ „беше прогонен и вашият брат тук стана президент. Сега нямаме дълг към МВФ“, посочи Ердоган. „Частният сектор в Турция никога не е имал толкова много дълг. Счетоводният баланс е в ужасно състояние“, казва Рефет Гуркайнак, преподавател по икономика в университета „Билкент“ в Анкара. „Много по-добре би било да помогнат на компаниите, преди да фалират, отколкото да помагат на банките, след като компаниите обявят спиране на плащанията или банкрут“, допълва той.", "date": "2019.03.14", "title": "Забавянето на турската икономика създава проблеми на Ердоган преди изборите"}
{"url": "http://www.classa.bg/%D1%81%D0%B2%D1%8F%D1%82/item/393573-%D1%83%D1%87%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82,-%D1%87%D0%B5-%D0%B1%D0%B5%D0%B7%D0%B6%D0%B8%D1%87%D0%BD%D0%B8%D1%82%D0%B5-%D1%81%D0%BB%D1%83%D1%88%D0%B0%D0%BB%D0%BA%D0%B8-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D1%80%D0%B8%D1%87%D0%B8%D0%BD%D1%8F%D1%82-%D1%82%D1%83%D0%BC%D0%BE%D1%80%D0%B8", "text": "Безжичните слушалки, като AirPods, могат да представляват сериозен риск за здравето на потребителите, каза Джери Филипс, професор по биохимия в Университета в Колорадо (САЩ), цитиран от сайта Medium.   \"Моята загриженост за AirPods е, че поставянето им в ушния канал излага тъканите на главата на относително високи нива на радиочестотна радиация\", казва експертът, който спомена като някои от потенциалните рискове: тумори и други състояния, свързани с анормална клетъчна функция. Опасностите, които тези устройства биха могли да представляват, разбира се, не са ограничени само до продукта на Apple. Според Филипс настоящите данни водят до \"потенциални опасения за човешкото здраве около развитието на всички технологии, които работят с радиочестоти\". Неговото предупреждение идва след като около 250 лекари и учени от повече от 40 страни, включително и самият Филипс, подписаха петиция до Организацията на обединените нации и Световната здравна организация, в която изразяват \"голямата си загриженост\" за използването на нейонизиращото електромагнитно поле, което е видът радиация, излъчвана от безжичните устройства, включително Bluetooth технологиите. Петицията сочи, че според „многобройни скорошни научни публикации електромагнитните полета могат да причинят рак, неврологични разстройства и увреждане на ДНК\". В допълнение, документът посочва констатациите на Международната агенция за изследване на рака, които установяват, че горепосочените въздействия са \"вероятно канцерогенни\" за хората. Въпреки това не всички учени споделят тези опасения. Според Кенет Фостър, професор по биоинженерство в Университета на Пенсилвания (САЩ), чрез комбиниране и анализиране на всички изследвания върху електромагнитните полета, може да се види ясна липса на каквито и да било щети. Специалистът също така заяви, че нито Световната здравна организация, нито други подобни институции са намерили \"ясни доказателства за опасности за здравето при нива на експозиция под международно установените граници\".", "date": "2019.03.14", "title": "Учените предупреждават, че безжичните слушалки могат да причинят тумори"}
{"url": "http://www.classa.bg/%D1%81%D0%B2%D1%8F%D1%82/item/393574-%D0%BA%D0%B2%D0%B0%D0%BD%D1%82%D0%BE%D0%B2-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82,-%D0%BF%D0%BE%D0%B4%D0%BA%D0%BE%D0%BF%D0%B0%D0%B2%D0%B0-%D0%BE%D0%B1%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%82%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D1%81%D1%87%D0%B8%D1%82%D0%B0%D0%BC%D0%B5-%D0%B7%D0%B0-%D1%80%D0%B5%D0%B0%D0%BB%D0%BD%D0%BE", "text": "За първи път екип от учени е успял да материализира т.нар. „Приятел на Вигнер\", ментален експеримент от квантовата физика, който потвърждава фундаменталната невъзможност за обективни познания. Това е отразено в статия, публикувана през февруари в ArXiv, онлайн архив на научни изследвания. Първият експеримент е предложен през 1961 г. от Юджийн Вигнер, унгарско-американски физик, като разширение на парадокса на котката на Шрьодингер. За това, в класическия сюжет, който включва котка и наблюдател, той въвежда втори наблюдател, извън лабораторията. Котката е в кутия, където някакво устройство може да я убие, с известна вероятност. Докато никой не отвори кутията и резултатът не е известен със сигурност, котката, от гледна точка на квантовата физика, е в суперпозиция, тоест има две стойности едновременно: \"жива\" и \"мъртва\". Когато първият наблюдател приключи суперпозицията чрез отваряне на кутията, вторият продължава да игнорира състоянието на котката. Което означава, че двамата имат две противоречиви и едновременно истински визии за събитията. Котката тук е метафора на фотоните. От гледна точка на квантовата механика, те могат да бъдат поляризирани в едно от двете състояния: състояние на частици или вълново състояние. Докато не са поляризирани т.е. наблюдавани, те се припокриват. Използвайки шест фотона, екип от физици, ръководен от Масимилиано Проети, създаде две алтернативни реалности: в първата, фотоните бяха регистрирани в една от техните поляризации, а втората определяла суперпозицията им. Двата непримирими резултата подкопават фундаменталната хипотеза на теорията на знанието, изложена в резюмето на статията: \"Научният метод се основава на факти, установени чрез многократни измервания и съгласувани универсално, независимо кой ги наблюдава\". \"Един от начините да се нагодим към нашия резултат, е да заявим, че фактите по света могат да бъдат установени само от привилегирован наблюдател. Друг вариант е напълно да се откажем от независимостта на наблюдателя, като фактите се вземат предвид само във връзка с наблюдателите. Тази възможност обаче изисква да приемем възможността различните наблюдатели да са в непримиримо несъгласие относно случилото се в един експеримент\", заключават изследователите.", "date": "2019.03.14", "title": "Квантов експеримент, подкопава обективността на това, което считаме за реално"}
{"url": "http://www.classa.bg/%D1%81%D0%B2%D1%8F%D1%82/item/393575-%D1%81%D0%B2%D0%B5%D1%82%D0%BE%D0%B2%D0%BD%D0%BE%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%81%D1%82-%D1%81%D0%BC%D1%8F%D1%82%D0%B0,-%D1%87%D0%B5-%D0%B6%D0%B8%D0%B2%D0%B5%D0%B5%D0%BC-%D0%B2-%D1%81%D0%B8%D0%BC%D1%83%D0%BB%D0%B0%D1%86%D0%B8%D1%8F-%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B4%D0%B0-%D1%8F-%E2%80%9E%D1%85%D0%B0%D0%BA%D0%BD%D0%B5%E2%80%9D", "text": "Цялата вселена може да е изкуствена симулация, създадена от всемогъщо същество или изкуствен интелект, заяви на 8 март Джордж Хотц, хакер и световноизвестен разработчик на софтуер, на конференцията SXSW 2019, проведена в Остин, САЩ. \"Ако мислите за себе си като за интелигентен агент ... лесно можете да си представите неща, които са много по-умни от вас, които са в състояние да измислят клетка, която дори не можете да разпознаете\", каза Хотц, въпреки че избягваше да основава тезата си на нещо друго, освен на „липсата на доказателство, че това не е истината\". Това обаче не пречи на Хотц да вярва, че е възможен един по-добър свят. Той вярва, че всички отрицателни елементи на Вселената могат да бъдат елиминирани, ако можем да „хакнем\" операционната система, която създава тази несъвършена симулация. \"Вие сте играч или не-играч? Играчите знаят, че са изложени на риск\", заяви програмистът, добавяйки: \"Да хакнем компютъра, който управлява симулацията и да пренапишем операционната система на природата.\"   Хотц изложи така наречената симулационна хипотеза, формулирана изрично от шведския философ Ник Бостром през 2003 г. и предшествана от различни художествени творби, сред които най-известна е трилогията „Матрицата\". Предполага се, че възприеманата реалност може да бъде симулирана от същества, много по-интелигентни и развити от хората.   Оттогава хипотезата завладя много последователи, включително някои лидери в технологичния сектор, като Илън Мъск, основател на компаниите Tesla и SpaceX. Но от гледна точка на квантовата физика предположението е напълно невъзможно.   Джордж Хотц стана известен през 2007 г., когато на 17 години успя да отключи iPhone, като създаде метод, наречен \"Jailbreak\" (буквално трошене на челюсти). През септември 2015 г. той основава стартъпа Comma.ai, който разработва системи за автономно управление на автомобили.", "date": "2019.03.14", "title": "Световноизвестен програмист смята, че живеем в симулация и предлага да я „хакне”"}
{"url": "http://www.classa.bg/%D1%81%D0%B2%D1%8F%D1%82/item/393572-%D1%83%D1%87%D0%B5%D0%BD%D0%B8%D1%82%D0%B5-%D1%83%D1%81%D0%BF%D1%8F%D1%85%D0%B0-%D0%B4%D0%B0-%E2%80%9E%D1%81%D1%8A%D0%B1%D1%83%D0%B4%D1%8F%D1%82%E2%80%9C-%D0%B3%D0%B5%D0%BD%D0%B8%D1%82%D0%B5-%D0%BD%D0%B0-%D0%BC%D0%B0%D0%BC%D1%83%D1%82", "text": "Екип от японски и руски учени успяха да активират генетичния материал на млада женска - мамут, починала преди около 28 000 години. Групата публикува на 11 март в списанието Nature Scientific Report подробна статия за експеримента и изчерпателната информация, събрана за мамута по време на своята работа.   След поредица от подготвителни тестове, генетиците избрали най-малко увредените, при дългото замръзване и частичното разлагане, ядра на клетките от няколко тъкани от същия екземпляр, намерен през 2010 г. и наречен „Юка\". Те ги вмъкнали в миши овоцити и наблюдавали динамиката на тяхната адаптация.   Някои от тези зародишни клетки прегрупираха структурата си и включиха основните протеини (хистони), но пълно активиране за последващо делене не беше потвърдено, съобщава групата. Степените на увреждане в ДНК, вариращи между ядрата, са сравними с тези, наблюдавани от сперматозоиди на мишка, когато са последователно замразени и размразени, и намаляват в някои реконструирани овоцити. Статията подчертава стойността на всички данни, получени в рамките на изследването. Така авторите провеждат радиовъглеродно датиране, което установява възрастта на мамута с по-голяма точност: 28,140 години, с допустима грешка от 230 години. Автентичността на събраните тъканни проби, след такова дълго замразяване, се потвърждава от секвенцирането на целия геном. Геномните библиотеки на ДНК на останките на \"Юка\" са реконструирани с помощта на полимеразни молекули, ензим, който позволява ефективно усилване с голяма точност, с изключение на увреждането след смъртта на животното. Учените идентифицираха около 900 различни протеини в сравнение с общата база данни за бозайници, нещо, което е от съществено значение за репродуктивните експерименти. В допълнение, те сравнили почти 1 500 милиона последователности със съответните части на генома на африкански слон и картографирали стотици милиони последователности. Същият тип анализ е проведен и с други пет мамута, открити в различни региони. Авторите оценяват, че тяхната работа осигурява платформа за връщане на ядрата на изчезналите животни към живот, въпреки че не им позволява да клонират директно мамута.", "date": "2019.03.14", "title": "Учените успяха да „събудят“ гените на мамут"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393565-%D0%B3%D0%B5%D1%80%D0%B1-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%B3%D0%B5%D1%80%D0%B1-%D0%BD%D0%B0%D0%B7%D0%BD%D0%B0%D1%87%D0%B0%D0%B2%D0%B0-%D0%B3%D0%B5%D1%80%D0%B1-%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D1%8F", "text": "В България местните избори са изключително важни - за онези, които зависят от това кой е кмет и как ще разпредели „парчетата от пицата“. Затова рязко нараснаха зрелищата с олигарси и кметове в главните роли.         Столицата София е не просто най-големият град на България, а център, който засмуква човешки и финансови ресурси. И то - за сметка на останалите райони, които се обезлюдяват, а качеството им на живот драстично спада. В такава страна местните избори са жизнено важни за местния бизнес и по-точно за онези, които зависят от това как кметът и общинският съвет ще разпределят бюджета. Това са например фирми, които снабдяват с храна и гориво училища и детски градини, наемат транспортни линии, осигуряват вехтия разкош на санирането, извършат ремонти и т.н. Всички те не се бият за големите обществени поръчки като ВиК-проекти, сметосъбиране или поддръжка на пътища, в които печелившите обикновено се определят от “центъра”. Затова и не искат установените местни схеми да се развалят.     На вота за местна власт през 2011 г. ГЕРБ спечели повече от половината от 27-те областни центрове, на следващите вече завзе почти всички - 22, а близо половината от кметовете са на управляващата партия. Ако за БСП голямото предизвикателство сега е дали ще отлепи от дъното, а за ДПС - да запази настоящите си позиции, то за ГЕРБ въпросът е колко още може да добави към досегашната си власт. Докато всички останали политически сили се мъчат да преминат рубикона на европейските избори, ГЕРБ още от края на миналата година разполага със стратегия, а и с цялата държавна машина, за да удари на местните. Най-голямата опозиционна партия, социалистите, нямат кмет в нито един областен център, а на предишния местен вот изгубиха и Разград, където подкрепеният от ГЕРБ кандидат спечели след дълги години управление на БКП/БСП. Защо започнаха да валят бухалки по кметове и олигарси? И докато дилемата кой да води червената листа за евровота ще бъде разрешена в края на тази седмица, прокуратурата разфокусира усилията на “Позитано” 20 с две обвинения срещу кмета на Златица Магдалена Иванова след разследване, започнало преди години. Едното е за длъжностно престъпление, другото – за това, че е наредила плащания по фактури за строително-монтажни работи, без такива да са изпълнени. Подобно е и обвинението срещу кмета на Созопол Панайот Рейзи, който е обвинен за длъжностно присвояване на около 2 милиона лева чрез различни фактури. В дълъг период от време, включващ и част от предишния мандат (2014-2017 г)., плащал по тези фактури за извършени строително-монтажни работи, но парите отивали по сметка на физическо лице, което нямало нищо общо с фирмата-изпълнител. В края на предишния си мандат Рейзи, който е два пъти избиран с листата на ГЕРБ, затвори пътя до Алепу, заявявайки, че там няма да се строи, а в края на това кметуване там вече се строи - между Свети Тома и Шофьорския плаж. Но не заради Алепу или строежите в популярната местност „Германката“ Рейзи е спрян за четвърти мандат. Който и да управлява общината, бетонът ще продължи да се лее законно. ГЕРБ смятат да пробват с друг фаворит.     Всъщност бухалките по кметове приличат повече на разчистване на сметки. Интрига има около темата “трети мандат за кмета на Пловдив Иван Тотев”. Въпросът е в това дали спецпрокуратурата ще извади поправен обвинителен акт срещу него - за злоупотреби при строителството на зоопарка – още преди есента, или ще го държи „на трупчета“. Отсъствието на премиера и лидер на ГЕРБ Бойко Борисов при откриването на Европейската столица на културата в Пловдив бе и поредно потвърждение за враждата между него и Тотев. Иначе годината започна с произнесена присъда срещу друг кмет - на Карлово Емил Кабаиванов, осъден условно от Районния съд на Пловдив на 3 години затвор заради присвоени близо 27 000 лева - платени като заплати на трима души, които в действителност не извършвали дейност. Но присъдата, която бившият лидер на СДС обжалва, включва и забрана да заема кметския пост в продължение на 4 години - каквато, според него, била целта ѝ. Там явно всичко е  „ чисто \" С просто око се вижда, че досега липсват удари по някоя от знаковите големи общини, все управлявани от ГЕРБ -  например София, Варна, Бургас, Пловдив, Русе, Стара Загора... Значи там всяко евро от оперативните програми на ЕС е изхарчено ефективно, законосъобразно и целесъобразно, проектите не са надценени, фирмите не плащат подкупи и в обществените поръчки няма „смч“ (силно мой човек), което е новият хит в абревиатурите за корупционни поръчки. И кмет на ДПС не е ударен. Сигурно заради етническия мир. \"Ако вие не си вземете мерки да си почистите къщичките по места, рано или късно това ще избие - дали суджук или друго, ще избие\", предупреди Борисов на Националната предизборна среща на ГЕРБ през януари. Ето че изби. Да се готвят следващите, забравили за санитарния полуден.    ", "date": "2019.03.14", "title": "ГЕРБ управлява. ГЕРБ назначава. ГЕРБ разпределя."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393566-%D0%BE%D0%BD%D0%BE%D0%B2%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE-%D0%BC%D1%8F%D1%81%D1%82%D0%BE-%D0%B2-%D0%B0%D0%B4%D0%B0", "text": "От самото си зачатие Brexit е в ръцете на политици, загрижени единствено за кариерата си, смело говорещи безсмислици и разчитащи друг да носи отговорността         Вероятно най-убедителният и обобщаващ символ на хаоса около Brexit бе един човечец, собственик на цветарски бизнес, интервюиран от британска телевизия в последните дни на февруари. Ако наистина се стигне до излизането на Великобритания от ЕС без търговско споразумение, това ще наложи въвеждането на митнически контрол в Дувър и останалите пристанища на източния бряг.  В момента трафикът е до такава степен интензивен, че дори проверката да отнема минималните 30-40 секунди на камион, това ще образува няколкодневни опашки. Ако това стане, оплаква се споменатият човечец, разчитащ на ежедневни доставки от Холандия, той ще трябва да затвори бизнеса и да продаде къщата си. Как гласувахте на референдума, го пита репортерът. Гласувах за Brexit, отговаря човекът. Не помислихте ли за последствията, пита репортерът. Не, изобщо не мислехме, че може да има последствия, отговаря човекът.     Злощатстният цветар едва ли може да бъде обвиняван. Неговото отношение към най-важното решение за страната му от десетилетия насам е съвсем идентично с това на политиците, които измислиха, проведоха и спечелиха въпросния референдум. Ако последните две години наистина доказаха нещо, то е, че никой от поддържниците на Brexit не е имал дори смътна представа как ще се случи той и какви ефекти ще предизвика. Изказването на президента на Европейския съвет Доналд Туск, че в ада имало специално отделено място за онези, които настояваха за Brexit „без дори най-бегла идея как да го проведат безопасно“, предизвика небивало възмущение след мнозинството в британския парламент. Но то изглежда съвсем точно наблюдение. Или, както се обърна една от проевропейските депутатки към мнозинството, „от истината боли, нали, господа?“.  Преувеличено и манипулативно ще е да кажем, че Великобритания само ще страда от раздялата с ЕС. Като всеки друг процес, и този има плюсове и минуси. Да не говорим, че дори светилата на макроикономиката не могат да предвидят всички последващи ефекти. Вероятно има сценарии, при които британците дори биха спечелили. Но никой не знае какви са тези сценарии – особено хората, които би трябвало да ги приложат. От самото си зараждане до очертаващата се печална развръзка Brexit бе в ръцете на политици, загрижени изцяло за собствената си партийна кариера, смело говорещи измишльотини и до един разчитащи някой друг да поеме отговорността вместо тях.     Вече дори в властта в Лондон няма илюзии, че подготвяният от нея Brexit ще е катастрофа. Националната банка на Англия твърди, че само за последните две години след референдума всяко домакинство в страната е обедняло средно с 900 лири годишно. Евентуален Brexit без сделка ще свие Брутния вътрешен продукт с 9.3 на сто – което вече ще e не само британска трагедия, но и достатъчно сериозен фактор за предизвикване на глобална рецесия. Учени от германския университет „Лайбниц“ пресметнаха, че раздяла без споразумение ще коства 600 000 работни места по цял свят, от които 100 000 – в самата Германия. Така че злорадството, с което повечето европейци наблюдават объркването на Острова, не е много основателно. Самото правителство на Тереза Мей най-сетне публикува един доклад в края на февруари, разглеждащ ефектите от Brexit без споразумение. Според него поне 200 000 британски компании не са подготвени изобщо за такъв вариант; за други 240 000 той ще навлече допълнителни разходи в размер на 13 милиарда лири (15 млрд. евро). Правителството очаква недостиг на храни заради вероятното паническо презапасяване, а също и поскъпване на онези стоки, които са основно внос от ЕС. Докладът предупреждава също за големи опашки на граничния и митническия контрол. Това е същото правителство, което две години бодро уверяваше британците, че има изготвени детайлни оценки за въздействието на Brexit (после секретарят Дейвид Дейвис си призна, че си ги е измислил и такива оценки всъщност няма); че „държим всички карти и можем да избираме пътя си“ (според държавния секретар за околната среда и храните Майкъл Гоув); и че „споразумението за свободна търговия, което трябва да сключим, би трябвало да е едно от най-лесните в човешката история“ (според секретаря за външната търговия Лиъм Фокс). Привържениците на Brexit обещаваха бързи търговски договори с основните партньори – САЩ, Китай и Япония. Но Япония сключи търговско споразумение… с ЕС. А в началото на март търговският представител на САЩ Робърт Лайтхайзър съвсем категорично заяви, че ще очаква Великобритания да отстъпи от европейските ограничения за американски храни, включително генномодифицирани, и освен това да се ангажира да не манипулира курса на валутата си, за да получи споразумение.", "date": "2019.03.14", "title": "Онова специално място в ада*"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393567-%D0%BA%D0%B0%D0%BA%D0%B2%D0%BE-%D1%82%D1%83%D0%BA-%D0%B7%D0%BD%D0%B0%D1%87%D0%B8-%D0%BD%D1%8F%D0%BA%D0%B0%D0%BA%D1%8A%D0%B2-%D1%81%D0%B8-%D0%B4%D0%B6%D0%B5%D0%BD%D0%B4%D1%8A%D1%80", "text": "Представете си, че сте шофьор в Пловдив. Ежедневно трябва да се справяте с кандидат-самоубийците, които имат вродена фобия от използването на мигач и придобит фетиш към рисковите маневри. Но човек дори добре да шофира, КАТ го спира и го глобява. Това се случва и на вас. Униформените ви спират, лепват ви глоба, а след това вие, типично, решавате да излеете гнева си във Facebook. Защото хем е бързо и лесно, хем сте скрити зад монитора. Вместо да използвате богатия речников запас от обиди по майчин и лелин адрес, който сякаш ни инсталират още в родилното, решавате да \"поздравите\" полицаите с модерната побългарена чуждица \"джендъри\".     Съжаляваме, че ще разбием илюзията ви за виртуална недосегаемост, но вие вече сте хулиган. Поне такъв извод може да се направи след съдебния процес в Пловдив, при който две инстанции осъдиха и глобиха мъж, облягайки се на Указа за борба с дребното хулиганство. Така официално легитимираха, може би не за пръв път, думата  \" джендър \"  за обида. Съдът приема, че Facebook, където е споделен насочения срещу полицаите коментар на мъжа, е \"публично място\". Факт, макар законодателят все още да не е смогнал да приведе указа в синхрон със съществуването на технологични \"мегдани\". Също така съдът приема за безспорно, че използваната срещу полицаите фраза \"джендъри на колелото\" е обидна - наравно с реплики като \"селски тарикат\" и \"доста нагъл и прост служител\".     Колко да е безспорен този факт? По време на заседание на Народното събрание от 10 май м.г. депутатът  Вежди Рашидов  го обясни така: \"Миналия ден в една телевизия казах: \"разни джендъри\", което значи \"разни полове\", мъже и жени могат да бъдат, една госпожа много се засегна. Явно тя си мисли за друго. Няма лошо в това, човешко е.\" Законотворецът Рашидов казва едно, съдът - друго, но у нас законодателната и съдебната власт са отделни и независими една от друга, нали така? Май по-скоро трябва да вярваме на съда, защото бившият културен министър не глобява и не праща в затвора. Тълкуванието на пловдивския съд е факт, има го черно на бяло. И ето я рецептата за глобяване на половината държава! Просто се замислете за всички онези групи, в които ежеминутно платени тролове и легитимно ядосани неосъзнати \"доброволци\" сипят жлъч срещу депутати, министри и прочие политически лица, всеки от които вече е бил наричан \"джендър\" онлайн.     Старателната негативна кампания около Истанбулската конвенция остави като наследство на езика ни една дума, чието значение старателно убягва на много български граждани. Както личи, и на съда. Пречупена през призмата на пропагандата и опростеното осмисляне, \"джендър\" се превърна в синоним на други хомофобски думи и изрази. А съдебната система взе, че легитимира това нейно значение. От един значим обществен казус успяхме само да си създадем една обида. Толкова. Казусът от Пловдив има и друга страна - рано или късно самите граждани трябва да осъзнаят, че социалните мрежи не са бюро \"Жалби\" в МВР. Ако полицай е превишил правата си, има начини да се подаде оплакване, вместо да се надига безсмислен вой във Facebook, придружен от лични нападки. Липсата на качествената модерация там (невъзможно е да има такава) не означава, че социалните мрежи са свободна и лишена от контрол зона. Съблюдавайки написаното там, българският съд го доказва. Да, обаче го прави някак избирателно. Защото ако мислим, че използването на думата \"джендър\" е запазена марка на масовия гражданин, то ние сериозно ще сбъркаме. Употребява я и \"политическият елит\". Николай Бареков е прекръстил колегата си от ВМРО в ЕП на \"Ангел Джендързки\". Публично ли е? Да. Обидно ли е според пловдивския съд? Би трябвало. Къде тогава е присъдата? Къде са глобите? Не таим илюзиите, че българската съдебна система има капацитета да смогне с всички подобни интеракции в социалните мрежи и да \"раздаде справедливост\". Но не е късно да изпреварим тенденциите и да създадем Специализирана Facebook прокуратура и Специализиран Facebook съд, които да се занимават изцяло с такива въпроси. А Facebook полицията, която да следи за хулиганските прояви, отдавна вече я има, макар и цивилна", "date": "2019.03.14", "title": "Какво тук значи някакъв си \"джендър\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393568-%D0%BC%D1%8E%D1%84%D1%82%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B4%D0%B0-%D0%BF%D1%80%D0%B5%D1%85%D0%B2%D1%8A%D1%80%D0%BB%D0%B8-%D0%B8%D0%BC%D0%BE%D1%82%D0%B8-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B4%D1%8A%D0%BB%D0%B3%D0%B0", "text": "Добро законодателство с гняв не се прави. Така казваше човекът-парламент Гиньо Ганев. Бедният, само ако знаеше, че ще дойде време, когато закони ще се правят с посредственост и некомпетентност. Вече живеем в такова време. Никога парламентът не е бълвал такива камари калпаво законодателство. Преди беше сериозен упрек, че един закон е писан „на коляно“. Днес ги пишат на хвръчащи листи докато се облекчават по малка нужда, а с другата ръка цъкат есемеси. Поне така изглежда законотворчеството на 44-то Народното събрание като правна техника и съдържание. Примери бол, но да вземем най-пресния - финансовата амнистия на вероизповеданията.      Казвал съм го още в парламентарните дебати по действащия днес закон, който внесох в първия ден от мандата на 39-то НС, на 5 юли 2001 г. От гледище на държавността и правата на гражданите, Законът за вероизповеданията е фундаментален закон, който в морално-политическата йерархия на държавните актове стои непосредствено след конституцията. Затова трябва да се подхожда обмислено, стратегически и дългосрочно. С ясна визия са това какво се цели и какви правни и обществено-политически последици ще има една или друга промяна.  Повече от 15 години никой не посмя да пипне приетият през 2002 г. закон тъкмо поради тази особеност. Но след 2015 г. на преден план излязоха много сериозни проблеми, някои от които тлееха дълги години. Турболетнтите геополитически процеси извадиха на повърхността ескалация на ислямския тероризъм, подмолно нахлуване на уахабитски емисари сред мюсюлманските общности на Балканите, „стратегическата дълбочина“, с която Ердоган се опитва да възкресява мрачния за българския народ спомен за Османската империя. Противоречивата линия на американските неоконсерватори като вече покойния Макейн и глобалистките аспирации на администрацията на Обама и Хилъри, задкулисно толерираха радикалния ислям. Днес те са отстранени от властта в Белия дом, но светът все още консумира последиците от тяхното заиграване със силите на мрака в Близкия Изток. Радикалният ислям полази като едра шарка Европа, която преди това беше заразена от глобалистките елити с мулти-култи имунна недостатъчност. Капсулирани общности, шариатски порядки и етнически анклави. Еврабия по думите на знаменитата Ориана Фалачи. Всичко това предизвика оправдана реакция. В редица държави започнаха да се поставят прегради пред финансирането на ислямските общности от чужбина. Въведоха регистри за даренията (Холандия), затварят джамии, в които се проповядва радикален ислям (Австрия), въведоха конституционна забрана за нови минарета (Швейцария).  У нас стахаме свидетели на открито използване на ислямската религия за партийно-политически цели с основаването на фракцията на Лютви Местан. В парламентарните избори през 2017 г. имами агитираха открито за кандидатите на ДОСТ, в някои джамии се разпространяваха предизборни материали. Дейност изрично забранена от Конституцията. Това се съчета с обстоятелството, към което българската държава има странна търпимост от доста време – Република Турция финансира съществена част от разходите за заплати и издръжка на българското мюсюлманско изповедание. Тези процеси трябва да бъдат пресечени из корен, защото са сериозна заплаха за националната сигурност. И заедно с това изправят пред рискове социо-културната идентичност и цивилизационната принадлежност на българската гражданска нация, като единна нация с европейски и християнски генезис, в която днес има етническо, религиозно и културно многообразие. И в която мнозинството уважава идентичността и традициите на малцинствата, а те – малцинствата – се вписват в националния контекст, уважавайки ценостите и традициите на мнозинството. Това е фундаментална конституционна повеля, по която не може да има никакъв спор. България е единна еднонационална държава, а не мултикултурно образувание, в което паралелно и изолирано едни от други съществуват етнически и религиозни сегменти. Радикалният ислям е отрицание на всичко това. Финансирането на исляма от държави с друга цивилизационна принадлежност и с друг подход в отношенията „държава-религия“, каквито са държавите от Близкия Изток и съседна Турция, също е такова отрицание.  Променените реалности наложиха да се търсят законови промени в защита на националния интерес. Първо на експертно, а после и на висше институционално ниво се формираха идеи за промени в механизмите на финансиране на вероизповеданията у нас и пресичане на недопустимите външни зависимости на българските мюсюлмани. Първи публично с такъв пакет от законодателни идеи се ангажира президентът Радев. После, през м.май 2017 г. под негова егида Консултативният съвет по национална сигурност единодушно реши, че финансовите връзки между Турция и мюсюлманското изповедание у нас трябва да бъдат прекъснати, като за целта се въведе модел на държавно субсидиране на вероизповеданията. Това е консолидираната държавническа позиция.  Как обаче я претвориха в правна действителност партиите в парламента? Както само те могат – некадърно, със скандали и без сериозно експертно и обществено обсъждане. ГЕРБ, ДПС и БСП внесоха законопроект миналата година. Беше похвално, че се прави с консенсус между управляващи и опозиция. Вместо сериозно експертно и парламентарно обсъждане по тези предложения, започна примитивно политиканстване. „Патриотите“ внесоха свой законопроект с откровено противоконситтуционни текстове, писани в пристъп на кръчмарско патриотарство, без грам държавническа зрялост и разбиране за национален интерес. А националният интерес по темата вероизповедания е един – приобщаване на всички към нацията и държавата, а не изолация и репресия. С триста зора накрая приеха що-годе прилични норми за държавно субсидиране. Поради липса на воля и последователност обаче се отказаха от уместните предложения за отчетност и ограничаване на получаването на дарения от чужбина. И няколко седмици по-късно се сетиха, че те хубаво мислили, ама пак не са го измислили. Оказа се, че основната цел на промените – да се обезпечат финансово вероизповеданията, и в частност мюсюлманското, което сега се финансира от чужда държава, не може да се изпълни по чисто технически и юридически причини. Когато имаш дългове, държавната субсидия ще отива за погасяването им, а не са заплати и издръжка. Сиреч, въпреки промените имамите ще продължат да си получават заплатите от Турция. Така се стигна до проекта „Цветанов-Карадайъ“ за опрощаване на повече от 8 млн., от които огромната част дългове на мюфтийството. Финансова амнистия със закон е възможна, спор няма. Но е редно да се прави с отделен закон, а не с поправки в Закона за вероизповеданията. Но големият въпрос обаче е не по процедурата, а по съдържанието. Несъмнено трябва да се реши въпросът с тези дългове, за да се изпълни държавническата цел – нашите изповедания да са финансово независими от чужди държави. Но начинът, който предлагат ГЕРБ и ДПС, е неприемлив. Не може да се опрощават дългове просто ей-така. Срещу този дълг управляващите трябва да поискат две неща. Първо, мюсюлманското изповедание да прехвърли на държавата равностойни имоти – от сградата на театъра в Сливен, през тази на мюфтийството в София и пр. По списък. Държавата ще им плаща заплатите и ще им опрости дълговете срещу което те се отказват от свои имоти. Второ, мюфтийството трябва да се откаже от всички съдебни претенции за възстановяване на „вакъфски“ имоти. Този въпрос е решен веднъж с Българо-Турския протокол от 1909 г. при уреждането на финансовите аспекти на българската независимост и с устава на мюсюлманското изповедание от 1919 г. Имало е специална процедура с участието на представител на българската държава, според която имоти на бившите вакъфи са предавани на мюсюлманското изповедания. Направено е за някои, за повечето не  е. Въпросът е приключен. После всичко това е  обезсилено от Закона за изповеданията от 1949 г. А днес от правно гледище сме в условията на Rebus sic stantibus, т.е. обстоятелствата са коренно различни, има нов конституционен ред, няма Османска империя, няма вакъфи. Затова главният мюфтия Мустафа Хаджи е длъжен да оттегли всички претенции към България. И понеже го споменах поименно, не мога да оставя без коментар една негова недопустима реплика. Можело било у нас да стане като в Сърбия и Косово, подмята тънко мюфтията след срещата в МС. Господине, трябва да сте пределно наясно, че етническият мир в България е общо достояние и общ принос, а не дар от мюсюлманското малцинство за българския народ. Трябва да пазим този мир като очите си. Заедно. Защото разрушаването му (недай Боже!) би било катастрофално предимно за мюсюлманската общност. Защото България не е Косово.      ", "date": "2019.03.14", "title": "Мюфтийството да прехвърли имоти на държавата срещу дълга"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393569-%D0%B2-%D1%80%D0%B0%D0%B7%D0%B2%D0%B8%D1%82%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82-%D0%BD%D0%B5-%D0%BE%D0%BF%D1%80%D0%BE%D1%89%D0%B0%D0%B2%D0%B0-%D0%B4%D0%B0%D0%BD%D1%8A%D1%86%D0%B8", "text": "        С този текст се премахват /заличават/ задълженията към държавата към 31.12.2018 г. на вероизповеданията. Възникват следните въпроси:       .   Засега в разгорялата се дискусия отговор на първия въпрос дава единствено професор по право от Софийския университет. Според него Народното събрание може да предоставя данъчна амнистия. Ако обаче внимателно прочетем написаното в Конституцията ще установим, че в чл. 84 т. 13 е записано следното: „Народното събрание дава амнистия”. Това не означава, че става дума за данъчна амнистия.     Да си припомним дискусиите отпреди 27 години по времето на приемането на нашия Основен закон. Разговорите тогава са за амнистия, свързана с осъдените от т.н. Народен съд от 1945 г. По време на управлението на Обединените демократични сили Народното събрание прие такъв закон за амнистия. Следователно, текстът на т. 13 от чл. 84 не може да се разбира еднозначно като правомощие за данъчна амнистия. От т. 12 на чл. 98 на Конституцията става ясно, че Президентът на Република България единствен има право да опрощава несъбираеми държавни вземания. В тази си дейност държавният глава се подпомага от специални комисии и експерти, както и от информация от заинтересованите страни. Може да се твърди, че във всички страни с демократично устройство, проблемът с евентуалното опрощаване на държавни вземания е решен по същия начин. Смисълът на този подход, установен от векове, е в следното: Правото за опрощаването на задължения, които се дължат към държавата, се ограничава единствено до държавния глава, за да се намали възможността да възникват интереси за целенасочено неплащане на данъци, осигуровки и други задължения. Стимулирането на подобни интереси би могло да стане една противообществена практика, ако законодателят разшири кръга на институциите, които могат да освобождават от плащане на задължения към държавата. В повечето развити страни не се допуска изпълнителната власт да може да освобождава от плащания на дължими данъци, или да отменя дълг, възникнал по този повод. Във всички страни опрощаването на просрочен дълг към държавата е нещо, което се оглежда много внимателно, защото това би могло да ерозира непоправимо данъчния морал – нещо, за което се полагат грижи от векове, особено в северноевропейските протестантски страни в годините на утвърждаване на капиталистическите отношения и предприемачеството. За съжаление историческите условия на развитие на страната ни не са били благоприятни за утвърждаването на плащането на задълженията към държавата като нещо, което е от жизнено значение за просперитета на обществото. Поради тази особеност при нас се налага да сме много прецизни, когато възникне проблем с продължително неплащане на задължения към обществото, независимо кой е субектът на това действие. Тези общи разсъждения могат да се определят като разясняващи смисъла, но това не е достатъчно. Това помага, но в случая ни трябва и конкретно познание за съдържанието на опростените задължения. В мотивите към закона не се посочва вида на задълженията. Конкретиката е скрита зад предоставената възможност след приемане на закона всяко вероизповедание да представи на министъра на финансите своята справка за вида и размера на задълженията към 31.12.2018 г. Това означава, че народните представители, когато приемат този закон не знаят нито за каква сума се отнася отмяната на задълженията, нито за вида на тези задължения. В раздела разходи-ползи към мотивите на закона, тези, които го предлагат, вместо числа и изчисления, са написали две изречения, че ползата от промяната е в „по-ясна законова регламентация относно определението на държавната субсидия”. Това понятие е различно от установеното в началните текстове на закона. То се създава с промяната от края на 2018 г. /С тази поправка се заменя смисълът на приетия Закон за вероизповеданията през 2002 г./ Тогава е спазен принципът за отделяне на църквата от държавата и това е част от началните разпоредби на закона и до днес. С въведеното изменение от края на 2018 г. и особено с допълненията направени в проекта от 31.01.2019 г. понятието субсидия се заменя с държавна субсидия за текущи разходи и за капитални разходи. Дирекцията към МС за вероизповеданията се превръща в разпределящ пари орган. Определя се ред за получаване на парите, както и регулации как те ще се използват. Всичко това по нищо не се различава от финансирането, на която и да е бюджетна организация. Така организацията на вероизповеданията се променя драстично, но това не смущава тогава нито опозицията, нито многото разбирачи, които сега се появиха. На 06.03.2019 г. въпреки че не е в пленарна зала, парламентарната група на БСП ръководена от Корнелия Нинова съобщи, че възразява срещу проекта за Закон за изменение на закона за вероизповеданията, защото имало някаква договорка между ДПС и ГЕРБ, която те считат за вредна. Възражението им би било много по-полезно за обществото, ако беше направено веднага след внасяне на въпросния проект за закон, записан в деловодството на Народното събрание на 31.01 2019 г. Ако тогава имаше реакция от БСП, то това би запълнило донякъде липсващото предварително обществено обсъждане, което се изисква за всички проекти внасяни от правителството. Нашите народни представители считат това изискване за губене на време и са възприели, че то не се отнася за проекти на закони внасяни от народни представители, какъвто е и случая с разглеждания закон за вероизповеданията. Проектът внесен от двамата народни представители – Цветан Цветанов и Мустафа Карадайъ – е съпроводен от една страница обосновка и няколко реда за изискването ”разходи-ползи”. В тези редове липсват данни за въпросните задължения. Мотивите заслужава да се прочетат внимателно, въпреки че са само една страница. Те разкриват странния подход към проблемите, които се третират във въпросния закон. Този подход се състои в отказа да се прилага конституционното изискване за отделяне на църквата от държавата. На 7 март в ранните сутрешни студиа г-н Цветанов обясни, че законът трябва да се счита за приет едва ли не от всички партии, защото на консултативния съвет през месец февруари при президента било решено да не се допуска радикализация на някаква част от религиозните вярвания и поради това трябвало да се опростят задълженията на мюфтийството към 31.12.2018 г. В предлагания проект в преходните и заключителни разпоредби е предвиден нов параграф 9 с шест алинеи. В една от тях е записано, че всички главници, лихви, разноски на задълженията към бюджета към края на 2018 г. на всички вероизповедания се отписват след няколко месеца, през които формално се подават искания към министъра на финансите. След допълнително проучване се установява, че от всички съществуващи вероизповедания в страната към 31.12.2018 г. задължения за плащане има мюфтийството. Дори и да приемем, че трябва да се дадат пари на мюфтийството, защото иначе то ще отърчи при някои, които ще го радикализират, то не е достатъчно, за да оправдае следните нарушения: липсва подробна и убедителна обосновка към проекта; не е допуснато предварително обществено обсъждане; в Конституцията, където се изброяват правомощията на Народното събрание няма текст, който да определя правомощие за данъчна амнистия, или опрощаване на задължения; Отсъствието на подобен текст е мъдро решение на тогавашните законотворци, защото ако това беше законова норма, или практика, вероятно, десетки партийни активисти и техните приближени фирми нямаше да плащат данъци, защото щяха да имат очаквания за амнистиране и опрощаване. Вероятно това е причината в закона да се използват думите „освобождаване от плащане”, вместо сега пуснатата в употреба „данъчна амнистия” в многобройни изказвания. Данъчната амнистия винаги се замисля и осъществява не за отделни лица – длъжници, а за големи икономически групи с очакване с това да се решава някакъв обществен въпрос, засягащ цялата икономика. В такъв смисъл, ако се обмисли някакъв проект, с който ще се реши значим икономически въпрос, вероятно никой не би възразил да се приема отделен закон за данъчна амнистия. Продължилата с дни дискусия показва, че в случая с мюфтийството се прави поредния жест към хора, които не са спазвали установените правила. Какви са възможните изводи, които можем да направим и да ползваме в името на обществения интерес? Първо, народните представители, когато внасят свои проекти за закони, да спазват изискването за обществено обсъждане и да променят своя правилник за работата им в тази насока.     Източник: БГНЕС", "date": "2019.03.14", "title": "В развитите страни изпълнителната власт не опрощава данъци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393570-%D1%80%D0%B0%D0%BA%D0%B8%D0%B8-%D0%B7%D0%B0%D0%B4%D0%BC%D0%B8%D0%BD%D0%B0%D0%B2%D0%B0%D1%82-%D1%83%D0%B8%D1%81%D0%BA%D0%B8%D1%82%D0%B0-%D0%BF%D0%BE-%D1%86%D0%B5%D0%BD%D0%B8", "text": "В супермаркети вече можеш да си купиш уиски дори за 9 лева стандартна бутилка 0,7 литра. Не са някакви прочути марки, но са шотландски „блендед” уискита. А известни марки блендед уиски, които вървят по около 20-22 лева, се продават на промоция и за 14-15 лева. Това показва колко голям процент от крайната цена е търговска отстъпка, рекламни разходи и др. Няма нужда да се изреждат конкретни имена, като реклама. Но в супера може да купиш на промоция някоя световна марка и за 12 лева бутилката.    Във всеки супермаркет по всяко време може да се намери популярна марка блендед уиски за 15-ина лева бутилка 0,7 л. Малко пояснение за който не е запознат – масовото блендед уиски е зърнен спирт, смесен с не повече от 20-30% дестилат от малц, отлежал в бъчви, оцветено с карамел. На този фон какво става с ракиите? Средната цена на бутилка 0,5 литра (!) специална ракия – мускатова, перлова и др. – е 14-15 лева. А някои са надценени, например „Бургас 63 Перлова” и подобни, струват 22-24 лв. бутилка 0,5 л. „Солитер” на „Домейн Бойар” е над 40 лв. бутилка 0,5 литра и др. Това е цена като на малцово уиски (бел. авт. – малцово пък означава, че е само от чист малцов дестилат, без смес със спирт, отлежало обикновено 5-10 години и повече). Ако се сметне цената на литър, има множество марки уиски, които са по-евтини от българските специални ракии.   Трябва да се има предвид, че в крайната цена има 20% ДДС и 3,08 лв. акциз за бутилка 0,7 л. Тоест, без акциз, данъци и печалби за търговци, някои уискита от типа блендед излизат 4 лв. литъра – доста по-евтино от българските специални ракии. За 4 лв. литъра у нас не можеш да купиш дори домашна, или някакъв бъркоч от туба по пазарите. А, както е известно, при тези продажби на домашна или на незнайна ракия от туба няма акцизи и ДДС. Да, може да се намери ракия и за 5 лв. литъра, но не се знае, дали няма да се случи като в Якоруда – евтина и пивка била, ама умряха няколко души. Сигурната ракия е в бутилки с бандерол по магазините (бел. авт. – да ме прощават любителите на домашната. Мой приятел химик, който работи с газова хроматография и е изследвал стотици ракии, домашни и всякакви, често повтаря: „И най-скапаната винпромска ракия е по-добра от домашните”. Той твърди, че от 10 домашни ракии, 9 са със съдържание над нормите на вредни съставки. Някои повече, други по-малко. Не е задължително да се отровиш, някои вредности дават ефект след дългогодишна употреба. Пивка била, не знам каква. Има и люти, веднага си личат. Но това е друга тема).     Бутилка обикновена гроздова 0,7 л струва в магазина към 9 лева най-евтино. На промоция може да се намери и с левче по-евтино. Така че само обикновените ракии конкурират по цени популярните блендед уискита. Само че някои марки уиски се рекламират силно и борбата за купувача е неравна.  С тези цени на ракии, масовата реклама и модата на уискито, която внушава, че то е по-престижно, българските ракии са застрашени Масовите гроздови са добре на цена, но специалните имат проблем. Възможно ли е да станат по-евтини? Цената на хубаво грозде мускат отонел е около 1 лев килото. От 100 кг цяло грозде (а не от джибри, първо изцедени за вино) в селския казан излизат 15-20 л ракия – зависи от захарността на гроздето. Във винпромите има по-добри дестилатори, с непрекъснато подаване на ферментирал материал, себестойността излиза по-ниска. И качеството по-високо. Но зависи и кой производител има собствени лозя и колко – защото с повече може да постигне ниска себестойност.  Така или иначе, преди данъци, акцизи и търговски проценти, литър специална ракия излиза не по-малко от 5 лева производствени разходи. Ако е с отлежаване в бъчви или е ограничен по-рядък сорт грозде, излиза и по-скъпо. По-евтини са масовите ракии, защото за тях се използват остатъци от виненото производство, изцедени джибри, винени утайки, винена кал, залежало непродадено вино, което има опасност да се развали и т. н. (Впрочем, и домашните ракии се правят предимно от първо изцедени за вино джибри). Винпромският дестилат от такива суровини обикновено е към 70 градуса, може да се смесва и с по-скъп дестилат за специални ракии – има всякакви видове ракия на пазара. В българските нормативи няма възможност да се прави ракия, подобно на масовото блендед уиски – тоест спирт, в който се добавя гроздов дестилат. Всъщност е допустимо, но на етикета трябва да пише „ракиена напитка” и да се обясни, че съдържанието е предимно спирт. Шотландските регулации определят за уиски зърнен дестилат, който е не повече от 94,8 градуса. Това е почти чист спирт, който е 95,6 градуса. Така     спиртът по регулация става уиски Така масовото блендед уиски става по-евтино като себестойност. А малцовите уискита са обикновено от дестилат около 70 градуса – тоест съдържат повече вкусови и ароматни съставки от суровината, отколкото чистия зърнен спирт. И от гроздови материали може да се добива спирт 95 градуса, но това у нас не се смята за ракия. Така в регулациите е заложено предимство в цените за уискито. Преди години беше широко разпространено производството на менте ракии от спирт с есенция. Вече не се срещат масово такива ментета. Нито големите производители правят ракиите си от спирт и есенция. Но сега много от специалните ракии така силно миришат, просто от аромата на гроздето, че често потребителите казват „Напарфюмирана е”. (Бел. авт. – преди години си варих ракия с мой роднина от цяло грозде, от специално подбран сорт мускат отонел „Янтар”. Когато черпех приятели и познати, казваха, че е напарфюмирана). Има трайни предубеждения у потребители дори към скъпите специални ракии – че били напарфюмирани и от спирт, което не е вярно. Така или иначе има остра конкуренция в цените между уискита и ракии. Обикновените ракии се изравняват по цени до масовите евтини блендед уискита. Специалните ракии ги надминават по цени и се доближават до по-евтините малцови уискита. А някои по-скъпи специални ракии дори се изравняват по цени със скъпи малцови уискита.  При това положение националното питие ракия е застрашено от вносна конкуренция. Ако се огледа човек в региона, и турската йени раки, и гръцкото узо са на цени подобни на българските специални ракии. Бутилка 0,7 л хубаво гръцко узо е към 15-17 лв. Турските ракии са с подобни цени, но те не са конкуренция, интересът към тях не е голям. Има и по-евтини видове узо – към 10 лв. бутилка 0,7 л, което също е удар по българските ракии, особено през лятото, когато узото е предпочитана напитка. Там пък влизат в конкуренцията и българските мастики, които са по-евтини. Нашите производители на ракия са изправени пред двойна конкуренция – от една страна са домашните ракии и онези нелегално произведени ракии от туби и пластмасови шишета от минерална вода, които се продават по пазарите (тях ги защитаваше Валери Симеонов, че били уж домашни). От друга страна са вносните питиета като уискито и узото. Засега вкусовите навици на българина и предпочитанията към родното държат гроздовите ракии водещи по продажби. Но занапред производители ще трябва да търсят начин да намалят себестойността на ракиите чрез по-големи собствени лозя, с увеличен добив от декар и т. н., за да се борят с конкуренцията.", "date": "2019.03.14", "title": "Ракии задминават уискита по цени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393571-%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%BD%D1%8F%D0%BC%D0%B0-%D0%BF%D1%80%D0%B5%D1%87%D0%BA%D0%B8-%D0%BF%D1%80%D0%B5%D0%B4-%D0%BC%D0%B0%D0%BB%D0%BA%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B7%D0%B0-%D0%BE%D0%B1%D1%89%D0%BE-%D1%8F%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B5%D0%B2%D1%80%D0%BE%D0%B2%D0%BE%D1%82%D0%B0", "text": "НФСБ вече номинираха лидера на партията Валери Симеонов за водач на листата, а от ВМРО отново издигат кандидатурата на Ангел Джамбазки   \"Обединени патриоти\" ще решават как да се явяват на предстоящите Европейски избори на среща днес по покана на председателя на „Атака“ Волен Сидеров, предаде БНР.    НФСБ вече номинираха лидера на партията Валери Симеонов за водач на листата, а от ВМРО отново издигат кандидатурата на Ангел Джамбазки. \"Атака\" все още не е представила своите номинации.  \"Няма пречки пред малката коалиция за общо явяване на евровота\", смята Волен Сидеров. Според него такъв вариант все още е възможен.  \"Каквото и да е решението след срещата, важното е обществото да знае, че то няма да се отрази на управленската програма\", поясни Сидеров.  Подобна среща по покана на ВМРО не доведе до резултат в края на февурари.         \r\n  ", "date": "2019.03.14", "title": "Волен Сидеров: Няма пречки пред малката коалиция за общо явяване на евровота"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393563-%D1%81%D0%B2-%D0%B1%D0%B5%D0%BD%D0%B5%D0%B4%D0%B8%D0%BA%D1%82-%D0%BD%D1%83%D1%80%D1%81%D0%B8%D0%B9%D1%81%D0%BA%D0%B8", "text": "  Монашеството се развило на Запад много по-късно, отколкото на Изток. Главен основател на монашеския живот на Запад се счита преподобни Бенедикт Нурсийски, който пръв въвел определен устав, приет в почти всички обители. Преподобни Бенедикт се родил около 480 г. в гр. Нурсия, Италия, и в юношеска възраст бил изпратен в Рим да се учи и възпитава в училище. Развратният живот в столицата възбудил в Бенедикта такова негодувание и възмущение, че на 16 годишна възраст той решил да остави света и да се оттегли в пустинно място недалеч от Рим. Той започнал да живее в пещера в пълно усамотение. Само един инок от съседния манастир знаел за неговото жилище и му донасял оскъдна храна. Така прекарал момъкът три години в постоянна молитва, която едничка му помагала да смири вътрешните вълнения и да понася трудовете и лишенията на отшелническия живот.     Случайно овчари открили жилището на пустинника. Започнали да идват при него люде от околните селища за наставления. Скоро се разчуло, че Бог му дарувал голяма духовна мъдрост и сила да лекува болести. Славата на преподобни Бенедикт се разпространила далече; посетителите се събирали на тълпи около неговата пещера. Иноците от съседния манастир го помолили да стане техен игумен, но преподобни Бенедикт не се съгласявал. Той не одобрявал разпуснатия живот на италианските иноци и предвиждал, че неговите строги правила няма да се понравят на братята. Така и се случило, когато той най-после се съгласил да приеме духовното ръководство. Щом поискал да въведе по-строг живот в манастира, иноците възнегодували и някои от тях искали да го отровят. Но злият замисъл не сполучил: чашата с отровното питие се счупила щом преподобни Бенедикт направил с ръка над нея кръстния знак. Бенедикт простил на злосторниците, оставил манастира и отново се оттеглил в предишната пещера. Но усамотението станало за него сега невъзможно. Множество люде се заселвали около него, като желаели да се ползват от неговите наставления и от духовното му ръководство. Постепенно се образували манастири с по дванадесет иноци във всеки манастир. Всички признавали над себе си началството на Бенедикт, който ги ръководел с голяма мъдрост и с голям духовен опит. Намерил се един завистливец на славата на преподобния, един недостоен свещеник, на име Флоренций. Той възбудил част от братята против игумена и преподобни Бенедикт решил да се пресели на друго място. Той заминал за най-южната част на Италия, в Кампания. Там, в отдалечените и глухи местности, селското население още се покланяло на идоли и не знаело за християнската вяра. На преподобни Бенедикт се понравила местността на планината Касино, заселил се в нея и скоро няколко братя се присъединили към него. На тая планина стояло още идолско капище, обкръжено от дъбрава, посветено на римския бог Аполон, и народът още принасял жертви на идола. Преподобни Бенедикт изсякъл дървата, почнал да учи на истинската вяра идващите селяни и скоро обърнал много идолопоклонци към Христа. Капището било разрушено и на негово място преподобни Бенедикт построил църква в чест на св. Йоан Кръстител. Скоро се събрали толкова много подвижници, че се образувал голям манастир, който станал средище и майка – манастир на цялото западно монашество. Бенедикт написал устав за своите братя, които започнали да се наричат по неговото име – бенедиктинци. Преподобни Бенедикт Нурсийски умрял в Монте Касино при гр. Неапол в 543 г., като няколко дни по-рано узнал за своята смърт. Житието на св. Бенедикт е написано от  .      ", "date": "2019.03.14", "title": "Св. Бенедикт Нурсийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393564-14-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1492 г. - Испанската кралица Изабела заповядва да бъдат експулсирани 150 000 евреи в случай, че не приемат християнството.   1558 г. - Фердинанд I без съгласието на римския папа се самопровъзгласява за император на Свещената римска империя.   1697 г. - Последният свободен град на маите Тайясил е завладян от испанския конкистадор Мартин де Урсуа.   1800 г. - Пий VII е избран за римски папа.   1897 г. - В България е обнародван е Закон за задължително носене на дрехи и обувки местно производство от държавните чиновници.   1909 г. - Дадена е амнистия на отклонилите се от военна служба до обявяването на Независимостта на България на 22 септември 1908.   1927 г. - В Букурещ е създаден Висш съвет на българите в Добруджа.   1949 г. - Създадена е Висша атестационна комисия за присъждане на Научни степени и звания в България.   1951 г. - Корейската война: Силите на ООН за втори път завземат Сеул.   1958 г. - Асоциацията на звукозаписните компании в САЩ учредява наградата Грами.   1978 г. - Израелските отбранителни сили нахлуват и окупират южните части на Ливан в операция Литани.   1983 г. - Джон Бон Джоуви, Ричи Самбора и Алек Джон Съч сформират рок групата Bon Jovi.   1994 г. - Над град Шефилд (Англия) е регистрирана най-дългата дъга, която можела да се наблюдава в продължение на шест часа.   1995 г. - Космонавтика: Американски астронавт за първи път лети на руски космически кораб, до орбитална станция Мир.   1998 г. - На турнир в Калифорния английският тенисист Грег Руседски поставя световен рекорд за скорост на топката при подаване (240 км/ч).   2000 г. - Стивън Кинг става първия писател, публикувал свое произведение в Интернет.   2001 г. - Завършва официалното преброяване на населението в България.   2004 г. - Владимир Путин е преизбран за президент на Русия.   2005 г. - Един милион ливанци излизат по улиците на Бейрут, за да демонстрират против военното присъствие на Сирия в Ливан и против правителството, сформирано след покушението над министър-председателя Рафик Харири.              ", "date": "2019.03.14", "title": "14 март, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/393562-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%C2%AB%D0%BF%D0%BE%D0%B4%D0%B8%D0%B2%D1%8F%D1%85%D0%B0%C2%BB", "text": " арена има опасни промени, пише Handelsblatt. Западните дипломати все по-често отстъпват от традициите на цивилизованото общуване помежду си и прибягват до силов натиск при това даже спрямо съюзници. И до такава степен на „подивяване“ ги доведе ръководителят на Белия дом Доналд Тръмп, убеден е авторът на статията Йенс Мюнхрат. \"Ожесточаване на реториката, крещяща лъжа, безмилостна политика\" - международната дипломация претърпява опасни промени, от които в крайна сметка ще пострадат всички, пише Handelsblatt. Пример за тези промени е ситуацията с германския посланик във Венецуела. Той е   за намеса във вътрешните работи на страната. Това, което се случи, те кара да се чудиш дали Берлин бързо е признал самопровъзгласилия се   Хуан Гуайдо, отбелязва авторът на статията Йенс Мюнхрат.     Въпреки че действащият държавен глава Николас Мадуро управлява страната като  , именно твърдите действия на САЩ, ЕС, включително Германия, му позволяват да се представи като  \". Изгонването на германския посланик свидетелства за   в международната дипломация. В същото време същото се случва и в европейските държави, които твърдят, че са ангажирани с разрешаването на конфликти на интереси и разногласия само на масата за преговори и по цивилизован начин. Така неотдавна Франция отзова своя посланик, при това не от Анкара, Москва или Уагадугу, но от Рим, привежда пример авторът. Към това решение френският президент Емануел Макрон беше тласнат от конфликта с вицепремиера на правителството на Италия Матео Салвини, който го нарече   политик, недостоен за своя пост. След като във Ванкувър по инициатива на САЩ задържат финансовия директор на Huawei, Мен Ванчжоу китайските власти арестуват двама канадци: бивш дипломат и бизнесмен.  . Създава се впечатление, че тези хора са станали своеобразен   в търговския конфликт между двете страни, или може би дори в  . Такъв циничен политически подход не се е появил днес, продължава изданието. Турският президент Реджеп Тайип Ердоган и ръководителят на Кремъл Владимир Путин отдавна са  . Зад американските разузнавателни служби също се влачи  . Но ново стана това, как открито се прилагат такива спорни методи, включително на Запад. Например, от Китай се изисква равноправно отношение към чуждестранните инвеститори, а от Северна Корея и Иран - да закрият ядрените си програми. В същото време, пренебрегвайки всички дипломатически традиции, американският посланик заплашва онези германски компании, които ще си сътрудничат с Техеран. „ (посланикът на САЩ -  )   обяснява Мюнхрат.      Това се отнася и за сложната мрежа от търговски отношения, както и за тънкото изкуство на дипломацията, отбелязва журналистът. Почти всеки ден ръководителят на Белия дом се присмива на ценностите на западното общество. И когато така постъпва самият президент на САЩ, в целия свят започват да се рушат психологическите бариери. Навсякъде, - и от дясно и от ляво, започнаха да се появяват такива  , в това число и от другата страна на Атлантическия океан.   констатира авторът. Това говори за уязвимостта на демократите и многополюсния свят с неговите институции, договори и вярата в това, че в крайна сметка сътрудничеството и балансът на интересите ще донесат изгода за всички.  , обобщава Мюнхрат.   Превод: М.Желязкова", "date": "2019.03.14", "title": "Западните дипломати «подивяха»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393557-%D0%BA%D0%B0%D0%BA-%D0%B7%D0%B0%D0%B4%D0%BC%D0%B8%D0%BD%D0%B0%D1%85%D0%BC%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D1%81%D0%B0%D0%B3%D0%B0%D1%82%D0%B0-%D1%81-%D0%B5%D0%BF%D0%B8%D1%87%D0%BD%D0%B8%D1%8F-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%81%D0%BE%D1%84%D0%B8%D1%8F", "text": "Кърпеж на кърпежа, ремонт на ремонта: поне в това отношение сме на път да задминем всички. Епичният ремонт на София вече придобива гротескни черти. И едва ли ще остане без последствия.         Французите имат един закачлив израз - bruxelliser une ville. Което в превод означава „брюкселизирам града” - тоест, съсипвам го от ремонти. Сарказмът произтича от безкрайните досадни кърпежи, преправки, строежи и прочие в столицата на обединена Европа. В Брюксел те са характерна гледка, особено в района около европейските институции. Дали България, след като през 2018 беше ротационен председател на ЕС, не се е заразила с този брюкселски вирус? Епичният ремонт в центъра на София продължава да предизвиква противоречиви реакции. Едни посочват проблеми, поставят ги на масата без недомлъвки. Според други обаче „всичко е наред”. В техните очи някакви дребнави, злонамерени критици на управляващите просто търсят причина да се заяждат, оплювайки грандиозните им дела. Толкова ли са важни подредбата на плочките и техният цвят? Впечатлява и малобройната симпатична група на шегаджиите, които решиха да се възползват от изникналите артефакти от ремонта на „Граф Игнатиев” - „дюните”, за да открият плажния сезон. Така както сталкерът на братя Стругацки от повестта им „Пикник край пътя” търси „стаята на желанията” в смъртоносната зона. Когато бетонират Черноморието и планините, защо да не си правиш слънчеви бани в разкопания център на София… \" Всеки човек има различен вкус \" Но както са казали мъдро още древните римляни, за вкус не се спори - de gustibus non disputandum est. Или както отбеляза г-жа Фандъкова в отговор на критиките: „Всеки човек има различен вкус. Благодаря на всички, които се отзоваха на моя призив - всеки, който иска естетически да оцени този проект, да се разходи и да го види лично, а не само по Фейсбук. Нека да изчакаме да приключи проектът, тогава съм сигурна, че ще чуем оценките на хората“. Не беше нужно да правя нарочна екскурзия из бетонната джунгла, тъй като често ми се налага да минавам покрай „окопите”. А сентенцията за вкусовете не е особено валидна, когато проектите се реализират уж в интерес на гражданите. И до голяма степен благодарение на техните пари (да, европейските фондове също помагат, но от кого се събират местните данъци и такси?). При това положение всички критични бележки, когато са обосновани, трябва да бъдат взети предвид. Да, и „грозното” е естетическа категория. Но отвъд политическите пристрастия и закачките, упреците към столичната кметица имат сериозни основания. Призмите по  \" Графа \" Първо, оказва се, че така, както е направен, ремонтът може да бъде опасен. Преди дни възрастен мъж пострада при спъване в една от „призмите” на „Графа”, които отделят трамвайната линия от пешеходните зони. Преди него 48-годишна жена, която по ирония се оказа ватман по професия, също стана жертва на „акулските перки” по емблематичната улица. В резултат от „срещата\" си с ограничителите жената се прибра вкъщи с пукната ръка, залепен нос и натъртвания. Според живеещи и работещи в тази част на столицата, подобни инциденти се случват почти ежедневно. Две от причините: заостреният връх на „призмите” и техният цвят, който се слива с настилката и така ги прави трудно забележими. В района на ремонта, който месеци след предварително обявената крайна дата още не е завършил напълно, дебнат и други опасности: стърчащи тръби, кабели и прочие препятствия. Обясненията на общината, че подобни „акулски перки” имало и по улиците на Мадрид и Антверпен, едва ли ще успокоят пострадалите. Добрата новина е, че вместо да проявят инат, от кметството в крайна сметка обявиха, че ще премахнат „призмите”. Изобщо, ремонт на ремонта: и в София, и в цялата държава. Докога? Второ, поправките по столичните улици - в центъра и в останалите райони - продължават. С пълна пара. Освен че сагата с „Графа” не е финализирана, сега е разкопана и улица „6-ти септември”. От началото на месец март 49 фирми работят на 49 места в целия град. Тази шеметна тавтология почива на числа, цитирани от общинската администрация. Изкушавам се да попитам: „А Али Баба къде е?”. Но не е смешно.     Ремонтните дейности засегнаха не само здравето на хората, а и бизнеса в района. Как клиентите да влязат в магазин или заведение, когато пред него има барикади от багери, огради и строителни материали?     Предприетите от общината мерки няма да разредят натрупаното политическо напрежение. Разследването срещу зам.-кмета Крусев за длъжностно престъпление, свързано с нарушение на Закона за обществените поръчки, глобяването на изпълнителите на ремонта, махането на „акулските перки” - всичко това няма да свърши работа. Защото за много софиянци тези палиативни мерки, включително подмяната на „политическите бушони”, не могат да заличат неприятното впечатление от посредственото изпълнение. Евтини на брашното и скъпи на триците Миналата година Столична община е похарчила 38 милиона лева за ремонта на 1 200 улици. За тази, според зам.-кмета Барбалов, са предвидени още повече - 63 милиона лева. А оправданието, че когато ремонтът е некачествен, следват санкции за фирмите-изпълнители (за миналата година те са в размер на 1 милион лева), е крайно несериозно. Проблемът не може да бъде решен постфактум - с налагането на глоби или с кръпки на кръпките. Така сме евтини на брашното и скъпи на триците. Необходимо е съблюдаването на прозрачни и протичащи в рамките на закона процедури за възлагането на обществените поръчки - за да се тушират шуробаджанащината и клиентелизмът. Казано накратко: вместо да постели меко пътя към местните избори, ремонтът на столицата може да се окаже сериозен препъни-камък както за г-жа Фандъкова, така и за ГЕРБ.          ", "date": "2019.03.14", "title": "Как задминахме европейците: сагата с епичния ремонт на София"}
{"url": "http://www.classa.bg/%D1%81%D0%B2%D1%8F%D1%82/item/393558-17-%D0%B4%D0%BD%D0%B8", "text": "Стана почти като при Шекспир: да бъде или да не бъде Брекзит - това е въпросът. 17 дни остават до съдбовния миг. А след него всичко е възможно - включително разпад на Обединеното кралство.       Дебатът в Долната камара на британския парламент продължи дълго и протече много разгорещено. Но накрая резултатът от това иначе доста забавно политическо шоу беше същият като при гласуването през януари - британският парламент отново отхвърли договореното с ЕС споразумение. На крачка от пропастта Така 17 дни преди датата, на която всъщност трябва да напусне Общността, Великобритания стои на крачка от пропастта, в чиито бездни дебнат непредвидими опасности - както икономически, така и политически. С различни аргументи и поддръжниците, и противниците на Брекзита отхвърлят постигнатата сделка, която ЕС и британската министър-председателка подобриха още веднъж в последната минута. Сега всички са разединени: избирателите, партиите, парламентът, правителството. Една цяла страна е в дълбока криза. И не е изключено в резултат от шока, наречен Брекзит, да се стигне до разпад на Обединеното кралство, състоящо се от Англия, Шотландия, Уелс и Северна Ирландия. Европейският съюз не съумя да предложи на британците приемлив път. Което си е провал. Защото щетите от евентуален некоординиран Брекзит ще бъдат огромни не само за Великобритания, но и за ЕС. А и как да е иначе, след като европейският вътрешен пазар изведнъж ще остане без втората по големина икономика в Общността. Незнайно защо обаче Лондон и Брюксел уверено крачат към заложения от самите тях капан. Извън ЕС с недоумение следят случващото се, но докато някои просто се питат как изобщо се стигна дотук, други доволно потриват ръце, наблюдавайки как Европа сама си вреди.     Блянът на британските националисти, че след като се освободи от оковите на ЕС, Великобритания бързо ще си възвърне старото имперско величие, навярно ще рухне съвсем скоро. Защото в днешния глобализиран свят нито една страна не може да се справи сама - дори и такава сила като Великобритания с нейното ядрено оръжие и с нейното постоянно място в Съвета за сигурност на ООН. 17 дни - само толкова време имат британците, за да предотвратят най-лошото. В сряда и в четвъртък Долната камара на парламента ще гласува дали страната да рискува некоординиран Брекзит без преходни срокове - или да предотврати поне това безумие, удължавайки преговорите за Брекзита с още няколко седмици.   Тереза Мей   А изход всъщност има Най-добрият изход от задънената улица е ясен. Но той изисква голяма доза политическа смелост от британската министър-председателка. Защото Мей има всъщност само един полезен ход: да оттегли молбата за напускане на ЕС по смисъла на член 50-и, след което да подаде оставка. В такъв случай нейният наследник или наследничка ще има възможност спокойно и без никакво бързане да реши как да продължи сагата с Брекзита. Защото дотогава британците би трябвало най-после да са решили какво точно искат. По този начин ще се избегнат страховитите икономическите щети, а г-жа Мей ще си подсигури бленуваното място в учебниците по история - макар и не със заслугата, към която се стремеше. Сега Мей за пръв път загатна, че такъв изход е възможен. Очевидно е осъзнала провала си. Но е по-вероятно да се случи друго: Мей да продължи по същия начин и да поиска от ЕС удължаване на срока за преговори. Но както подчерта самата тя, Брюксел ще иска да чуе основателна причина за подобно решение. Възможна е и тази опция: провеждането на второ допитване. Но какво да бъдат попитани британците на този референдум? В крайна сметка ЕС ще се съгласи на удължаване на срока - за да не може никой да каже, че Брюксел е дръпнал шалтера и затова носи вина за хаоса, който се очаква на Острова. Едно обаче е ясно отсега: цялата тази бъркотия определено би била по вкуса на Шекспир...    ", "date": "2019.03.14", "title": "17 дни"}
{"url": "http://www.classa.bg/%D1%81%D0%B2%D1%8F%D1%82/item/393559-%D0%BD%D0%BE%D0%B2%D0%B0-%D1%84%D1%83%D0%BA%D1%83%D1%88%D0%B8%D0%BC%D0%B0", "text": "Зоната е силно земетръсна. Това се знае от ядрената катастрофа във Фукушима преди осем години. Но само на 250 километра от мястото ще заработят два реактора - от същия тип, от който бяха и тези в авариралата централа. Ядрената енергия в Япония десетилетия наред бе смятана за идеалното решение, с което се покриват енергийните потребности на страната и се стимулира икономиката в структурно по-слабите региони. Град Кашивазаки също залагаше на развитието на атомната енергетика. Местната АЕЦ „Кашивазаки-Карива“ се управлява от фирмата-оператор ТЕПКО – същата, която отговаря и за АЕЦ „Фукушима“. Преди осем години там се стигна до най-тежката ядрена катастрофа след Чернобилската. През 2011 година силно земетресение предизвика вълни цунами, в резултат на които беше прекъснато електрозахранването на АЕЦ „Фукушима“. Впоследствие беше прекъснато охлаждането на реакторите и това доведе до изхвърляне на огромни количества радиоактивни материали. 160 000 жители бяха принудително евакуирани.     АЕЦ „Кашивазаки-Карива“ е най-голямата атомна централа в света и при пълно натоварване на мощностите може да снабдява с ток 16 милиона домакинства, но след катастрофата във Фукушима и седемте ѝ реактора бях спрени от експлоатация. Засега. В миналото Токийската електрическа компания (ТЕПКО) беше подложена на остри критики за различни слабости и бе осъдена да плати обезщетения на пострадалите от атомната катастрофа във Фукушима. Санирането на АЕЦ „Фукушима“ продължава и до днес. Осем години след катастрофата все още не са изяснени окончателно причините за аварията. Същите реактори и същият риск? През 2017 година японската Агенция за ядрено регулиране даде „зелена светлина“ за пускане в експлоатация на два от реакторите в АЕЦ „Кашивазаки“. Властите твърдяха, че тези реактори са сигурни. Въпросната атомна централа се намира само на 250 километра от Фукушима - на брега на Японско море. Двата реактора, които се подготвят за пускане в експлоатация, са от същия тип, от който са и реакторите във Фукушима. Зам.-управителят на „Кашивазаки“ Тошимицу Тамай обаче твърди, че подобна катастрофа не може да се повтори.     Той обяснява, че около атомната централа е изградена стена, висока 15 метра, която можела да устои и на най-мощните вълни цунами. Освен това сградата с реакторите била укрепена допълнително и били инсталирани филтри. От фирмата-оператор ТЕПКО твърдят, че дори и реакторите да прегреят, максималното изтичане на радиоактивни материали щяло да е от порядъка на само 0,01%. Изградени са и две изкуствени езера, които служат като резервоари за охлаждащата вода. В централата били инсталирани и много дизелови агрегати, които, в случай на авария, можели да осигуряват ток на територията на цялата централа, простираща се на 4,2 кв.км. ТЕПКО има нужда от приходи Според Тошимицу Тамай, пускането в експлоатация на двата реактора е необходимо. Всички щели да имат полза от него. \"Длъжни сме да поемем отговорността за атомната катастрофа във Фукушима. Към това спада и генерирането на приходи, за да можем да закрием окончателно АЕЦ „Фукушима“. А това струва пари\", казва той. Японското правителство изчислява сумата за закриването на „Фукушима“ и изплащането на обезщетения на близо 200 милиарда долара. Експертите от японския Център за икономически проучвания обаче говорят за  значително по-високи суми. ТЕПКО смята, че повторното пускане в експлоатация на двата реактора е важна крачка към осигуряването на енергийна политика, независима от чужбина, която ще повиши националната сигурност на Япония. Местните жители също щели да спечелят. АЕЦ „Кашивазаки-Карива“ и сега дава работа на над 6000 работници, като 60% от тях са от околните региони. От ТЕПКО казват, че повторното пускане в експлоатация на реакторите ще създаде и допълнителни работни места, които щели да дадат тласък на местната икономика. Гражданите са скептично настроени Не всички местни жители обаче вярват на ТЕПКО. Обещанията за икономически подем им звучат като куха фраза на фона на почти изоставените търговски улици в околността, в която повечето магазини стоят празни. Също както и много други провинциални градове, Кашивазаки се бори срещу отлива на население. Едва ли повторното пускане в експлоатация на атомните реактори ще може да промени тази тенденция. 60% от жителите на префектура Нигата, където е разположен град Кашивазаки, се обявиха против повторното пускането на двата реактора. Това показаха резултатите от представителна анкета, проведена през миналата година.     Жителите са загрижени за сигурността си, защото още при подготвителните дейности по пускането на реакторите се стигна до аварии. На 28 февруари от един от реакторите изтече радиоактивна вода. През декември миналата година пък възникна пожар от дефектни кабели, захранващи с ток единия от реакторите. Причините за пожара не са изяснени и до днес. Бившият инженер от ТЕПКО Тору Хузиуке също е изпълнен със съмнения: \"Навярно няма да се стигне до нова „Фукушима“, ако тази централа бъде ударена от цунами със същата сила, но кой би могъл да каже дали природата не ни готви нови изненади?\", пита той. Японската агенция за ядрено регулиране отсега предупреждава, че основите на защитната стана не са достатъчно дълбоко вкопани в земята. Ако се стигне да земетресение, почвата може да поддаде и стената да падне. \"Това е специфичен проблем за „Кашивазаки“. От самото начало бе грешка да се строи АЕЦ в такава земетръсна зона\", казва активистът Кациюки Такамото. При това вероятността от силни земетресения в региона е много голяма. През 2007 година земетресение със сила от 6,8 по скалата на Рихтер разтърси града и предизвика пожар в един от реакторите на централата. Три други реактора бяха изведени от експлоатация за дълго време. Япония не иска да се отказва от атомната енергия Докато много други индустриални нации, в това число и Германия, постепенно се отказват от атомната енергия, Япония продължава да държи на нея. След катастрофата във Фукушима в Япония бяха спрени всички атомни реактори. Междувременно обаче по-голямата част от тях отново е в експлоатация. Миналата година премиерът Шиндзо Абе представи план, който предвижда до 2030 година най-малко 20% от енергията в страната да се произвежда от АЕЦ. В момента това са само два процента. Дали и АЕЦ „Кашивазаки-Карива“ скоро ще дава своя дял в производството на електроенергия, зависи от местните политици. Точно по средата на предизборната борба те трябва да вземат окончателното решение, защото през април предстоят местни избори в префектура Нигата.  ", "date": "2019.03.14", "title": "Нова Фукушима?"}
{"url": "http://www.classa.bg/%D1%81%D0%B2%D1%8F%D1%82/item/393560-%D0%BA%D0%B0%D0%BA%D0%B2%D0%B8-%D1%82%D0%B8-%D1%81%D0%B0%D0%BD%D0%BA%D1%86%D0%B8%D0%B8-%E2%80%93-%D0%B2%D0%B8%D0%B6%D1%82%D0%B5-%D0%BA%D0%BE%D0%BB%D0%B8%D1%82%D0%B5-%D0%BD%D0%B0-%D0%BA%D0%B8%D0%BC", "text": "Севернокорейският лидер Ким Чен Ун явно изобщо не се впечатлява от санкциите на ООН. Който иска да се увери в това, нека види с какви автомобили разполага Ким. Точно това направиха и от ООН. През изминалите месеци севернокорейският държавен глава Ким Чен Ун се появяваше на различни международни срещи ту с Ролс-Ройс, ту с Мерцедес или Лексус. Ако санкциите на ООН действително имаха някакъв ефект, тези луксозни автомобили изобщо не би трябвало да се намират в неговия гараж.     Доклад на ООН показва обаче до каква степен севернокорейският режим съумява да заобиколи тези санкции: \"Севернокорейците си доставят каквото си поискат. Те получават най-доброто, от което се нуждаят\", казва координаторът на експертната комисия за контрол над санкциите на ООН Хю Грифитс.     През октомври миналата година Ким Чен Ун се появи на срещата с американския външен министър Майк Помпео с Ролс-Ройс „Фантом“, чиято каталожна цена е 400 000 евро. По време на срещата на върха с американския президент Доналд Тръмп в Сингапур, севернокорейската делегация се придвижваше с цяла флотилия от Мерцедеси без номера.      А на срещата на върха между двете Кореи през септември представителите на Пхенян се возеха на лимузини Лексус -последен модел. \"Нямате представа какво се случва в международни води\" Демонстрирането на тези скъпи возила бе разтълкувано като сигнал за това, че Ким Чен Ун ни най-малко не се  впечатлява от санкциите, наложени на страната. Хю Грифитс остро разкритикува това поведение. Подобни \"очевидни нарушения на санкциите по време на международни срещи не водят в положителна посока. Не може да се подиграваш със санкциите\", заяви той. Експертната комисия дава и други примери за това как Северна Корея заобикаля санкциите, които бяха наложени на страната заради нейната ядрена и ракетна програма. Напук на ограниченията, Пхенян например продължава да изнася въглища и да внася петрол. Стоките се прехвърлят от един танкер на друг в открито море: \"Нямате представа какво се случва в международни води. Там цари истинска анархия\", допълва Хю Грифитс.     Освен това Северна Корея правела опити да оказва подкрепа на бунтовнически групировки в Йемен. \"Проблемът си остава актуален, той изобщо не е решен. Затова трябва да продължим със санкциите, приети от ООН – това е основната задача\", казва германският посланик в ООН Кристоф Хойсген.    ", "date": "2019.03.14", "title": "Какви ти санкции – вижте колите на Ким!"}
{"url": "http://www.classa.bg/%D1%81%D0%B2%D1%8F%D1%82/item/393561-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82-%D0%BB%D0%B8-%D0%B5-%D0%B0%D0%B9%D0%BD%D1%89%D0%B0%D0%B9%D0%BD", "text": " (14 март 1879 г.) от рождението на видният, един от най-видните физици в човешката история – Алберт Айнщайн. Безспорно една от най-значимите личности в човешката история. Когато кажем или напишем името на Айнщайн всеки грамотен и прилично начетен човек се сеща за неговата „Обща теория на относителността“ и за присъждането му на Нобеловата награда за приноса му към теоретичната физика и откриването на закона за фотоелектричния ефект. Но Айнщайн е не просто учен. Той по думите на друг забележителен носител на Нобеловата награда по физика Жорес Алферов е „основоположник на физиката на XX век, извършил преврат в науката“ (4 октомври 2018 г.). За съвременните български ученици и студенти, за огромната част от грамотните българи Айнщайн като име със световна известност се свързва единството с науката и то най-вече с физиката. Но той е пряко свързан с обществения живот и той мисли, разсъждава и пише и по основните обществени проблеми. С тази си дейност си е спечелил името на неуморен пацифист (борец за мир), антифашист, публицист и социалист. С обществената си дейност доказва, че политиката не е само за политиците. Негова е мисълта, че „не би трябвало да приемаме, че само експертите са единствените, които имат правото да изказват мнение по въпроси, касаещи организацията на обществото“.     Но той, съдейки по написаното от него, е човек който много добре се ориентира в икономиката, социологията и политологията. Но този аспект на неговата дейност в съвременни условия е забравена или тенденциозно премълчавана тема. За нея не пише в учебниците, в списанията, вестниците, за нея няма телевизионни излъчвания. Само тук-там в интернет може да прочетеш някои негови цитати. Преди 70 години се появява в американското списание Monthly Review неговата забележителна малка статия „Защо социализъм?“ В това малко, но изключително съдържателно съчинение има редица ценни мисли, които са съотносими и днес с нашето ежедневие. Първо. В него се прави  , днес обикновено срамежливо наричан „Пазарна икономика“, „Свободен свят“, „Отворено общество“, „Евроатлантически ценности“ и т.н. В статията си Айнщайн бичува начина на формирането на сегашните богати западни общества. Той ясно посочва, че „повечето от главните държави в историята дължат своето съществуване на завоевания. Завоевателите се установяват, законово и икономически, като привилегирована класа в завладените страни“. Истинският източник на злото на капитализма той вижда в неговата „икономическа анархия“, при която производителите се борят „да отнемат един от друг плодовете на техния колективен труд“ чрез „подчинение на законоустановени правила“. И ако се замислим как действа съвременната капиталистическа икономическа система, ще видим че разпределението на новопроизведеното богатство чрез труда и капитала е в огромната си част законово присвоявано от капиталистите (пардон, от едрите, средните и други бизнесмени). Главната причина Айнщайн вижда в това, че средствата за производство в „по-голямата си част са частна собственост на отделни индивиди“. А това води да неравноправен механизъм, при който бизнесът (владеещ средствата за производство), купува работната сила, чрез която се създават нови стоки, които са „собственост на капиталиста“, а работникът получава не „истинската стойност на стоките, които произвежда“, а минимално възнаграждение, определяно на основата на минималните му нужди и броя на безработните, които са потенциални кандидати за неговата работа, т.е. „заплащането на работника не се определя от стойността на продукта на неговия труд“. Сегашната българска действителност напълно потвърждава тази мисъл на Айнщайн. Българските наемни работници, специалисти и експерти често получават трудово възнаграждение, което не съответства на минималните му нужди за съществуване, за образование и развитие на децата и т.н. И това е главната причина за стесненото възпроизводство на работната сила и емиграцията от страната, за демографската катастрофа. Осакатявайки заплащането на труда българските „бизнесмени“ формират голямата икономическа емиграция и недостига на работна ръка. Айнщайн ясно посочва и една от главните съвременни закономерности на капиталистическото развитие. Пой пише, че „Частният капитал има тенденция да се концентрира в ръцете на малко хора, отчасти заради конкуренцията между капиталистите, отчасти поради това, че технологичното развитие и нарастващото разделение на труда благоприятстват образуването на големи производствени единици за сметка на малките. Резултатът от това състояние е олигархия на частния капитал, чиято огромна власт не може да бъде контролирана дори от демократично организирано общество“. И 70 години по-късно сме свидетели на съсредоточаването на богатството в ръцете на все по-малко капиталисти (бизнесмени), създаваното и диктуването на правилата на икономическата игра в света от най-мощните Транснационални компании (ТНК).  Това формира огромна не само икономическа, но и политическа и информационна власт. Това става чрез посочените и от Айнщайн механизми: чрез законодателните органи посредством финансиране на политически партии, които „практически винаги отделят електората от законодателната власт“, както и това, че „частните капиталисти неизбежно контролират пряко или косвено основните източници на информация (преса, радио, образование)“.  Верен е и тезисът, че „Производството се извършва за печалба, а не за потребление“, както и че „човечеството днес представлява глобално общество на производство и потребление“. Изминалите 70 години се характеризираха с формирането на потребителско общество в най-развитите капиталистически страни. Но това е предимно потребление не за насъщните действителен жизнени и културни потребности на хората, а предимно като начин за индивидуална егоистична и егоцентрична самореклама чрез притежание на все по-нови, по-скъпи и по-луксозни вещи. А засиленото потребителско търсене неминуемо води до разширяване на производството и до повишаване на богатството на притежателите на средствата за производство.     Второ.  Айнщайн е за  А социализмът е със „социално-етична насоченост“, неговите цели се определят от хора с „високи етични възгледи“ и се подемат и прокарват в живота от множество хора. Той определя, че „истинската цел на социализма е точно да преодолее и придвижи отвъд хищническата фаза на човешкото поведение…“. Социализмът трябва да се базира на „притежаването на средствата за производство“ от „цялото общество“ и използването им по план. Трябва да се създаде социалистическа икономика, която да има за цел постигането на обществените цели, а не целите на печалбата. По онова време (непосредствено след Втората световна война) обаче съществуващият социализъм страда от една основна опасност, едновременно и слабост, а именно – „всепоглъщащата бюрокрация“. Действително тогавашното социалистическо общество е прекомерно централизирано и бюрократизирано, но то е било такова поради необходимостта от защита на му от външната агресия след Октомврийската революция и интервенцията на почти всички големи държави в Съветска Русия и по време на Втората световна война, както и невъзможността да се реализира новата икономическа политика (НЕП), разработена от Ленин. За Айнщайн „плановата икономика все още не е социализъм“. Правата на човека трябва да бъдат защитени, за да се противодейства на бюрокрацията. За Айнщайн социализмът е свързан пряко и с възпитанието на хората в „чувство но отговорност за другите хора“, а не както при капитализма като „прослава на властта и успеха“, т.е. на егоизма. Трето. Главна обща тема на Айнщайн в това кратко съчинение е  . Ето и един много дълг, но безкрайно ценен цитат: „Човекът е едновременно самостоятелно същество и социално същество. Като самостоятелно същество той се опитва да защитава своето съществуване и това на своите най-близки хора, да задоволи своите лични желания и да развие своите вродени способности. Като социално същество той се стреми да получи признанието и привързаността на околните, да сподели техните удоволствия, да ги утеши в тъгата им и да подобри условията на техния живот. Единствено съществуването на тези променливи и често конфликтни черти на характера на човека и техните специфични комбинации определят степента до която един индивид може да постигне вътрешно равновесие и да допринесе за благосъстоянието на обществото“. Това най-напред трябва да осмислят съвременните социолози и политолози. За Айнщайн е очевидно,че„зависимостта на индивида от обществото е природен факт, който не може да бъде пренебрегнат“. Ето това е главното му противоречие с егоцентристката идеологема на неолибералното общество, че в центъра трябва да бъде единствено личността, че обществото и държавата трябва да създават условия за развитие на самоинициативата („предприемачеството“) на отделния човек, независимо от съдбата и проблемите на другите хора, че правата на личността са най-важното. Развитието на човека по хуманиста Айнщайн е отвъд „биологическата необходимост“, отвъд наследствените инстинкти. Паметта, говора и комбинативността формират гъвкаво и поддаващо се на промяна поведение. Вярно е твърдението му, че „човек може да повлияе на собствения си живот чрез собственото си поведение и че в този процес съзнателното мислене и желание може да играе роля“. Изкривяването на личността е „най-голямото зло на капитализма“. На всички е ясно, че Айнщайн не е марксист, не е ленинист, не е сталинист, не е комунист. Той е брилянтен учен, не отвлечен, а пряко свързан с човешкото общество в които живее. Всяко ново прочитане на статията „Защо социализъм?“ ни дава ново разбиране на личността на гениалния Айнщайн, за преосмислянето на изкуственото възвеличаване на капитализма, афиширан като „свободен свят“, като „Демокрация“ и т.н. След 70 години от публикуването на статията остават верни основните ѝ тезиси и за капитализма, и редица от твърденията за социализма и за мястото на човека в обществото. По своите обществени възгледи Айнщайн е убеден социалист.", "date": "2019.03.14", "title": "Социалист ли е Айнщайн?"}
{"url": "http://www.classa.bg/%D1%81%D0%B2%D1%8F%D1%82/item/393553-%D0%B5%D0%BA%D1%81%D0%BF%D0%BE%D1%80%D1%82-%D0%BD%D0%B0-%D1%80%D0%BE%D0%B1%D0%B8-%D0%B7%D0%B0-%D0%B5%D0%B2%D1%80%D0%BE%D0%BF%D0%B0-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%82%D0%BE%D0%B2%D0%B0-%D0%B5-%D0%BF%D1%80%D0%BE%D1%81%D1%82%D0%BE-%D0%B1%D0%B8%D0%B7%D0%BD%D0%B5%D1%81", "text": "Гдиня - полският град на брега на Балтийско море с едно от най-големите пристанища в региона, с док, дълъг почти 400 метра и широк 70 метра. В близост до този северен полски град се намира компания, наречена Crist, която произвежда части за кораби, контейнери и вятърни паркове. Наскоро Crist, чиято продукция отива предимно за държави от Западна Европа, получи 37 милиона евро от Брюксел от фонд, който има за цел да създаде работни места в традиционно по-бедните региони на Европейския съюз. Но има подробности, които длъжностните лица в Брюксел вероятно са пропуснали. Например фактът, че може би не всички, които работят в тази корабостроителница, работят там доброволно. Според проверка на местните власти част от работниците, наети като подизпълнители от компанията, са от Северна Корея. Те работят при много ниски заплати и в нечовешки условия. И ако досега за севернокорейци, работещи в чужбина при робски условия, се знаеше, че има в държави като Русия и Китай, които традиционно поддържат отношения с Пхенян, сега става въпрос за държава от Европейския съюз.     Темата обаче се избягва от полските власти, чиито разследвания поне засега остават без ясен финал или без дори публикуване на повече информация за условията на работа за такива работници. В страната въпросът стана актуален още през 2014 г., когато един севернокорейски заварчик на име Чон Кьонгсу почина по време на работа в един от цеховете на корабостроителницата. Причината за смъртта му е самозапалване заради липсата на защитен костюм и опасната работа.     Тогава разследването на полските власти да посочи Crist и лошите условия създадени от компанията като основна причина за смъртта на мъжа и потвърди предположенията за ужасните условия в които работниците от Северна Корея са принудени да работят. Въпреки това обаче разследването не даде никакви подробности относно това какво реално се случва зад вратите на подобни компании, експлоатиращи труда на чужденци. Единствените по-сериозни данни по темата идват от изследвания на Азиатския център в Лайден, Холандия. Учените от центъра успяват да направят интервюта с работещи в Полша севернокорейци.  Основното опасение на интервюираните била тяхната анонимност, тъй като те продължават да се притесняват за това, което може да се случи на семействата им у дома.     Изследването установило, че на тези хора е забранено да се движат свободно из страната, както и да говорят с хора извън компанията, която ги е наела. Междувременно те са задължени периодично да получават \"уроци по идеология\" от представители на режима в Пхенян. Самите условия на труд са под всякакви европейски стандарти - 6-дневна работна седмица със смени от по 12 часа (а понякога и повече), а от реалната заплата, която им се полага (значително по-ниска от тази на обикновен полски работник), те получават само колкото да се изхранват, докато останалото отива за държавата и \"надзираващите\" ги нейни представители. Бягството е невъзможно. Не просто заради строгите мерки за сигурност, които следят работещите севернокорейци да не бъдат изпускани от поглед, но и заради това, което очаква близките им в Северна Корея, ако се опитат да избягат или да направят нещо не по правилата. Но сега вече има съпротива. За първи път се намира севернокореец, който се е съгласил да свидетелства за експлоататорските условия на труд в компанията и въобще спрямо работниците от неговата страна. Той твърди, че режимът от Пхенян го е изпратил в Полша и по-специално корабостроителницата в Гдиня, където е бил принуден да работи по над 12 часа на ден при сурови условия и тотален контрол върху личния му живот под заплахата от саморазправа с него и с близките му. Засега самоличността му се държи в тайна от медиите от съображения за сигурност. Неговият адвокат - Барбара ван Страатен от Холандия - вижда заплаха не само заради дългата ръка на Северна Корея, но и заради нежеланието на полските власти да сътрудничат по темата. Затова и те са завели дело в холандски съд срещу холандската компания, която на практика е доставила на Crist севернокорейските работници. И именно в това дело се очаква да се разкрият множество подробности за начина, по който са експлоатирани От една страна, някои полски компании разглеждат Северна Корея като източник на много евтина работна ръка. От друга, е самият режим в Пхенян, за който принудителният труд е добре дошъл доход за бюджета. Според изчисленията на ООН, КНДР получава годишно между 1,2 и 2,3 млрд. долара от това, че изпраща работниците си в чужбина да извършват тежък физически труд във ферми или във фабрики. Професорът Ремко Бройер, специалист по Северна Корея говори за \"съвременното робство\". Смята се, че към момента повече от 50 000 севернокорейци работят при тежки и дори нечовешки условия в над 40 държави по света. За граждани на държави извън ЕС Полша издава пет различни вида разрешителни за работа, които не могат да надвишават три години, освен ако не са удължени от работодателя. Така че не е лесно да се каже колко са севернокорейците в момента в Полша. Само през 2015 г. са издадени 466 разрешителни.     Властите в Полша отказват да назоват точен брой севернокорейците пребиваващи в момента в страната, но според Бройер става въпрос за около 800 души, работещи в различни заводи. Въпреки че това е сравнително малък брой, съпоставен с хилядите, работещи в Китай и Русия, Полша все още е важна от гледна точка на Пхенян, тъй като заплатите, давани там, са по-високи. Големият въпрос е какво ще последва сега. Делото в Холандия определено ще доведе до излизането на бял свят на доста нелицеприятни неща, свързани с експлоатацията на чуждестранни работници, a отговорниците са заплашени от присъди до 18 години затвор и 95 хил. долара глоби и обезщетения. Това обаче може и да не повлияе особено на полската корабостроителна компания Crist, особено като се има предвид досегашното нежелание на властите в страната да обърнат по-сериозно внимание на проблема.", "date": "2019.03.14", "title": "Експорт на роби за Европа - за Северна Корея това е просто бизнес"}
{"url": "http://www.classa.bg/%D1%81%D0%B2%D1%8F%D1%82/item/393554-%D0%BA%D0%B3%D0%B1-%D0%BF%D0%BE%D0%B5-%D0%BF%D1%8A%D0%BB%D0%B5%D0%BD-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0%D0%B4-%D1%80%D0%BE%D1%81%D0%B0%D1%82%D0%BE%D0%BC", "text": "Съобщението за това уникално събитие на сайта на държавната корпорация удивително съвпада с деня и часа на публикуваната у нас, на страницата на МЕ, Покана към инвеститорите, за участие в проекта АЕЦ “Белене”. Дали има пряка връзка между двете събития? Нека първо видим шапката и най-важното изречение (в червеното каре) от краткото съобщение в оригинал, от сайта на Росатом.   Заглавието гласи, че “Държавната Дума (т.е. парламента им) на Руската Федерация е приела закон регламентиращ изискванията за допускане на лица да работят в области с използване на атомна енергия”. Текстът в червеното каре гласи, че лицата допускани до дейности свързани с използване на атомна енергия ще бъдат проверявани от Федералната служба за сигурност (ФСБ – бившето КГБ).    Другите мерки предвидени в закона са встъпителни и последващи периодични проверки на телата на служителите в Росатом за наличие на психотропни и наркотични вещества. Ще се взема предвид и минали съдимости или причастност към екстремистки групировки. Каква е връзката с (из)родната Покана, публикувана същият ден и час, към бъдещите потенциални инвеститори в проекта АЕЦ “Белене”. Връзка ИМА! В Поканата има БОМБА! Залогът тя да гръмне е ОГРОМЕН. Тайната трябва да се пази! Като се има предвид, че наскоро премиера Бойко Борисов потвърди, че (из)родната Държавна сигурност никога не си е отивала и същата държи контрола в страната, а също така и факта, че тя неизменно е била дъщерно дружество на КГБ … пъзелът постепенно се нарежда. През последните два дни публикувах и разкрих два пикантни елемента от въпросната Покана. Интересът към разобличенията е практически нулев. Едва ли тогава на някой му е интересно, каква е тази бомба в Поканата, заради която Думата на РФ дарява пълния контрол над Росатом в ръцете на КГБ. КГБ съществува от повече от 100 години под различни имена (ЧК, НКВД, КГБ и в наши дни ФСБ), а руската ядрена индустрия от повече от 70 години, като едва през последните 10 – 11 години е под шапката на Росатом. Нали не си представяте, че през тези десетилетия КГБ никога и никак не е контролирала дейността на руския клон на световната ядрена мафия? Явно нещо извънредно се случва, за да се стигне до приемането на специален закон, който да осветли и затегне тази връзка? Ключът към загадката го има в (из)родната Покана. Вие не искате да го знаете и аз няма да се натискам да ви го показвам. ЛЮБОПИТЕН МОМЕНТ! В новия закон приет от руската Дума няма изискване за психично здраве! Това означава, че психопатите са добре дошли в редиците на Росатом. Това си е повече от естествено. За финал ще ви припомня една от крилатите фрази, която се приписва на лидера на болшевишкия преврат в Русия през 1917-та г. Владимир Илич Улянов – Ленин, която гласи “Кадрите решават всичко”.          ", "date": "2019.03.14", "title": "КГБ пое пълен контрол над Росатом"}
{"url": "http://www.classa.bg/%D1%81%D0%B2%D1%8F%D1%82/item/393555-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B5-%D0%BF%D0%B0%D1%80%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B0-%D0%BE%D1%82-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%B8%D0%B7%D0%B1%D0%BE%D1%80", "text": "От десетилетия страната гледа как парите се стичат към нея. Сега обаче световният търговски ред се разпада. Световният търговски ред, на който се крепи германският просперитет, се разпада, а Ангела Меркел не знае какво да направи по въпроса. Политиката „Америка на първо място“ на президента Доналд Тръмп принуждава Германия да направи невъзможния избор между САЩ и Китай, докато силата, стояща зад модерния икономически успех на страната, се изправя срещу тази, която е ключът за бъдещия й растеж.     Резултатът е политическа парализа в момент, когато съюзниците на Германия иска тя да поеме политическо лидерство. По редица въпроси, от търговия до киберсигурността и международната данъчна реформа, Меркел е спъвана от страха да не се противопостави на ключовите търговски партньори на страната си. Вътрешният кръг на Меркел се опасява, че всяка твърда позиция създава риск от ответна реакция, която би могла да тласне напрежението извън контрол, твърдят източници, запознати с мисленето на тези хора. Същевременно ситуацията става все по-неотложна. Икономиката се забавя, популистите, тласкани напред от Тръмп, печелят терен в целия Европейския съюз, а стратегическите съюзници на Меркел разработват планове как да отклонят още страни от многостранната система, на която тя държи. Отчаянието й става все по-очевидно. „Нима се разцепваме на малки парченца от пъзел, като всеки мисли, че може да разреши проблемите най-добре сам?“, запита Меркел миналия месец на Мюнхенската конференция по сигурността. „Ако случаят е такъв, като германски канцлер мога да кажа само, че нещата изглеждат зле за нас“, заяви тя. Меркел е решена да продължава да протяга ръка на Тръмп В окото на бурята е мощната автомобилостроителна промишленост на Германия, която и без това се бори да се справи с прехода към ерата на самоуправляващи се електрически коли. Тръмп заплашва да наложи мита на вноса на европейски автомобили. Такъв ход би засегнал особено тежко Mercedes-Benz, BMW и подразделението на Volkswagen – Porsche. Евентуални американски мита биха свили германския автомобилен износ с около 18,4 млрд. евро (20,7 млрд. долара), сочи изследване на мюнхенския икономически институт Ифо (Ifo). Въпреки враждебността на Белия дом и недоволството на французите, Меркел е решена да продължи да протяга ръка на Тръмп. Германският лидер иска САЩ възможно най-бързо да бъдат включени в преговори за по-широко търговско споразумение и се опасява, че европейски ответни мерки на митата биха могли да ескалират до пълномащабен трансатлантически търговски конфликт, посочва източник, запознат с правителствената позиция. Спорът за автомобилите е показателен за това как Германия се чувства все по-неловко в геополитиката. От десетилетия страната се облагодетелства от международна търговска система, направлявана Запада и подкрепяна от военната мощ на САЩ. Правителството просто стои настрани и гледа как износът си върви. Сега обаче това време свърши. Тръмп пося съмнения в ангажимента си да защитава американските съюзници в НАТО, популистите в Европа повеждат опозицията срещу свободната търговия и отправят предизвикателства към основните принципи на членството в ЕС. Китай пък предлага алтернативен източник на финансиране на по-слаби страни като Италия, Португалия и Гърция, които са недоволни от изискването на Германия бюджетите да се затягат. „Германия е в хватката на дилемата на променящи се търговски модели и не знае как да реагира“, казва Себастиан Дулиън, анализатор в Европейския съвет за международни отношения.     В резултат Меркел се лута между ангажираност и упорство. Понякога тя се опитва да ухажва както САЩ, така и Китай. Друг път изразява силна национална позиция в отговор на заплахите, макар все още да не е изпълнила обещанията си. Сред въпросите, по които канцлерът зае твърдо становище, е съдбата на новия газопровод до Русия. Меркел държи на позицията си за проекта „Северен поток-2“ въпреки гръмките оплаквания на САЩ от засилваща се зависимост от Москва и европейските опасения, че с него ще отслабнат позициите на Украйна. Правителството освен това затегна правилата за чуждестранните придобивания в опит да предпази германските технологии от икономически съперници като Китай, според новата промишлена стратегия за Германия на министъра на икономиката Петер Алтмайер. В повечето области обаче желанието на канцлера да избягва неприятности пречи на Германия, а често и на ЕС, да заеме позиция. „Правителството изостава от събитията“ Стремежът на Франция да бъде изкован единен европейски фронт за борба с трудно разбираемите данъчни структури на интернет гиганти като Amazon.com Inc, Alphabet Inc. и Facebook Inc. е друга жертва на германската предпазливост. В отново в центъра на всичко отново е автомобилната промишленост. Френският план предвижда технологичните компании, повечето от които на практика са с централи в САЩ, да бъдат облагани с данъци според страната, където правят продажбите си, вместо според тази, в която са произведени услугите им. Това е плашещ прецедент за експортна сила като Германия, особено в момент, когато Тръмп се опитва да накаже автомобилостроителите й. Така че вместо да застане начело заедно с Франция, администрацията на Меркел иска да изчака да се появи международен консенсус, който да й осигури прикритие, според информиран източник. Финансовият министър Олаф Шолц иска да обвърже САЩ с международно споразумение преди инициативата за европейски дигитален данък да е напреднала. Французите междувременно въвеждат данъка на национално ниво въпреки липсата на подкрепа от най-важния им партньор. „Правителството изостава от събитията“, посочва Керстин Андрее, депутат от партията „Зелени“, участваща в икономическата комисия на германския Бундестаг. „Стратегическата икономическа политика е игнорирана“, допълва тя. БТА", "date": "2019.03.14", "title": "Германия е парализирана от невъзможен избор"}
{"url": "http://www.classa.bg/%D1%81%D0%B2%D1%8F%D1%82/item/393556-%D0%BD%D0%BE%D0%B2-%D0%BF%D1%80%D0%BE%D0%B2%D0%B0%D0%BB-%D0%B8-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B2%D0%B8%D1%81%D0%B8-%D0%BD%D0%B0-%D0%BA%D0%BE%D1%81%D1%8A%D0%BC", "text": "Съдбата на премиера Тереза Мей виси на косъм след новото унизително поражение, което тя претърпя вчера в парламента заради Брекзита – проблем, който я ангажира почти изцяло и помрачава нейния мандат още от идването й на власт. Преди още да стане ясен резултатът от гласуването на британските депутати, които за втори път за два месеца отхвърлиха сделката за развод, договорена от нея с Брюксел, бяха плъзнали слухове, че членове на кабинета й искали до лятото тя да се оттегли. Призивите за оставка може да зачестят. Британците впрочем отначало се поуспокоиха, когато тази шейсетгодишна жена без особена харизма, но с репутация на усърден труженик, оглави правителството им през юли 2016 г. – точно след референдума, насочил страната към излизане от ЕС.     Близо три години по-късно обаче има опасност Обединеното кралство да напусне Европейския съюз, незащитено със споразумение за развод. Отговорността за това се хвърля върху консервативната ръководителка, подценила според аналитици и медии разцеплението в своята партия и трудността на предстоящите й преговори с Брюксел. „В началото тя изглеждаше като обединителка, но в крайна сметка не показа особена смелост, въображение и талант, водейки преговорите за Брекзит“, отсъди тази седмица консервативното сп. „Спектейтър“. През пролетта на 2017 г. тя изгуби мнозинството си в парламента след предсрочните избори, които самата бе свикала, убедена, че ще ги спечели с лекота. И загубата я затрудни допълнително. Липсата на политически нюх я принуди да се съюзи с ултраконсерваторите от малката северноирландска Демократическа юнионистка партия (ДЮП), която налага изисквания за Брекзита и подронва авторитета й. Оттогава нови кризи клатят позициите на Мей: оставки на ключови министри, два вота на недоверие – единият внесен от собствената й партия, и двукратно масово отхвърляне в парламента на сделката за Брекзит, сключена от нея с Брюксел. Досега тя всеки път се изправяше на крака, потвърждавайки своето постоянство и нагласата, че Брекзитът е нейна мисия. Но „авторитетът й вече се срина“, констатира във вторник след гласуването лидерът на либералните демократи Винс Кейбъл. Чувство за дълг Чувството за дълг е формирано още в детството й, прекарано в семейството на свещеник. „Да бъдеш дъщеря на пастор, това носи известни отговорности“, обясни тя пред „Дейли телеграф“ през 2012 г. Тереза Мей е родена през 1956 г. Единствена дъщеря, тя израства на село, сред живописните долини на Котсуолд, Югозападна Англия. Скромна, но вече и амбициозна, още от млада тя мечтае да се впусне в политиката, а после да стане и първата жена – министър-председател на кралството. В това отношение впрочем Маргарет Тачър я изпреварва, но Мей успява да стане първата жена – генерален секретар на Консервативната партия (2002-2003 г.). На този пост я запомнят с реч, в която приканва торите, поели навремето твърде десен курс, да се отърсят от имиджа на „nasty party“ („партията на лошите“). „Консерваторка, която вярва в социалната справедливост“ – така я нарича Ник Тимъти, бивш неин близък съветник.     Подкрепила Дейвид Камерън през 2005 г. в стремежа му да овладее партията, тя получава за награда портфейла на вътрешните работи, щом партийният лидер се нанася през 2010 г. на Даунинг стрийт. Мей заема шест години този важен пост; прави впечатление твърдостта, с която урежда имиграционните въпроси. Но междувременно орязва бюджета на полицията, с което си навлича критики след серията атентати, извършени от джихадистката групировка „Ислямска държава“ през пролетта на 2017 г., и имайки предвид нарасналия брой нападения с хладно оръжие. Сърдечен човек според нейните близки, Тереза Мей – с късо подстригана посивяла коса и издължен силует, оставя обаче впечатление за студенина по време на публичните си изяви и карикатуристите редовно я рисуват като робот. И единствената оригинална нотка в нейния образ: Мей обича да носи огромни огърлици и обувки с леопардов принт. Това е начин да покаже, че зад лъскавата фасада се крие жена, готова „да поема риск“, казва бившата й пиар съветничка Кейти Периър. БТА", "date": "2019.03.14", "title": "Нов провал и съдбата на Тереза Мей виси на косъм"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393551-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D0%BF%D0%BB%D0%B0%D1%82%D0%B8-380-000-%D0%B4%D0%BE%D0%BB%D0%B0%D1%80%D0%B0", "text": "Порнозвезда е минала през куп операции, за да се превърне в „жив секс робот\". Сибил Сталоун нарича себе си „Барби Брюнетка\" и в момента работи в бардак в центъра на Лас Вегас, пише The Sun. Къщата за удоволствия е спечелила голяма популярност сред останалите „заведения\", предлагащи секс роботи и мениджърите споделиха, че са много доволни от новото попълнение в лицето на Сибил.              Силиконовата хубавица е инвестирала около половин милион долара в операции, за да трансформира тялото и лицето си по подобие на останалите секс работнички.      ", "date": "2019.03.14", "title": "Порнозвезда плати 380 000 долара"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393552-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%BC%D0%B0%D1%80%D1%82", "text": "ОВЕН ( 21 март - 20 април ) Не трябва да се подавате на любовните страсти и да се увличате от чувствата. Жаждата за повече емоции, може да бъде катастрофална. Особено за здравето. Приемете финансовите проблеми спокойно, дори богатите имат такива. Тези които наскоро са открили свои бизнес, имат всички шансове да сключат добър договор с чужда фирма. ТЕЛЕЦ ( 21 април - 21 май )  Трябва да обърнете по-голямо внимание на семейството, домашните задължения и ежедневните дела. Ако днес не сте на работа, не мислете за нея. Намерете си хоби и се занимавайте с него, през свободното си време. Късмета ще се усмихне на тези, които ще се отправят на бизнес пътуване. Ще срещнете по пътя много важни и най-главното, перспективни хора. БЛИЗНАЦИ ( 22 май - 21 Юни ) Ще трябва да преглътнете гордостта си, за да хармонизирате отношенията с любимия си човек. Понякога това помага. Ако чувствата са искрени, тогава не съжалявайте за нищо. Очакват се малки затруднения във финансовия сектор. Тези, които разчитат на премия, ще я получат, но в оскъден размер.   РАК ( 22 юни - 23 юли ) Днес трябва да намерите време, както за почивка, така и за работа. Между другото, не забравяйте за здравословния начин на живот. Обещали сте си, да се занимавате със спорт? Обещанията трябва да се запазят. В любовта, може да сте малко по-капризни, за да получите своето. Но само в умерени количества, за да не изплашите новия си избраник. ЛЪВ ( 24 юли - 23 август ) Днес всичко ще ви се получава, но с известна интелигентност и предпазливост. Предпазните мерки, ще помогнат да избегнете нови проблеми и да съхраните здравето си. Ходът на събитията в любовната сфера, няма да се промени. Толкова сериозно сте настроени по отношение на официалните отношения, че дори убежденията и съветите на роднини, няма да ви спрат. ДЕВА ( 24-ти август - 23 септември ) Очаква ви един спокоен ден. Толкова често се случва, след буря. Не мислете предварително, за нещо, което може да не се сбъдне. С колегите са възможни сериозни конфликти, ако започнете да се гневите и възмущавате по някаква причина. Благодарение на обаждане от дългогодишен приятел, ще успеете да балансират.е емоциите си. Погрижете се за нервната си система. ВЕЗНИ( 24 септември - 23 октомври) Днес сами ще умножите проблемите си, когато започнете да обвинявате другите за вашите неприятности. Е, кой е виновен за това, че сте неикономични, непоследователни и небрежни? Дори в сферата на любовта, ще направите такива неща, че след това ще ви е срам да гледате в очите любимия човек. Кратко пътуване ще донесе малка, но приятна печалба. СКОРПИОН ( 24 октомври - 22 Ноември ) Днес е възможна критика, от страна на шефовете. Но това няма да намали интереса ви към проектите, които са ви предложили да изпълните. Обърнете внимание на здравето си, спрете пушенето и преяждането вечерта. Възможни са трудности на пътя, ако шофирате собствен автомобил. Вечерта, ще получи добри новини свързани с пари.   СТРЕЛЕЦ ( 23 Ноември - 21 Декември ) Не трябва да бързате, докато работите, от вашата бързина тя няма да стане по-качествена. Трябва да сте точни и акуратни, особено в дребните неща. Отлично ще се развиват ремонти в дома, на колата, изграждане на гараж или вила, както и други битови въпроси. Проблемите във финансите, ще решите по-бързо от обикновено. КОЗИРОГ (22 Декември - 20 януари ) Възможни са неочаквани проблеми в материалната сфера. Ще почувствате какво означава думата \"криза\", когато поискате да купите нещо много скъпо. Незначително триене, може да възникне с далечен роднина. Дори по телефона, ще успеете да поспорите с някой, който е по-стар и по-мъдър. Само не преминавайте, на лична основа.  ВОДОЛЕЙ ( 21 януари -  19  февруари ) Днес по-добре не влизайте в директен сблъсък, с конкуренти и противници. Оставете ги \"да се пекат в собствения си огън\", а вие само гледате и си правете заключения. В процеса на активна работа отделете време за почивка, не се претоварвайте физически и спазвайте диета. Вечерта е добре, да плувате в басейн или релаксирате в сауна.   РИБИ ( 20 февруари - 20 март ) Днес бъдете по-дипломатични, за да не нарушите любовната идилия, която сте построили със собствените си ръце. Ако любимият иска да говори с вас откровено, тогава се съгласете. Освен това, е време за такъв разговор. Ситуацията с парите ще се подобри веднага, като подпишете доходоносен договор и получите добра сума.", "date": "2019.03.14", "title": "Дневен хороскоп 14 март"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393548-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0", "text": "Само преди няколко дни  ви разкриха, че вагината на жените може да страда от депресия. Преди това ви споделихме „умозаключенията\" на мъж, който се опита да обясни разликата между вагина и вулва. Непосредствено преди това една гинеколожка шокира всички като заяви, че съществува „зимна вагина\". Също така ви разкриха каква е шокиращата истина за женската еякулация по време на оргазъм. Малко след това пък мъжете си признаха как усещат интимните части на различните жени по време на секс.      Разбира се има и доста странни неща, свързани с интимните части на жените.  Разкрихме защо азиатките не се бръснат, а най-милото си го пазят космато. Доста преди това пък ви показахме как сестрите Кардашиян шокираха всички с шестте съвета, свързани с женските полови органи, които дадоха без никой да им ги е искал. Сега обаче  се натъкнаха на друг странен феномен, свързан с женските интимни части. Оказа се, че вагината на жената се променя с годините.      ", "date": "2019.03.14", "title": "Шокиращи разкрития за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393549-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D0%B7%D0%B0%D1%80%D0%B0", "text": "Бившата брадърка Зара е направила мускули като на мъж. Тя от години се занимава основно със спорт и хранителни режими, пише \"Уикенд\". Изготвянето на тренировъчни програми и програми за хранене е нейният бизнес. За да дава добър пример на клиентите си, бившата моделка изпробва първо върху себе си всичко, което предлага на другите хора. Ефектът от това обаче напоследък е започнал да се превръща в дефект.         Тя е надула толкова големи мускули, че на моменти прилича повече на мъж, отколкото на красивото и нежно момиче, които фоновете на „Биг Брадър\" помнят. Въпреки това обаче брюнтката продължава да пренавива пружината, смятайки, че по този начин поддържа своя сексапил.      ", "date": "2019.03.14", "title": "Помните ли Зара"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393550-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%B3%D1%80%D0%B8%D1%88%D0%BE-%D0%B2%D1%80%D0%B5%D0%BC%D0%B5-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0", "text": "Бившата любима на Григор Димитров се стяга за лятото. Американската певица Никол Шерцингер пусна видео и снимка в социалните мрежи, на които се вижда, че набляга върху работата във фитнеса.  Шерцингер е известна с прекрасната си визия, макар вече да прехвърли 40, а ключът за това явно е в редовната физическа активност.         \"Когато искате да се откажете, продължавайте напред. Време е за промяна, каква е вашата мотивация? Никога не им позволявайте да казват, че не можете! Можете и е го направите\", надъхва феновете си Никол.      ", "date": "2019.03.14", "title": "Бившата на Гришо: Време за промяна!"}
