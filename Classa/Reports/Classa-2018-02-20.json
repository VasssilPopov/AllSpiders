{"url": "http://www.classa.bg/%D1%81%D0%B2%D1%8F%D1%82/item/378826-%D0%BA%D0%B0%D0%BA-%D0%B7%D0%B0%D0%B3%D0%BE%D0%B2%D0%BE%D1%80-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B8%D0%BC-%D0%B8%D1%80-%D1%81%D0%B5%D0%BD-%D0%B7%D0%B0%D0%B2%D1%8A%D1%80%D1%88%D0%B8-%D1%81-%D0%BC%D0%B5%D1%82%D0%B5%D0%B6", "text": "Целта е била те да са строго секретен отряд убийци, натоварени със задачата да превземат резиденцията на тогавашния севернокорейски лидер Ким Ир Сен и да го убият. Но експериментът с южнокорейския \"Отряд 684\", създаден през 1968-а, завършва с катастрофа.     Странните и смъртоносни събития, които се разиграват на остров Силмидо, са потулени от властите, а подробностите са разкрити от южнокорейското министерство на отбраната чак през 2006-а. Историята става основата дори за успешен филм.   Спомените за случилото се пазят и до днес, когато Южна Корея се впуска в създаването на нов отряд ловци на глави - нещо, което страната смята за необходимо заради въоръжената си с ядрени оръжия съседка.       Първоначално южнокорейските военни планират да съберат взвод новобранци, съставен от затворници, които са осъдени на смърт. Докладът от 2006-а обаче показва, че разузнавачите са подбирали предимно цивилни граждани, давайки им оръжие в ръцете. Ян Дон-су е бивш инструктор на \"Отряд 684\". Той разказва, че членовете на отряда са били подбирани като се е взимал предвид най-вече външният им вид и физическите им качества. Разузнавачите са отивали при мъже, които са изглеждали като спортисти или са имали здрава физическа форма. Сред избраните има обущар, разносвач на вестници, работник в киното, охранител...       Членовете на южнокорейския \"Отряд 684\" се обръщат срещу инструкторите си.     През 1970-а Ян е на 21 години и е доброволец във военновъздушните сили. Изпращат го на остров Силмидо близо до западните брегове на Южна Корея. За няколко часа на ден островът е достъпен и по суша, тъй като отливът оформя пясъчна дига до него. Днес обаче той е необитаем.   Избеляла снимка от 1970-а показва Ян, застанал в униформа пред една от палатките на Силмидо. Вижда се дървеният герб на отряда убийци, декориран с череп и кръстосани кости. Черепът и костите са човешки, а не бутафорни.         Ян е натоварен с обучението на новобранците в ръкопашен бой. По думите му той ги учи как да оцеляват. Най-важният урок е бил, че ако искат да останат живи, трябва да убиват.     Всъщност за периода 1968-1971-а седем от общо 31 членове на отряда умират. Според министерството на отбраната двама са екзекутирани заради дезертьорство. Трима други са осъдени и убити след инцидент, при който бягат от острова и изнасилват местна жена.     Разследващата комисия от 2006-а стига до заключението, че след първите три месеца на Силмидо командирите са спрели да плащат заплатите на подопечните си и са започнали да им дават храна с лошо качество.   Напрежението постепенно започва да ескалира, докато на 23 август 1971-а отрядът се обръща срещу командирите си. Ян тъкмо се подготвя да стигне до сушата за ежемесечното запасяване с провизии, когато чува изстрели. Първоначално си мисли, че севернокорейски специални части превземат острова. След това един от новобранците го прострелва във врата.   Куршумът влиза в тила му до гръбначния стълб и минава през лявата част на врата му. Ян в момента е на 68 години и може да докаже историята си, показвайки бледо розовите белези от раните си.   Когато се буди след изстрела, той вижда, че кърви силно, а навсякъде около него инструкторите биват убивани от членовете на отряда. На острова цари тотален хаос. Ян успява да стигне до сумрачните, покрити с рапани скали и да се скрие под тях с надеждата, че бившите му възпитаници няма да го открият.     Убийците стигат до сушата и отвличат автобус за Сеул. Там следват сблъсъци с полицията и военни. Няколко десетки представители на силите за сигурност и цивилни са убити или ранени. Битката приключва, когато експлозия в автобуса убива 20 от бунтовниците. Четирима оцеляват. Те са осъдени тайно и на 10 март 1972-а са екзекутирани. След екзекуцията телата им не са предадени на близките им.   Комисията посочва, че военновъздушните командири, отговарящи за \"Отряд 684\", са се заели да потулят историята, изгаряйки документите, свързани със смъртоносния провал. Истината за инцидента се пази в строга тайна.     Властите разкриват много малко детайли за новосформирания отряд, който е наречен \"Бригада за специални задачи\". За разлика от предшествениците си, които са били изцяло цивилни доброволци, членовете на този екип са подбрани от отлично тренираните специални части на армията.   Събирането им е отнело около година. През декември южнокорейското министерство на отбраната направи церемония, закрита за публиката, с която отбеляза създаването на новия смъртоносен отряд.   Министерството планира да инвестира около 50 млн. долара, за да снабди отряда с екипировка, оръжия и амуниции. Планът включва радари, дронове, гранатомети.   Междувременно корейски продуценти превърнаха историята на Силмидо в блокбъстър, който се появи по кината през 2003-а, възпроизвеждайки истинските казарми и тренировъчната площадка на острова. Филмът намеква, че някои от членовете на \"Отряд 684\" са престъпници, принудени да участват в проекта на правителството.         Министерството на отбраната и оцелелият Ян отричат тези твърдения и казват, че в отряда не е имало престъпници. Въпреки противоречията филмът успява да повдигне дискусия за случилото се на остров Силмидо.   Днес Ян се е възстановил от раните си. От 30 години преподава изобразително изкуство и е публикувал мемоари за \"Отряд 684\". Често говори пред църковни групи за това как вярата в бога го е спасила на Силмидо. Отказва да съди когото и да било от кървавата баня.   Според него на членовете на отряда не трябва да се гледа като на убийци, а като на жертви. На инструкторите - също.", "date": "2018.02.20", "title": "Как заговор за убийството на Ким Ир Сен завърши с метеж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378827-%D1%82%D1%80%D0%B5%D0%BD%D0%B4-%D0%B5%D0%B4%D0%B2%D0%B0-16-%D0%BD%D0%B0-%D1%81%D1%82%D0%BE-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B7%D0%B0-%D0%B8%D0%BA", "text": "Само 16% от българите подкрепят приемането на Истанбулската конвенция. Въпреки това, дебатът около документа не се е отразил сериозно на подкрепата към основните политически партии.   Това показва февруарското проучване на обществените нагласи проведено от Изследователски център \"Тренд\", по поръчка на в. \"24 часа\". Изследването е представително за пълнолетното население на страната и е проведено сред 1004 пълнолетни български граждани по метода \"лице в лице\". Теренът на проучването е осъществен между 1 и 8 февруари 2018 г.     Само половината от анкетираните отговарят, че действително са запознати с темата     Истанбулската конвенция се превърна безусловно като централна тема на политическия и обществен дебат в последния един месец. Въпреки това само половината от запитаните декларират, че са запознати с документа. Логично, най-запознати са с хората с висше образование, като две трети от тях твърдят, че са запознати.   Приблизително на две равни части са разделени отговорите дали следят (46%) или не следят (47%) дебатите около Истанбулската конвенция. Тук отново се забелязва динамика в демографските разбивки, като ясно личи, че най-голям дял от висшистите следят дебатите около конвенцията, а най-малък интерес предизвиква тя сред най-младите, които са на възраст между 18 и 29 години.   Само 16% от всички български граждани подкрепят приемането на Истанбулската конвенция, а 46% са на обратното мнение. Прави впечатление, че няма динамика в демографската разбивка по пол, което говори, че жените не възприемат конвенцията като документ, защитаващ техните права.   Единствено сред привържениците на ГЕРБ, мнението относно конвенцията е разделено на две равни части, поради ясно заетата позиция от страна на партията относно документа.   Все пак от агенцията правят уточнението, че изследването е проведено преди интервюто на премиера Борисов, в което стана ясно, че засега ратифицирането на ИК се замразява, докато не бъдат изчистени всички спорни въпроси.   Оценките за работата на основните институции в България се запазват на сходни нива в сравнение с проучването ни през януари. Положителните оценки за президента (63%) и омбудсмана (62%) са практически изравнени. Веднага след тях се нарежда Българската православна църква, като над половината от българските граждани (51%) дават положителна оценка за работата й. Традиционно с най-ниско обществено одобрение се ползват съдът и прокуратурата с по 19% и за двете институции.         От всички членове на Министерски съвет, Бойко Борисов събира най-много положителни оценки за работата си (45%). Красимир Каракачанов, Томислав Дончев и Лиляна Павлова са министрите, които получават най-висока оценка за работата си.   В дъното остават Бисер Петков, Емил Караниколов и Боил Банов, но това се дължи най-вече на ниската им разпознаваемост, а не толкова на отрицателните оценки за тяхната работа.           Не се отчита сериозна динамика и в електоралните нагласи, в сравнение с декември и януари. ГЕРБ запазва първата си позиция с преднина от около 2,5% от всички запитани пред своя основен опонент БСП. След тях се нареждат ДПС (6,4%) и Обединени патриоти (5,2%). Разликите с предишните проучвания са в рамките на статистическата грешка и в следващите ни изследвания ще можем с по-голяма категоричност да верифицираме дали се наблюдават определени тенденции на ръст или спад на някои от основните политически сили.    ", "date": "2018.02.20", "title": "\"Тренд\": Едва 16 на сто подкрепа за ИК"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378828-%D1%81%D0%B0%D1%88%D0%BE-%D0%B4%D0%B8%D0%BA%D0%BE%D0%B2-%D0%BD%D0%B0%D0%BF%D1%83%D1%81%D0%BA%D0%B0-bit,-%D0%BA%D0%BE%D1%8F%D1%82%D0%BE-%D0%B1%D0%B5%D1%88%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0%D0%BB-%D0%B2-%D1%82%D1%80%D0%B8%D0%B1%D1%83%D0%BD%D0%BA%D0%B0-%D0%BD%D0%B0-%D0%B1%D0%B0%D0%BD%D0%BA%D0%B5%D1%80%D0%B0-%D0%B1%D0%B5%D0%B3%D0%BB%D0%B5%D1%86-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%B8-%D1%80%D0%B5%D0%B4%D0%B8-%D0%BC%D1%80%D0%B0%D1%87%D0%BD%D0%B8-%D0%BF%D1%80%D0%BE%D0%BA%D0%BE%D0%B1%D0%B8-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D1%9D", "text": "Сашо Диков си тръгва от телевизия BiT. Вчера той е имал разговор с новите собственици, на която - по думите му - не му било предложено нищо конкретно. Затова решил, че вместо да стои там без да прави предаване, е по-добре да си тръгне.    „Те още не са готови с новата програма. За мен е непонятно защо предприеха този самоубийствен ход, да спрат всички предавания преди да са готови с новите\", коментира Диков пред OFFNews .      Припомняме ви, че телевизията бе продадена в началото на февруари, а на 9 февруари, с встъпването на новата управа, всички предавания без новините бяха спрени.    Дългогодишният журналист Сашо Диков напускa BiT с голяма горчилка по изгубената хранилка. По време на неговото пребиваване в телевизията той стана с известен с това, че единствен даваше ефир на банкера-беглец Цветан Василев, който се крие като мишка в Белград.    С целенасочените си интервюта и атаки срещу враговете на фалиралия КТБ бизнесмен Диков и колежката му Люба Кулезич си спечелиха прозвището \"храненици на Цветан Василев\".Очаква се сега Диков да търси подслон в друга телевизия, където отново да сформира харем на Цветан Василев, за да бранят смело скандалния банкер, който според прокуратурата е извършил рекордните 146 престъпления, нанесли щети за 2.75 млрд. лева.", "date": "2018.02.20", "title": "Сашо Диков напуска BiT, която беше превърнал в трибунка на банкера-беглец Цветан Василев и реди мрачни прокоби за бъдещето ѝ"}
{"url": "http://www.classa.bg/%D1%81%D0%B2%D1%8F%D1%82/item/378829-%D0%B8%D1%80%D0%B0%D0%BD-%D0%B7%D0%B0%D0%BF%D0%BB%D0%B0%D1%88%D0%B8-%D0%B4%D0%B0-%D0%B8%D0%B7%D1%80%D0%B0%D0%B2%D0%BD%D0%B8-%D1%82%D0%B5%D0%BB-%D0%B0%D0%B2%D0%B8%D0%B2-%D1%81%D1%8A%D1%81-%D0%B7%D0%B5%D0%BC%D1%8F%D1%82%D0%B0", "text": "Иран заплаши да \"изравни със земята\" Тел Авив, ако Израел нападне Ислямската република, пише \"Таймс оф Израел\".   Високопоставен представител на Иран също заплаши, че премиерът на израелската държава Бенямин Нетаняху няма да успее да се измъкне и да си спаси живота.     Коментарът на Техеран е в отговор на речта на Нетаняху на Мюнхенската конференция за сигурност в неделя, на която той заплаши Израел да предприеме преки военни действия срещу Ислямската република.   Мохсен Резаи, секретар на иранския Съвет за политическа целесъобразност и бивш главнокомандващ на Революционната гвардия, предупреди, че ако Израел посмее да нападне Иран, \"ние ще изравним Тел Авив със земята\".   Техеран \"няма да даде никакъв шанс на Нетаняху да се измъкне\", предупреди той пред арабския канал \"Ал Манар\".", "date": "2018.02.20", "title": "Иран заплаши да изравни Тел Авив със земята"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378819-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8%D1%82%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B5-%D1%81%D1%80%D0%B8%D0%BD%D0%B0%D1%82", "text": "Криптовалутите все още са нововъзникващ клас активи и могат да загубят рязко от стойността си. Това заяви създателят на едно от най-популярните електронни средства за разплащане – етерът, Виталик Бутерин, цитиран от CNBC. „Напомняне: криптовалутите все още са нов и изключително волатилен клас активи и могат да стигнат почти до нула по всяко време\", написа той в Twitter, допълвайки, че инвеститорите не трябва да влагат в тях пари, които не могат да си позволят да загубят. По думите му, ако „се чудите къде да съхранявате своите спестявания, традиционните активи все още са най-сигурният ви избор\". Криптовалутите се възстановиха леко от разпродажбата си през последните седмици, при която само в рамките на един ден те загубиха най-малко 100 млрд. долара от пазарната си стойност. Миналата седмица биткойнът отново стигна 10 000 долара, след като дни по-рано беше достигнал до 5947,40 долара. През декември създателят на етера сравни масовото инвестиране в пазара на криптовалути с рекордната сума, платена за най-скъпата картина в света - „Спасителят на света\" на Леонардо да Винчи. Тогава той посочи, че според него това е „отражение на света като цяло\". В социалната мрежа Бутерин коментира през уикенда и увеличаващия се брой на измами с криптовалути онлайн. Той е един от мнозината популярни личности, чието име е използвано при подобни схеми, в които потребители от името на известни хора искат криптовалута, обещавайки на потърпевшите в замяна да получат по-големи суми. Сред другите познати имена, използвани от измамници, са тези на изпълнителния директор на Tesla Илон Мъск и на председателя на американската Комисия за търговия със стокови фючърси Дж. Кристофър Джанкарло.", "date": "2018.02.20", "title": "Криптовалутите могат да се сринат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378820-%D0%BD%D0%B5%D1%89%D0%BE-%D0%BD%D0%B5-%D0%B5-%D0%BD%D0%B0%D1%80%D0%B5%D0%B4-%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%B2-%D0%B5%D0%B2%D1%80%D0%BE%D0%BF%D0%B0", "text": "Нещо не е наред със сигурността в Европа. Така в едно изречение може да се изкаже съдържанието на годишния доклад, озаглавен „До ръба и обратно\", изготвен от Мюнхенската конференция по сигурността. Тя се провежда ежегодно от 1962 г. и е най-авторитетният форум по военнополитическите аспекти на сигурността. В него освен европейските държави участват САЩ, страните от Залива, Китай, Индия и Япония. На тазгодишната 54-та конференция на 16 – 17 февруари България ще бъде представена от президента Румен Радев. В международен план 2017-а е характеризирана с продължаващото ерозиране на т.нар. либерален международен ред и все по-непредсказуемата външна политика на САЩ. Напрежението в много части на света нараства: реториката между САЩ и Северна Корея ескалира, разривът в Персийския залив се задълбочава. Анализирано е значителното разширяване на китайската инфраструктура в Южнокитайско море и изобщо нарастващото глобално военно присъствие на Китай. Публикуван е обзор върху състоянието на режима за неразпространение на ядрено оръжие, ядрените програми на КНДР и Иран, въпросите за екологичната и климатичната сигурност, както и киберсигурността. В частта си за сигурността в Европа докладът отбелязва сериозна опасност от денонсирането на споразуменията за контрол над въоръженията, разполагането на допълнителни въоръжения, напрежението около провеждането на военни учения, конфликта в Украйна, като така се засилва рискът от въоръжен сблъсък с Русия. Съвършено вярно! Нещата стават още по-сериозни, когато се анализира участието на европейските страни в сдържащите въоръженията международни договори, както и възможностите им да влияят активно върху процесите, застрашаващи сигурността им. Кои са договорите за контрол над въоръженията в Европа? Договорът за ликвидиране на ракетите със среден и малък обсег (ДРСМ), подписан още през 1987 г. между Рейгън и Горбачов, премахна най-голямата и реална опасност от ядрена война на континента. По силата му САЩ унищожават 849 ракети „Пършинг\" и „Томахоук\", а СССР – 1846 „Пионер\" и „Ока\". Сега този договор се поставя отново под съмнение, САЩ обвиняват Русия, че разработва ракети със среден обсег, а Русия обвинява, че разполагането от САЩ на системи за Противоракетна отбрана (ПРО) в Румъния и Полша е нарушение на ДРСМ, защото пусковите установки са идентични с тези на ракетите „Томахоук\", а няма механизъм за проверка какво точно е инсталирано. Москва заплашва, че ще денонсира договора, ако се предоставят такива системи на Япония. Ако обаче ДРСМ отпадне, Европа отново ще бъде натъпкана с ракети и ще се върнем в епохата на 1980-те. Възможността за въздействие от страна на ЕС за запазване на договора е почти никаква, това си е договор между САЩ и Русия и ЕС може само да изразява загриженост. Договорът за обикновените въоръжени сили в Европа (ДОВСЕ), подписан през 1990 г., поставя лимити върху войските, силите и средствата от Атлантика до Урал. Тук вече страните от ЕС са основни участници. За съжаление обаче този договор отдавна е невалиден. През 2007 г. Русия излезе от него заради скоростното разширяване на НАТО към нейните граници. Третата ни гаранция – договорът, забраняващ разработването на противоракетна отбрана, също е невалиден – той пък е денонсиран от президента Буш. ЕС също не е участник по него, а е единствен потърпевш, защото системите за ПРО на САЩ се инсталират в Европа, а руските средства за поразяване са насочени към европейски цели. Заплаха за сигурността на Европа е и украинският конфликт. Тук ЕС (Германия и Франция) участват като гаранти в споразуменията «Минск-2», но рязкото покачване на напрежението и опасността конфликтът да излезе от контрол се предопределя от предоставянето на украинската армия на нападателни въоръжения, зависещо от Конгреса на САЩ, и от предоставянето на ответното ниво нападателни средства в Донбас от страна на Русия. На практика ЕС е страничен наблюдател на събития, които могат да направят отново страните от ЕС заложник на противопоставянето и геополитическите амбиции на извъневропейски държави. Бавната и тромава Европа вече демонстрира неохотата си да поеме отговорност за сигурността на континента – по време на войната в Югославия, когато САЩ вече приключваха с бомбардировките, европейските лидери още обмисляха участието си. Неслучайно председателят на Мюнхенската конференция Волфганг Ишингер заявява, че «ЕС е най-големият потърпевш» от ситуацията. И настоятелно приветства самостоятелната европейска отбранителна инициатива – Постоянното структурирано партньорство (PESCO), т.нар. европейско НАТО, като единствения механизъм за независимо присъствие и глас по въпросите на сигурността в собствения континент. Защото резултатът от политиката на съглашателство е печално известен – Европа вече го преживя по време на Студената война. И на европейците едва ли ще им хареса отново да са само територия между суперсилите. Димитър Гърдев", "date": "2018.02.20", "title": "Нещо не е наред със сигурността в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378822-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F-%D0%BD%D0%B0-%D0%B3%D0%B5%D0%BD%D0%BE%D1%86%D0%B8%D0%B4%D0%B0", "text": "        (за по-добър преглед и прочит кликнете с мишката върху графиката):             Забелязахте ли, коя е комисията под №4, провела едно-единствено заседание за последните почти два месеца? То се е провело на 25-ти януари. А още по-интересното е, че основната причина за провеждане на седянката е павиране на трасето за нови грабежи по схемата АЕЦ “Белене”. Ако не вЕрвате проверете в сайта на парламента. Междувременно, за същия период, шепа прекупвачи на електроенергия, с мощното съдействие на цялата политико-енерГЕПИйна мафия, плюс всички робовладелски организации, успяха да вдигнат цената на тока за бизнеса с между 30% до 60% и даже повече. В крайна сметка всичко ще платим ние, през цените на стоките и услугите на същия този бизнес.   Другият голям удар на същата организирана престъпна група е разпространението и втълпяването на слухове, че втората пратка старо желязо за проекта АЕЦ “Белене” вече е пристигнала. Вече повече от месец след първите слухове все още никой не е видял и един грам от тази ръжда. В ход е подобряване на технологията на геноцида. Всеки момент ще ни предложат новите механизми. ,", "date": "2018.02.20", "title": "Технология на геноцида"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378823-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B8%D0%B7%D1%85%D0%B0%D0%B1%D0%B8%D1%85%D0%B0-%D0%BB%D0%B5%D0%B2%D1%81%D0%BA%D0%B8-%D0%BE%D1%82-%D0%B4%D0%B8%D0%B2%D0%B0%D1%88%D0%BA%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0-%D0%B1%D0%B0%D0%BA%D0%B0%D0%BB%D1%81%D0%BA%D0%B0,-%D0%BD%D0%B5%D1%81%D0%BC%D0%B8%D1%81%D0%BB%D0%B5%D0%BD%D0%B0-%D0%BE%D1%82%D0%B2%D1%80%D0%B0%D1%82%D0%B8%D1%82%D0%B5%D0%BB%D0%BD%D0%B0", "text": "  В „Луков Марш“ участвали хиляди. При това, той не беше разрешен. А ако беше разрешен?   В същото време, т.нар. „Патриоти“ спретнали шествие – по повод годишнината от смъртта на Апостола. Рехаво.  И защо така?   И това, след като наскоро един иноверец отвратително нагруби Апостола по държавната телевизия. А българомразците процъфтяват. Обаче „Патриотите“ не могат едно шествие като хората да организират.   „Луков Марш“ ли е по-опасен – или андрейрайчевщината, която ругае Народа, Вазов и пр.   андрейрайчевщината иска да се забрани „Луков Марш“ – за да не се налага да се обяснява, защо от година на година той става по-многолюден. Типично за новите фалшификатори-псевдодемократи. Райчев иска да бъдат забранени и книгите на Хитлер.  За да останат собствените му опуси – инфантилни, например:  „Преходът свършил“. Може би, защото той си направи голф игрище.  Съучастниците на тия типове– телевизионни водещи/предавания – са още по-виновни, понеже тиражират безучастно идиотщини.   Наскоро тук се появи книгата на Хенри Пикер „Хитлер без цензура“. Тя е издадена в Германия през 1951 година след изричното настояване на проф. Теодор Хейс, първият президент на Западна Германия. Той казва: „Никога не е създавано такова неповторимо произведение на историческата наука – от РАЗРУШИТЕЛ НА СВЕТА като Хитлер литературно да бъде уловена една историческа снимка“.   В книгата има любопитни твърдения за Фердинанд и Борис Трети – Малкото Лисиче, от които Хитлер се възторгва. Братът на Лисичето бе съден от Народния съд – за него какво?   Хубаво – Народният съд наистина е нещо отвратително. Ами безкрайното клане между 1923 и 1944 година? „Белите“ нощи през 1925-а? Гео Милев?  Вапцаров? Какво е българската литература без тях? Палетата изкараха Вапцаров „терорист“, за да го изхвърлят от учебниците – и вместо него да сложат още пет страници за Народния съд.  Ами какви ще ги дъвчат за генерал Заимов или генерал Никифоров – български генерали-съветски агенти. Обаче по онова време – „съюзници“ на американците.   Никифор Никифоров /псевдоним Журин/ е бил началник на Военно–съдебната част при Министерството на войната. Издал е смъртната присъда на Заимов.  Сетне е лежал до началото на 60-те години на миналия век в старозагорския затвор. През това време е награден с орден „Ленин” по предложение на съветското разузнаване.  Но нито царският генерал Никифоров научава за това, нито българските комунистически власти.  Всичко стана известно години по-късно. Сега чий е Никифоров – съден е от Народния съд? От „своите“ ли ще го изкарате?   Константин Константинов беше казал: „Тези, които идват със своето време, много късно се досещат, че някой си е отишъл със своето време“.   А Левски е оставен на ругатните на разни иноверци. Него политиците направо го изхабиха от дивашка употреба. Употреба бакалска, несмислена. Отвратителна. И все забравят най-важното му послание.   Ето го:  „Всеки човек иска свободно да живее и да се наслаждава с природата божия, ИСКА ДА БЪДЕ ЧОВЕК… В България трябва да повдигнем и съградим Храм на правата свобода и ДА ДАДЕМ ВСЕКИМУ СВОЕТО“.   Всеки човек иска да бъде човек!   Не само забравят тези думи – ами и плюят на тях.   Държат се с Историята като ИНТРИГАНГСТЕРИ – думата е на Радой Ралин.   Ровенето на гробове до никъде няма да ни докара.", "date": "2018.02.20", "title": "Политиците изхабиха Левски от дивашка употреба. Употреба бакалска, несмислена. Отвратителна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378824-%D0%BA%D0%B8%D1%80%D0%B8%D0%BB-%D0%B0%D0%BD%D0%B0%D0%BD%D0%B8%D0%B5%D0%B2-%D1%88%D0%B5%D1%84%D1%8A%D1%82-%D0%BD%D0%B0-%D0%BD%D0%B7%D0%BE%D0%BA-%D0%B8%D0%B7%D1%80%D0%B5%D1%87%D0%B5-6-%D0%BD%D0%B5%D0%B8%D1%81%D1%82%D0%B8%D0%BD%D0%B8", "text": "”През последните няколко дни ние всички станахме свидетели как един обикновен финансов въпрос може да се превърне в политически скандал”, коментира здравният министър Кирил Ананиев. В петък здрвният министър поиска управителят на Здравната каса проф. Камен Плочев да подаде оставка. Причината - Плочев настоял пред парламента за актуализация на бюджета на НЗОК заради дълг от 270 милиона лева към чужди здравни каси. Това обаче не било съгласувано със Здравното министерство и Министерския съвет. В понеделник Плочев обяви, че няма намерение да подава оставка.   Това, което в рамките на бюджетната процедура за 2018-а година, професор Плочев е предложил за разплащане с чуждите здравни каси – това е заложено в бюджета на НЗОК. Това беше само преди 2-3 месеца”, каза Ананиев пред НТ.   \"Няма финансови причини да бъде отказано лечение на български граждани в страна от ЕС\", изтъкна Ананиев. „270 милиона лева ние дължим към чуждите здравни каси, през тази година ние сме предвидили да изплатим 70 милиона лева”, съобщи той.   Здравният министър разказа, че след като е разбрал за писмото на Плочев до Народното събрание, е поискал да се срещне с него, за да обсъди проблема.   \"Тогава той изрече шест неистини. Той каза, че не знае за такова писмо и не е писал такова писмо. След като извадих писмото, той каза втора лъжа. Той каза: \"Да, това е моят подпис, но сигурно е фалшифициран\". Установи се, че това е неговият подпис. Той е провел и дирекционен съвет специално по тази тема, за да му дадат \"картбланш\" да напише това писмо. Когато тези неща станаха ясни, той реши да обиди собствения си персонал, като каза, че те са му дали това писмо и той, без да гледа, го е подписал\", разказа Кирил Ананиев. Здравният министър добави, че в действителност имало две писма - едно до Народното събрание и едно до здравния министър. \"В самото начало двете писма са идентични, но във втората си част те се различават\", съобщи Ананиев. „Не мога да си представя, че такъв достоен лекар може да се забърка в политически игри, особено когато е управител на такава институция като НЗОК. Според мен той се забърка в тази история, без да прецени нещата. Той просто попадна в един капан”, коментира още Ананиев.", "date": "2018.02.20", "title": "Кирил Ананиев: Шефът на НЗОК изрече 6 неистини"}
{"url": "http://www.classa.bg/%D1%81%D0%B2%D1%8F%D1%82/item/378825-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8%D0%BC%D0%B0-%D0%BF%D0%B0%D1%80%D0%B8-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8,-%D0%BD%D0%BE-%D0%BD%D0%B5-%D0%B8-%D0%B7%D0%B0-%D0%BF%D0%BE%D0%B4%D0%B4%D1%80%D1%8A%D0%B6%D0%BA%D0%B0-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D1%81%D0%B8", "text": "Германската армия няма униформи и оръжия, за да изпълни задълженията си пред НАТО. Това пише вестник „Rheinische Post“, позовавайки се на документи на Министерството на отбраната на федерална та република.   В началото на 2019 г. Германия ще трябва да играе решаваща роля за създаването на съвместни сили с много висока степен на готовност „Spearhead“ (Speerspitze). Проектът на НАТО предвижда по-голяма бойна готовност на пет хиляди войници, които, ако е необходимо, трябва да започнат да работят навсякъде по света в рамките на 48-72 часа.         Като основни причини за това ащо немските въоръжени сили не отговарят на стандартите на НАТО се посочват липсата на резервни части и високите разходи за поддръжка на военно оборудване.   Медиите съобщават, че Бундесверът се опитва да покрие дефицита от средствата на звена, които не участват в създаването на Съвместна оперативна група за много висока готовност.   Също така трябва да се отбележи, че в средата на февруари излезе информация за липсата на бойни пакети. Това са консервирани или предварително опаковани ястия, лесни за приготвени и консумация на бойното поле. Носят се слухове, че с обща армия от 180 000 хиляди души годишно такива пакети се произвеждат около 300 000 броя на година, което прави по-малко от два пакета на човек годишно.           Излиза, че Германия има пари, за да осигури на мигрантите всичко необходимо, но няма средства да поддържа армията си! Вече година се разпространяват критики за отчайващата липса на бойна готовност на германските въоръжени сили. Много е възможно този път Германия да се откаже от участие в новите мисии на НАТО, ЕС и ООН.", "date": "2018.02.20", "title": "Германия има пари за мигранти, но не и за поддръжка на армията си"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378818-%D0%B1%D0%B8%D0%BB-%D0%B3%D0%B5%D0%B9%D1%82%D1%81-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B4%D0%B0-%D0%BF%D0%BB%D0%B0%D1%89%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%B4%D0%B0%D0%BD%D1%8A%D1%86%D0%B8", "text": "Ocнoвaтeлят нa Місrоѕоft и милиapдep Бил Гeйтc зaяви, чe тpябвa дa плaщa пoвeчe дaнъци, ĸaĸтo и чe пpaвитeлcтвoтo тpябвa дa изиcĸвa oт дpyгитe \"cyпepбoгaти\" xopa ĸaтo нeгo дa дoпpинacят \"знaчитeлнo пoвeчe\". Това каза Гейтс пред CNN. Гeйт пpитeжaвa бoгaтcтвo oт нaд 90 милиapдa дoлapa и заяви, че е платил под формата на данъци нaд 10 милиapдa дoлapa . Но пpaвитeлcтвoтo тpябвa дa нaĸapa xopaтa в пoзиция ĸaтo мoятa дa плaщaт знaчитeлнo пoвeчe\", ĸaзвa тoй.Πo дyмитe мy, дaнъчнaтa peфopмa нa Дoнaлд Tpъмп e \"peгpecивнa\", пocoчвaйĸи, чe oт нeя щe ce възпoлзвaт нaй-вeчe бoгaтитe, въпpeĸи нacтoявaниятa нa peпyблиĸaнцитe, чe тя щe пoдпoмoгнe cpeднaтa и paбoтничecĸaтa ĸлaca в CAЩ.", "date": "2018.02.20", "title": "Бил Гейтс:Богатите да плащат повече данъци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378813-%D0%B8%D0%BC%D0%B0-%D0%BB%D0%B8-%D1%86%D0%B2%D1%8F%D1%82-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE%D1%82%D0%BE-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE", "text": "26 000 граждани подкрепиха с подписа си в края на миналата година кампанията \"Дом и сигурност за всеки”. Кампанията е инициирана от Постоянната Ромска Конференция в България и е в отговор на идентифициран сериозен проблем на жилищния фонд в страната – над 200 000 домакинства в национален мащаб, сред които и ромски, са без законов статус. Още през 2015 г. в Парламентарен контрол, Бойко Борисов фокусира проблема с незаконното строителство като мащабен и призовава да не се политизира, а реално да се работи върху него, тъй като:             За над 200 000 домакинства Законът за устройство на територията от 2001 г. не предвижда никакви процедури за придобиване на законен статус. Така се ражда парадоксът и на практика, повечето от къщите в селата и перифериите на градовете, строени до 50-те – 60-те години са „незаконни“ и би следвало да бъдат премахнати.   Законовата регламентация затруднява и всеки един гражданин, който предприема нов строеж на къща. 178 са документите за придобиване на законов статус за постройка за жилищни нужди. Точно толкова са и документите, които се подготвят и за хотел – процедурата е една и съща.   Проблемът „незаконно строителство“ е с над 50 годишна давност. Последните години ставаме свидетели на зрелищно събаряне на бараки в ромски махали – това са незаконните гета, оформящи се в махалите след демократичните промени, с миграцията на населението към големите градове.   Над 65% от ромите в „обособените квартали“ живеят в къщи от поне 25 години, построени от техните родители и дядовци, къщи, които не са върху незаконна земя, а са „конструктивно устойчиви сгради върху собствени терени“. Нотариален акт за жилището имат едва 59.4%, защото „нямат възможност“ или са в „заварено положение”. 33.9 на сто са построили жилището си сами. Данните са от национално представително изследване, проведено през април 2016 година от фондация С.Е.Г.А.       За първи път проблемът с незаконното строителство отваря диалог за конкретни решения между организации, експерти, политици, местни власти и държавниинституции. Форумът „Доми и сигурност за всеки“ представя изследвания и добри практики на 5 организации в България, чиито анализ ще бъде основа за търсене на конкретни инициативи, които да подпомогнат националните и местните власти да адресират този въпрос по най-добрия начин в интерес на всички граждани.           ------", "date": "2018.02.20", "title": "Има ли цвят незаконното строителство?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378814-%D0%BA%D0%BE%D0%B2%D0%B0%D1%80%D0%BD%D0%B0-%D1%81%D1%85%D0%B5%D0%BC%D0%B0-%D0%BD%D0%B0-%D0%BC%D0%BE%D0%B1%D0%B8%D0%BB%D0%BD%D0%B8-%D0%BE%D0%BF%D0%B5%D1%80%D0%B0%D1%82%D0%BE%D1%80%D0%B8-%D1%83%D0%B4%D1%80%D1%8F-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BF%D0%BE-%D0%B4%D0%B6%D0%BE%D0%B1%D0%B0", "text": "Абонати на мобилни оператори плащат всеки месец за GSM и бърз интернет, без изобщо да получават такива услуги. Причината е, че живеят в затънтени селца, където няма покритие на мрежата. Не можем обаче да прекъснем договорите, защото ще плащаме солени неустойки, оплакаха се потърпевши, пише \"Телеграф\". През октомври 2016 година жителка на село Бекриите, Габровско, подписала два договора с един от телекомите за UMTS/GSM услуги.      Преди подписването тя изрично попитала служителите на фирмата дали могат да осигурят мобилните услуги по месроживеене и получила утвърдителен отговор - 4G най-бързият интернет и мобилни услуги.    Оказало се обаче, че в с. Бекриите телекомът няма никакво покритие. Жената подала няколко пъти жалби с искане за прекратяване на договорите, но без резултат. От телекома отвърнали, че са извършени необходимите проверки и установили, че предлагат покритие в това населено място.    Ако пък искала да си прекрати договора преди изтичането му, трябвало да внесе месечните вноски до края на срока, за който са включени. Същевременно жалбата й достигнала до Комисията за регулиране на съобщенията, чиято проверка показала съвсем друго. От КРС й написали, че \"видно от картата с покритие на компанията, в описаното село не е налице покритие\".    Жената била принудена да плаща две години такси, без да получава никаква услуга, защото пресметнала, че трябва да плати по-голяма неустойка, ако откаже, отколкото ако си внася месечните суми безропотно до края на договорите.", "date": "2018.02.20", "title": "Коварна схема на мобилни оператори удря брутално по джоба!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/378815-%D0%B7%D0%B0%D1%80%D0%B0%D0%B4%D0%B8-%D1%81%D1%80%D0%B8%D0%B2%D0%B0-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%B0%D0%BA%D1%83%D0%BB%D0%B0-%D0%BE%D1%82-%D1%83%D0%BE%D0%BB%D1%81%D1%82%D1%80%D0%B8%D0%B9%D1%82-%D1%81%D1%82%D0%B0%D0%BD%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D0%B7%D0%B0-%D0%B5%D0%B4%D0%B8%D0%BD-%D0%B4%D0%B5%D0%BD", "text": "Тайнствен инвеститор изкупи огромно количество биткойни в момент на срив на криптовалутата на стойност 400 милиона долара, съобщава Marketwatch. Трейдърът с адрес на биткойн-портфейла 3Cbq7aT1tY8kMxWLbitaG7yT6bPbKChq64 е направил покупките в периода 9 - 12 февруари. Количество биткойни по неговата сметка се е увеличило от 55 до 96 хиляди бройки.      По думите на президента на организацията 360 Blockchain USA, покупката с голяма вероятност е направена от крупен играч на Уолстрийт. В определен момент курсът на криптовалутата падна под 6 000 долара за бройка, сега обаче биткойн се търгува за над 11 000 долара. По този начин, участникът на пазара е влязъл в списъка на милиардерите в биткойн.    Общата капитализация на пазара на криптовалутата се приближава до 500 милиарда долара. Въпреки спада от началото на годината, през юли биткойнът може да постави нови рекорди. Това заяви на 16 февруари Том Лий, управляващ партньор на Fundstrat Global Advisors LLC. Анализирайки над двадесет случая на падане на курса на биткойн от 2010 година насам, той е установил, че периодът на възстановяване на курса отнема около 1.7 пъти повече време, отколкото периода на предшестващия спад.    По данни от тази сутрин биткойнът е поскъпнал до 11500 долара. В началото на 2017 година най-известната криптовалута за първи път от 2013 година насам достигна хиляди долари, към декември стойността на биткойн се вдигна до историческия максимум от 20 000 долара.", "date": "2018.02.20", "title": "Заради срива на биткойна финансова акула от Уолстрийт стана милиардер за един ден"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/378816-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BD%D0%B0-%D0%B0%D1%84%D0%B8%D1%81-%D1%81%D0%BE%D1%87%D0%B8-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D1%82%D0%B0%D0%BD%D0%B5,-%D0%B0%D0%BA%D0%BE-%D0%B8%D0%BC%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%B4%D0%BD%D0%B5%D1%81", "text": "Доверието във властта отново се разклаща, идеята за нови избори набира скорост. Това сочат данни на Агенция „Афис\", получени въз основа национално представително проучване, осъществено в периода 8-12 февруари 2018 г. Интервюирани са пряко „лице в лице\" в домовете им 1010 пълнолетни български граждани. Най-късият месец февруари започна да се очертава и като един от най-интензивните и наситен с политически събития период от доста време насам. След бурните дебати около известната вече Истанбулска конвенция последва заявката на премиера Борисов за нейното изтегляне от Народното събрание. Вотът на недоверие по тема корупция не мина, но тя все още е в дневния ред на обществото, а дебатите по темата продължават.      Протестите за Пирин и гражданската активност около тях са безспирни, а покрай това вицепремиер и партньор в правителството заплаши германски евродепутат с експулсиране. На фона на всичко това наблюдаваме ярки престрелки между министър председателя и президента. Не може да не споменем и контекста, в който се развива всичко това – старта на българското европредседателство. Логичният въпрос е: какви са електоралните нагласи на българските граждани и накъде се движи подкрепата – както на водещите политически сили, така и на самата власт? На следващо място – до каква степен последните събития оказват влияние върху готовността за подкрепа на една или друга политическа сила?      Да започнем с политическите партии и тяхната електорална тежест. На пръв поглед се забелязва една сходна тенденция през последните месеци – демобилизация на всички електорални групи и увеличаване на дела негласуващи и аполитични българи. Как изглежда това в числа? Към момента водещият партньор в управляващата коалиция ГЕРБ събира подкрепата на 26% от пълнолетното население. Този дял до преди 8- 9 месеца (непосредствено след старта на кабинета) е бил около 30 на сто. При левицата тенденцията е различна – към момента готовите да изберат социалистите са 22,4%, колкото приблизително са били и през лятото на миналата година. Дори се наблюдава минимален ръст в подкрепата.    Основната отлика между двете най-големи политически сили е в това, че ГЕРБ очевидно губи избиратели, а БСП не прибавя съществено такива. На това обстоятелство се дължи скъсената дистанция между двете водещи политически формации. Случващото се при другите политически формации не е коренно различно. Забелязва минимален, но постоянен спад при \"Воля\" (към този момент подкрепа от 2,5%), което поставя нейното присъствие в един следваща парламент под въпрос. Покрай актуалните събития и поредица от скандали няма как да не обърнем повече внимание на случващото се с \"Обединени патриоти\". При тях спадът е видим и отчетлив.    Към момента едва 3,8 на сто от българите декларират подкрепа за националистите. Преди няколко месеца този дял е бил малко над 6%. Нещо повече, забелязва се ерозия по отношение на водещите лица на патриотите. Ако доверието във вицепремиера Каракачанов е било 38% в средата на миналата година, то към настоящия момент говорим за малко под 30 на сто. Сходна е ситуацията при другата знакова фигура – вицепремиера Валери Симеонов – спад от 19 на 16%. И в двата случая наблюдаваме идентичен процес – затваряне и капсулиране на гласуващите традиционно за националистическите формации и загуба на периферен вот.    Като че ли всичко това не е изненада след поредицата от ситуации и остри реакции през последните седмици. ДПС са стабилизирали електоралната си подкрепа, като към момента тя е в порядъка на малко над 7%. Говорейки за електоралната мощ на Движението, уговорката за флуидния характер на мобилизацията е неизбежен. Последно – за електоралната динамика: Единственият отчетлив и видим резултат е увеличаване дела на негласуващите и колебаещите се. Сумарно това са повече от 35%, което отново ги превръща в най-голямата „(а)политическа сила\".    Само преди 8 месеца този дял е бил 25 на сто. С други думи, наблюдаваме общ процес на отлив на политическо доверие и засилване на политическата апатия сред българския избирател. Как това се отнася към доверието във властта и можем ли да очакваме изненадващи събития в близко бъдеще. Краткият отговор е: „Да, има друг път\", и то буквално. От една страна, едва ли ще бъдем свидетели на тежки вътрешнополитически драми преди края на българското домакинство на ЕС, т.е. до средата на годината.    В момента мачът се играе на наш терен, ние подаваме топката, очакваме да ни върнат паса, за да отбележим гол. Или поне това е метафората за политическия залог, който стои пред управляващите и преди всичко пред премиера Борисов. Несъмнено този залог е важен, а и той многократно беше разказан като единствения аргумент за сформиране на правителство в толкова непопулярна конфигурация – дясно-центристка партия, декорирана от националистически формации. Доколко обаче може този аргумент да работи, без да се протърка от употреба?    Действията на коалиционния партньор през последните седмици (Истанбулска конвенция, казусът Ска Келер и др.) недвусмислено водят до два ефекта - мобилизиране на подкрепа сред евро-скептиците и позацапване на имиджа ни пред Европейските партньори. Единственият въпрос е докъде можем да стигнем в тази посока и как това влияе върху подкрепата за властта. Да не забравяме и факта, че нервите на Борисов не са железни и той вече го е показвал няколко пъти. Данните на АФИС показват следното.    В интервал от 9 месеца забелязваме, че все повече български граждани снемат подкрепата си от настоящия кабинет (от 40 на сто през май 2017 до 27 на сто през февруари 2018), като същевременно расте делът на онези, които желаят незабавна оставка и нови избори (от 13% през май миналата година, до 23% сега). Ако тази тенденция се запази до средата на годината, тя ще стигне нивата от периода преди и около президентските избори от 2016 г., когато искащите нов вот надхвърлиха дела на привържениците на тогавашния кабинет.    Не без значение е също така фактът, че в момента всеки трети българин предпочита смяна на някои министри в рамките на кабинета, а други 23 на сто са за ново правителство в рамките на сегашния парламент. Накратко: доверието във властта отново започва да се разклаща и идеята за нови избори набира скорост. В цялата тази пъстра картина от вътрешни и външни фактори не трябва да пропускаме следното - към момента конфликтът между премиера Борисов и президента Радев се изостря.    Одобрението обаче е в полза на държавния глава, който е един от най-рейтинговите политици през последните години. Може би премиерът търси конфликта, за да почерпи от президентската харизма и да компенсира загубата на доверие и одобрение напоследък. Дали обаче ще му стигнат силите? Едно е сигурно. Следващите седмици и месеци ще продължат да бъдат напрегнати и наситени с динамика, която", "date": "2018.02.20", "title": "Проучване на \"Афис\" сочи какво ще стане, ако има предсрочни избори днес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378821-%D1%81%D1%82%D1%80%D0%B0%D0%BD%D0%BD%D0%B0%D1%82%D0%B0-%D1%81%D0%B8%D0%BB%D0%B0-%D0%BD%D0%B0-%D1%83%D1%80%D0%BE%D0%BA%D0%B8%D1%82%D0%B5", "text": "Когато става дума за мистични сили, един от най-разпознаваемите и известни символи са \"злите очи\". Поразителното изображение на кобалтовосиньо около е вездесъщо и се използва по целия свят. То присъства не само по пазарите в Истанбул, но и на най-различни други места - от корпусите на самолети до страниците на комикси.     Ким Кардашиян в много случаи е снимана с гривни и шапки, съдържащи този символ. Моделът Джижи Хадид също се включи в този тред в края на 2017-а като обяви, че стартира линия за обувки, наречена EyeLove.   Това съвременно популяризиране от знаменитости доведе до появата на безброй онлайн ръководства как да се направите собствени гривни срещу уроки, огърлици и дори ключодържатели. Въпреки че всичкият този интерес би трябвало да показва, че символите срещу уроки бележат внезапен пик на популярност, реалността е, че символът на \"злото око\" увлича човешкото въображение от древни времена.   За да разберем произхода на \"злото око\", трябва първо да осмислим разграничението между амулета и самия зъл поглед. Амулетът често бива наричан \"зло око\", но талисманът с формата на око реално е символ, който цели да предпази човека от уроки - от проклятие, предадено чрез злонамерен поглед, обикновено предизвикано от завист. Амулетът, често наричан \"назар\", съществува под различни форми, но проклятието, което той цели да отблъсне, е по-старо дори и от него и е трудно за проследяване.   По същността си урочасването не е сложна концепция - то произлиза от убеждението, че човек, постигнал голям успех или признание, привлича и завистта на хората около себе си. Тази завист на свой ред се проявява като проклятие, което цели да съсипе благополучието му. Тази концепция е добре описана от Хелиодор от Емса в древногръцката \"Етиопска повест\". Там се казва, че \"когато някой погледне със завист красотата, изпълва пространството около себе си с това лошо свойство и изхвърля върху близкостоящия дъха си, изпълнен с горчилка\".   Вярата в това проклятие обхваща много култури и поколения. Една от най-изчерпателните колекции от легенди, свързани с уроките, е книгата на Томас Елуърти \"The Evil Eye: The Classic Account of an Ancient Superstition\". Елуърти изследва примери на символа в многобройни култури - от вкаменяващия поглед на гръцките горгони до ирландските народни приказки за мъже, способни да омагьосат коне с един поглед. Почти всяка култура има легенда, свързана със злите очи.   Символът на окото е толкова дълбоко вграден в културата, че въпреки потенциално езическите си конотации, той намира място дори в религиозни текстове, включително Библията и Корана.     Вярата в уроките отдавна е надраснала чистото суеверие, а и много известни мислители твърдят, че тя има основание. Един от най-забележителните примери е гръцкият философ Плутарх, който в своята \"Моралия\" предлага научно обяснение, че човешкото око има силата да отделя невидими лъчи от енергия, които в някои случаи са достатъчно силни да причинят смъртта на деца или малки животни.   Нещо повече, Плутарх твърди, че определени хора притежават дори още по-силна способност да хипнотизират другите като назовава групи от хора южно от Черно море, които по неговите думи са неестествено умели в прилагането на това проклятие. По-често хората, за които се твърди, че умеят да урочасват, са със сини очи, вероятно поради факта, че този цвят на очите е генетична рядкост в Средиземноморския регион.   Теорията, че някои хора притежават по-силен поглед, способен да нанася вреда, е доста разпространена, но въпреки това не всички свързват тази сила с вродена зла вола. Някои култури приемат способността за прилагане на това проклятие като неприятно бреме, като проклятие само по себе си. Например Елуърти споменава древна полска народна приказка, в която се разказва за човек, чийто поглед е бил толкова силен носител на проклятието, че той предпочел да си извади очите пред това да продължава да носи нещастие на любимите си хора.   С толкова масово разпространено убеждение, че погледът има сила да предизвиква катастрофални нещастия, не е изненадващо, че хората в тези древни цивилизации са търсили начини да го отблъснат.     Най-ранната версия на амулетите е датирана от 3300 година пр.н.е. Те са открити в Тел Брак, един от най-старите градове на Месопотамия в съвременна Сирия. Те са били под формата на абстрактни алабастрови идоли с издълбани очи.   Въпреки че идолите от Тел Брак изглежда са най-старите открити амулети срещу уроки, те са много различни от типичното синьо мънисто, което познаваме в наши дни, най-ранните версии на което започват да се появяват по Средиземноморието около 1500 година пр.н.е. Как тогава ранните прототипи от Месопотамия са еволюирали до по-съвременните версии?   Стъклените мъниста от егейските острови и Мала Азия са били пряко зависими от усъвършенстването на производството на стъкло. Що се отнася до синия цвят, той определено произлиза първо от египетската глазирана глина, която съдържа висок процент окиси - медта и кобалтът придобиват син цвят при изпичане.   Няколко сини \"очи на Хор\" са открити при разкопки в Египет като се смята, че те са най-влиятелният предшественик на съвременния назар. Явно ранните тюркски племена са изпитвали силно увлечение по този нюанс на синьото заради връзките им с тяхното небесно божество Тенгри. Вероятно в резултат на това са възприели употребата на кобалт и мед.         Сините мъниста с око са се употребявали масово в региона - от финикийците, асирийците, гърците, римляните и жителите на Османската империя. Въпреки че употребата им е била най-концентрирана в Средиземноморието и Леванта, чрез търговия и експанзия на империите сините мъниста срещу уроки са започнали да достигат до всички краища на земното кълбо.     Това, което е най-интересно, е не само дълготрайността на употребата на тези амулети, а и самият факт, че употребата им не се е изменила сериозно през хилядолетията. Все така поставяме \"злите очи\" върху самолетите по същия начин, по който египтяните и етруските са поставяли символа върху корпуса на корабите си, за да гарантират безопасно пътуване.   Все така е традиция в Турция да се носи синьо мънисто срещу уроки на новородените бебета, с което се повтаря убеждението, че малките деца най-често са податливи на това проклятие.         Няма как обаче да не се запитаме - докато заради съвременните масови медии очите променят значението си, дали в крайна сметка в някакъв момент те няма да се превърнат просто в поредния аксесоар? Някои съвременни интерпретации вече предизвикаха опасения от присвояване на култури, особено по отношение на употребата в модата на символа срещу уроки \"хамза\", който е свещен и в юдаизма, и в исляма.         Историята на амулетите с очи е отдавнашна и се преплита с тази на много народи, така че доста от съвременните употреби на тези символи имат връзка с тях под формата на историческо наследство. Всъщност Ким Кардашиян и Джиджи Хадид например произлизат от култури, в които символът срещу уроки присъства масово навсякъде.   Според други разпространението на талисманите не е проблем. \"Злото око\" надминава опасенията, защото е част от доста широка географска територия и е отворено за всякакви практики. Не е трудно да си представим как в бъдеще ще виждаме все повече мотиви, произлизащи от символите срещу уроки.   Въпреки че този символ може да има способността да надминава граници - били те културни, географски или религиозни, струва си да обмислим значението му извън чистата украса, употребата му като амулет или моден аксесоар.     И да се носи лекомислено такъв амулет, без да се познава неговата история, не само обезсмисля защитните му свойства, но и може да предизвика още по-тежко проклятие - ако вярвате в това, разбира се.", "date": "2018.02.20", "title": "Странната сила на уроките"}
{"url": "http://www.classa.bg/%D1%81%D0%B2%D1%8F%D1%82/item/378810-%D0%BB%D0%B0%D0%B2%D1%80%D0%BE%D0%B2-%D1%80%D1%83%D1%81%D0%B8%D1%8F-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D1%81%D0%B0%D1%89-%D0%B4%D0%B0-%D0%BD%D0%B5-%D1%81%D0%B8-%D0%B8%D0%B3%D1%80%D0%B0%D1%8F%D1%82-%D1%81-%D0%BE%D0%B3%D1%8A%D0%BD%D1%8F-%D0%B2-%D1%81%D0%B8%D1%80%D0%B8%D1%8F", "text": "Русия \"призова САЩ да не си играят с огъня в Сирия и внимателно да калибрират своите стъпки\", заяви в понеделник руският външен министър Сергей Лавров, по време на речта си при откриването на Международната конференция на дискусионен клуб Валдай в Москва.   \"Аз още веднъж призовавам нашите американски колеги да не си играят с огъня и да калибрират стъпките си, не въз основа на непосредствените нужди на сегашната политическа ситуация, а според дългосрочните интереси на сирийския народ и на всички народи в региона, в това число и на кюрдите \", заяви руският министър.   Форумът на тема \"Русия в Близкия изток: игра по всички полета\" се проведе в руската столица на 19 и 20 февруари. Сред участниците на събитието са иранският министър на външните работи, Джавад Зариф, заместник специалният пратеник на ООН за Сирия, Рамзи Рамзи Изз Един и съветникът на сирийския президент Бутания Шаабан.   Лавров каза, че Русия е загрижена за опитите за раздробявване на Сирия. \"Не можем да не наблюдаваме със загриженост опитите за разпадане на Сирия\", подчерта той.   \"Тези опасения идват от плановете, които САЩ започват да реализират най-вече на изток от река Ефрат, в обширните територии, които са между реката и външните граници на Сирия с Ирак и Турция\" каза той.   Руският външен министър заяви в речта си, че Русия вижда все повече и повече факти как Съединените щати не искат да се борят срещу терористите от фронта на Ал Нусра в Сирия. Както той подчерта, има \"има сериозни съмнения, че международната коалиция, водена от САЩ, няма сериозното намерение да се бори срещу фронта на Ал Нусра в арабската страна\".   Руският министър подчерта, че фронтът на Ал Нусра не спира провокациите. \"От Източна Гута те нападат предградията на Дамаск, в това число в руското посолство и търговската мисия.\", отбеляза той.   Решението на Вашингтон да признае Йерусалим като столица на Израел се дължи в голяма степен на антииранската тенденция и може да влоши ситуацията в региона, каза Лавров.   Както подчерта той, \"ние не сме съгласни с опитите да се разглежда някакъв регионален проблем във фокуса на борбата срещу Иран\". \"Това се вижда в Сирия, Йемен и в последните събития около палестинския проблем, включително и обявяването на решението да се признае Ерусалим като столица на Израел. То е продиктувано до голяма степен от същата анти-иранска тенденция\", подчерта той.   В същото време, руският външен министър подчерта, че Москва смята за неприемливи \" и твърденията, че Израел като ционисткия субект трябва да бъде унищожен, заличен от лицето на земята.\"", "date": "2018.02.20", "title": "Лавров: \"Русия настоява САЩ да не си играят с огъня в Сирия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378811-kaufland-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B0-%D1%81%D0%B5%D0%BB%D0%B5%D0%BA%D1%86%D0%B8%D1%8F-%D0%BE%D1%82-%D0%B1%D0%B8%D0%BE-%D0%BF%D1%80%D0%BE%D0%B4%D1%83%D0%BA%D1%82%D0%B8-%D0%B8-%D0%BA%D1%83%D0%BB%D0%B8%D0%BD%D0%B0%D1%80%D0%BD%D0%BE-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B8%D0%B5-%D0%B8%D0%B7-%D0%B0%D0%B7%D0%B8%D1%8F", "text": "                                 ", "date": "2018.02.20", "title": "Kaufland България предлага специална селекция от био продукти и кулинарно пътешествие из Азия"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/378812-%E2%80%9E%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%BD%D0%B0-%D0%BF%D1%80%D0%B5%D1%85%D0%BE%D0%B4%D0%B0%E2%80%9C", "text": "                                               ", "date": "2018.02.20", "title": "„Големите убийства на прехода“"}
{"url": "http://www.classa.bg/%D1%81%D0%B2%D1%8F%D1%82/item/378807-%D0%B2%D0%B8%D1%81%D0%BE%D0%BA%D0%BE%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%8F%D1%82-%D0%B2%D1%80%D0%B0%D0%B3-%D1%89%D0%B5-%D0%B2%D0%BE%D0%B4%D0%B8-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B2-%D0%BF%D0%B5%D1%82-%D0%BE%D0%B1%D0%BB%D0%B0%D1%81%D1%82%D0%B8", "text": "Характерът на войната вече се е променил значително, като един враг с високи технологии вече може да я води в пет области: земя, въздух, море, космос и киберпространството, информира ръководителят на Главна дирекция операции на Генералния щаб на Русия, полковник Сергей Рудской.   В статия, публикувана в официалния вестник на руските въоръжени сили, Красная звезда, Рудской е посочил, че тази тенденция е увеличила обхвата и обема на задачите за решаване от Главна дирекция Операции на генералния щаб.   \"Променят се подходите за организацията и провеждането на военни операции, създават се нови форми и методи на създаване, разполагане и използване на войските. Например, в случай на конфликт с хай-тек враг битката ще бъде разгърната едновременно в пет области: по суша, въздух, море, космос и в киберпространството\", каза той.   Полковникът също така посочи, че обхватът на военните конфликти, в които се включват армията и военноморските сили, се е увеличил. Сега, в допълнение към класическия конфликт, се появява нов вид конфликт, като например войната в Сирия, където правителството действа срещу нередовни сили. Освен това, според него, пропорцията на военните и невоенните мерки, извършвани от опонентите в конфликти от този тип, се е променила.", "date": "2018.02.20", "title": "\"Високотехнологичният враг ще води война срещу Русия в пет области\""}
{"url": "http://www.classa.bg/%D1%81%D0%B2%D1%8F%D1%82/item/378808-%D0%B4%D0%B0%D0%BC%D0%B0%D1%81%D0%BA-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D0%B3%D1%8A%D1%80%D0%BD%D0%B5-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D1%81%D0%B8-%D0%B2-%D0%B0%D1%84%D1%80%D0%B8%D0%BD-%D0%B2-%D1%80%D0%B0%D0%BC%D0%BA%D0%B8%D1%82%D0%B5-%D0%BD%D0%B0-48-%D1%87%D0%B0%D1%81%D0%B0", "text": "Кюрдските милиции от Звената за защита на населението (YPG) се съгласиха да предадат на сирийската армия няколко позиции в град Африн и в районите, граничещи с Турция.   Според информационната агенция \"Фират\", Дамаск може да разгърне някои военни части в Африн през следващите 48 часа. В резултат на преговорите, проведени от страните в Халеб, бе постигнато споразумение в това отношение. Кюрдите настояват Дамаск да им гарантира въздушната защита на Африн, където турските самолети извършват атаки.   От официални източници в сирийската столица няма потвърждение на плановете за изпращане на войници в Африн.   Турската армия нахлу в района на Африн в рамките на операция Маслинова Клонка на 20 януари. На 14 февруари заместник-министърът на външните работи на Сирия Фейсал Мекдад заяви, че сирийските власти предприемат \"необходимите стъпки за отблъскване на турската агресия\". На 16 февруари кюрдите обвиниха турската армия, че използва токсични газове срещу кюрдската милиция.", "date": "2018.02.20", "title": "Дамаск може да разгърне войските си в Африн в рамките на 48 часа"}
{"url": "http://www.classa.bg/%D1%81%D0%B2%D1%8F%D1%82/item/378809-%D1%80%D0%B5%D0%BA%D1%81-%D1%82%D0%B8%D0%BB%D0%B5%D1%80%D1%81%D1%8A%D0%BD-%D1%89%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BC%D0%B5-%D0%B3%D0%BE%D0%BB%D0%B5%D0%BC%D0%B8-%D1%82%D0%BE%D1%8F%D0%B3%D0%B8,-%D0%B0-%D0%BD%D0%B5-%D0%BC%D0%BE%D1%80%D0%BA%D0%BE%D0%B2%D0%B8,-%D0%B7%D0%B0-%D0%B4%D0%B0-%D0%B2%D0%BA%D0%B0%D1%80%D0%B0%D0%BC%D0%B5-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B2-%D0%B4%D0%B8%D0%B0%D0%BB%D0%BE%D0%B3", "text": "В интервю за канал CBS, държавният секретар на САЩ Рекс Тилерсън каза, че Вашингтон използва твърда стратегия, за да отведе Северна Корея на масата за многостранни преговори.   \"Не използваме морков, за да ги убедим да преговарят. Ние използваме големи тояги и това е, което трябва да разберат\", каза той, цитирайки известната политика на моркова и тоягата (награда и наказание).   На въпроса какви методи се използват за насърчаване на мирните разговори, Тилерсън подчерта, че стратегията на САЩ е да продължават натиска. В това отношение той каза, че кампанията за натиск, поддържана от страната и нейните съюзници, която включва икономически санкции, \"засяга Северна Корея\".   \"Това е моята работа като ръководител на дипломацията, да съм сигурен, че севернокорейците знаят, че запазваме каналите отворени. Няма да изпращам много съобщения, защото няма какво да им казвам в този момент\", каза той.   САЩ ще продължат с дипломатическите усилия за решаване на ядрения проблем на Северна Корея \"докато падне първата бомба \", увери Тилерсън.   \"Ще използвам цялото време, което имаме. Нашите дипломатически усилия ще продължат, докато не падне първата бомба. Моята работа е да няма причини тези бомби да падат. Не знаем точно с колко време разполагаме\", каза главният дипломат на САЩ.   По този начин Тилерсън се изказа в отговор на изявлението на сенатор Боб Коркър, който преди това заяви, че САЩ имат около 9-10 месеца още за дипломатически усилия по отношение на Северна Корея, преди страната да се изправи пред \"едно от най-големите военни решения\".   По-рано този месец Тилерсън подчерта, че скорошното помирително настроение между двете Кореи е знак, че натискът на Вашингтон върху Пхенян работи и повтори, че правителството на САЩ е готово за бъдещи разговори. От друга страна, страни като Русия и Китай смятат, че проблемът със Северна Корея може да бъде разрешен само чрез диалог, тъй като военното решение само ще влоши положението на полуострова.", "date": "2018.02.20", "title": "Рекс Тилерсън: \"Ще използваме големи тояги, а не моркови, за да вкараме Северна Корея в диалог \""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378800-%D1%81%D1%80%D0%B0%D0%BC-%D0%BC%D0%B5-%D0%B5,-%D0%B4%D1%83%D1%88%D0%B0%D1%82%D0%B0-%D0%BC%D0%B5-%D0%B1%D0%BE%D0%BB%D0%B8-%E2%80%A6%D0%B8%D0%BD%D0%B0%D1%87%D0%B5-%D0%B7%D0%BD%D0%B0%D0%BC,-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D1%82%D0%B5-%E2%80%A6", "text": "  За пореден път “народът” не разбра своя възпроизвеждащ се комплекс към Левски, чието съдържание са грехът и вината за неговата смърт…     Президентът Радев, например, постави като въпрос дали сегашната ни Република е Мечтата на Левски? Ами не е, уважаеми г-н Президент! Но това не е мечтата на Левски, защото Борисов и Пеевски са я приватизирали, а защото Републиката на Левски продължава да е политически васал, драги ми г-н Радев! За Левски, драги ми генерале Радев, Чистата и Святата Република България не може, по никакъв начин не може да бъде американска и европейска военна и политическа пионка! За Левски, драги ми Президенте, Вашата “битка” с Бойко Борисов въобще не е за Чистата и Святата Република, а за това кой да бъде по-верен подлога на янките! Вашите думи в Скопие, драги ми генерале Радев, че Македония трябва час по-скоро да стане член на НАТО, всъщност е все тази българска проява на политически васалитет, за която Левски осъждаше на смърт!    За Левски, драги ми Президенте, Чистата и Святата Република България е, нека да прочетете внимателно тези думи, за Него Тя е Свободна, Независима и Суверенна Държава! С други думи, идеята на Левски за България няма нищо, ама нищо общо със слугинската позиция на Вас, г-н Президент, един, както се хвалите, НАТО-вски генерал?!… България, драги ми генерале Радев, може да се превърне в идеала на Левски само тогава, когато не се усеща като слуга, а като осъзнае себе си като Цивилизационен Субект!… Ама това няма как да го разберете, драги ми Президенте, защото и у Вас бълбукат все същите робски комплекси, от които е заразен и българският организъм!…   За другите празнословия на останалия “политически елит”, какво да кажа – огромни глупости на търкалета!… За “народните вълнения” – пореден опит да прикрият греха и вината си към Левски, защото не успяхме в основното както по Негово време, така и до ден-днешен – сами да извоюваме Свободата си и сами да градим Отечеството си! Истината е, драги ми “народ” и “елит”, че за последните 140 години никога не сме го правили – все сме разчитали на други, хем да ни освободят, хем да ни пазят държавата! Дали са Русия, дали са Германия и Третия Райх, дали са Съветския съюз и Варшавския договор, дали са САЩ, НАТО и Европейския съюз – няма значение!… Във всички тези ситуации ние, българите, отново и отново сме предавали и предаваме Левски – “едничкия син на България”, както поетично го обрисува Ботев!   Иначе идеологическите шамани продължават да спорят чии жертви са по-жертви и чии геноцид е по-геноцид – на “фашистите” над “комунистите” или на “комунистите” над “фашистите”?!… Без и едните, и други да са в състояние да осмислят простия, но травмиращ българската психика факт, че и в единия, и в другия случай става дума за убийства на българи от българи?!…   Ето защо, скъпи ми Левски, днес не дойдох да ти поднеса цветя! Защото ме е срам, защото душата ме боли! Защото знам от нашите разговори, че те дразни цялото това пустофразьорство! Защото те обичам, бай Василе!… Впрочем, обичта няма нужда от официалности!…  ", "date": "2018.02.20", "title": "Срам ме е, душата ме боли!…Иначе знам, че няма да разберете!…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378801-2325-%D0%BB%D0%B5%D0%B2%D0%B0-%D0%BC%D0%B5%D1%81%D0%B5%D1%87%D0%BD%D0%BE-%D1%81%D0%B0-%D0%BD%D1%83%D0%B6%D0%BD%D0%B8-%D0%B7%D0%B0-%D0%BD%D0%BE%D1%80%D0%BC%D0%B0%D0%BB%D0%B5%D0%BD-%D0%B6%D0%B8%D0%B2%D0%BE%D1%82-%D0%BD%D0%B0-4-%D1%87%D0%BB%D0%B5%D0%BD%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE", "text": "За нормален живот на човек от четиричленно домакинство – двама възрастни и две деца, са необходими 581, 31 лв. месечно, според данните на Института за синдикални и социални изследвания (ИССС) на КНСБ за четвъртото тримесечие на миналата година. Това съобщиха на пресконференция днес президентът на КНСБ Пламен Димитров, директорът на ИССС на КНСБ Любен Томев и експертът Виолета Иванова.     Парите са необходими, за да се удовлетворяват основните нужди от храна, поддържане на жилището, здравеопазване, образование, транспорт и почивка спрямо средните български стандарти.   Издръжката на живот на четиричленното домакинство е 2325 лева. Ако работната заплата е единственият източник на доходи, то нейният нетен размер не трябва да бъде по-нисък от 1163 лева за всеки от двамата родители (бруто 1489 лева). За декември нетният размер на средната работна заплата е 876 лева, което означава, че изостава с около 25 на сто от необходимите средни стойности за издръжка, посочиха от КНСБ.   Необходимите средства за издръжка на живота на четиричленно домакинство в София са 3023, 64 лв., средно на човек от този тип домакинство са необходими 755.91 лева, което надхвърля средните за страната стойности с 30 процента.   За всеки от двамата родители в семейство, живеещо в София, средната работна заплата не трябва да бъде по-ниска от 1512 лева, за да се осигурят необходимите средства за нормален живот в столицата.      ", "date": "2018.02.20", "title": "2325 лева месечно са нужни за нормален живот на 4-членно семейство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378802-%D0%BA%D1%80%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE-%D1%81%D0%B8%D0%BC%D0%B5%D0%BE%D0%BD-%D0%B4%D1%8F%D0%BD%D0%BA%D0%BE%D0%B2-%D0%B2%D0%B7%D0%B5-%D0%B5%D0%B4%D0%BD%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B8-%D0%BE%D1%82-%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%BA%D0%B0%D1%81%D0%B0%D1%82%D0%B0-%D0%B8-%D0%BD%D0%B5-%D1%81%D0%B5-%D1%80%D0%B0%D0%B7%D0%B1%D1%80%D0%B0-%D0%BA%D1%8A%D0%B4%D0%B5-%D0%BE%D1%82%D0%B8%D0%B4%D0%BE%D1%85%D0%B0", "text": "  Явно има разминавания между здравният министър и шефът на касата. Това каза в предаването „Тази неделя“ по bTV депутатът от ГЕРБ Десислава Атанасова.     Заедно с нея гост беше и народният-представител от БСП Александър Симов. Двамата спориха и коментираха всички последни актуални политически теми.   „Проблемите в здравната каса започнаха, когато Симеон Дянков взе едни милиарди от бюджета на касата и не се разбра къде отидоха. Това беше кражбата на десетилетието“, отговори й Симов.   „Д-р Плочев е постъпил некоректно спрямо Надзорния съвет, спрямо министъра на здравеопазването, финансовият министър и премиера. Въпросни писма за актуализация на бюджета задължително преминава съвсем друга процедура, тя е описана в закона за здравно осигуряване, закона за бюджета на здравната каса, със знанието на министъра на здравеопазването“, каза Десислава Атанасова, коментирайки скандала около шефът на НЗОК д-р Камен Плочев, който зад гърба на здравния министър поиска актуализация на бюджета на касата.   „Професор Плочев е пратил писмо до всички парламентарни групи за актуализация на бюджета на касата. Оттам нататък са били проведени разговори с него, откъдето излизат повечето тези истории. Не мога да се обясня, защо Плочев да иска актуализация зад гърба на министъра, като знае, че не може да я постигне. Проблемът е друг- атмосферата в здравеопазването, липсата на диалог. Това е плашещо, защото издава, че нещо във веригата не е наред“, каза Симов.   По-рано депутатът Славчо Велков заяви, че д-р Плочев е бил заплашван от високопоставен политик, за да си подаде оставката. Симов не коментира кой е политикът заплашил д-р Плочев, но добави, че „е възможно да се е стигнало до там. Самият факт, че се е стигнало до формат на разговор „задължително си подай оставката“ вече е плашещо“. Атанасова отхвърли твърдението, че ГЕРБ работи със заплахи.   „Това е нелепо. Най-голямата парламентарна група номинира този управител на НЗОК. Той е избран с огромна подкрепа. Но в крайна сметка, когато има такъв резултат и институциите НЗОК, и изпълнителната власт, и министърът на здравеопазването, и министърът на финансите не могат да се синхронизират във вземането на решения, то непременно трябва да се предприемат действия“ каза тя.   Двамата спориха и по темата за Народния съд. „Целта на Народния съд не е била да избие елита на нацията. Той ни е наложен отвън. Оъдените от Народния съд са били виновни за провала на политиката преди 9 септември 1944 година. Съгласен съм, че при обхвата на присъдите са допуснати грешки. Валери Жаблянов припомни исторически контекст. От ГЕРБ искат да вземат главата му, защото позицията му се разминава с тяхната. Това е реванш за Димитър Главчев“, категоричен беше червеният депутат.   „Толкова скандален прочит за Народния съд не съм очаквала. Това явно става характерна черта за БСП. Лидерката им заяви, че демокрацията ни е отнела много. Друг техен депутат ни нарече дебили. Валери Жаблянов отказа да почете паметта на загиналите при комунистическия режим и тази седмица написа това изречение за Народния съд. Няма абсолютно никакъв реваншизъм. Вече всички депутати от ГЕРБ сме се подписали в подписката с искането за неговата оставка“, разкри Атанасова.   Тя припомни, че Главчев тогава спазил правилника на народното събрание. „Съгласно правилника, госпожа Нинова го наруши с поведението си и с грубото си отношение спрямо членове на министерския съвет. Това са фактите“, отсече тя.   По думите на Симов, Главчев е направил нещо, което никой председател на парламент не си е позволявал в миналото – отнел е думата на Корнелия Нинова, и затова е трябвало да напусне, а искането за оставката на Жаблянов е реваншизъм.   „Коя е Корнелия Нинова. Да не би да е …. Тя е един народен представител“, изригна в отговор Атанасова. Двамата не пропуснаха и темата за престрелките между премиер и президент. „Мен ме учуди държанието и бурната реакция на Румен Радев. Той сътвори нечуван дипломатически гаф. Да принизиш срещата между Бойко Борисов, Доналд Туск, Жан-Клод Юнкер и Реджеп Ердоган до поднасяне на шербет е нечуван скандал. Надявам се, ако Владимир Путин дойде в България, Радев да не го посреща с водка и сальотка“, призова Атанасова.   „Премиерът изказа една опашата лъжа. Не знам дали беше грешка или нарочно. Според мен целта на Борисов е една. Видимо е, че той е изморен от изпълнителната власт и се е прицелил в едно друго кресло, но няма да го получи“, обяви Симов. За финал двамата депутати си поискаха и си дадоха прошка, като се ръкуваха.  ", "date": "2018.02.20", "title": "Кражбата на десетилетието: Симеон Дянков взе едни милиарди от бюджета на касата и не се разбра къде отидоха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378803-%D0%BE%D1%82%D0%BA%D1%8A%D0%B4%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%8A%D1%82-%D0%B7%D0%B0-%D1%88%D0%B5%D1%84-%D0%BD%D0%B0-%D1%81%D0%B3%D1%81-%D1%81%D0%B2%D0%B5%D1%82%D0%BB%D0%B8%D0%BD-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%B8%D0%BC%D0%B0-1-%D0%BC%D0%BB%D0%BD-%D0%BB%D0%B5%D0%B2%D0%B0", "text": " ", "date": "2018.02.20", "title": "Откъде кандидатът за шеф на СГС Светлин Михайлов има 1 млн. лева?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378804-40-%D0%BE%D1%82-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5-%D1%89%D0%B5-%D0%B8%D0%B7%D0%BB%D1%8F%D0%B7%D0%B0%D1%82-%D0%B2-%D0%BF%D0%B5%D0%BD%D1%81%D0%B8%D1%8F-%D0%B4%D0%BE-8-%D0%B3%D0%BE%D0%B4%D0%B8%D0%BD%D0%B8", "text": "  “Необходимо е да привлечем повече млади хора към професията на учителя и да се обърнем към учениците, които сега са на 15-16 години и да им кажем, че професията на учителя предстои да бъде много по-добре платена, с много по-добри условия на труд в рамките на следващите няколко години и е професия, която ще има голямо търсене”, добави заместник-министърът.     Деница Сачева обясни, че на среща с родителски организации се е стигнало до консенсус, че видеонаблюдението в училищата и класните стаи може да бъде и много опасно за децата: “По отношение на видеонаблюдението по-голямата част от участниците се обединиха около това, че подобен тип мярка не само че не би била решение, а би била отваряне на „кутията на Пандора“.   Агресията и насилието, за съжаление, е феномен, който далеч не е само в образователната система. За съжаление, ние ежедневно сме свидетели на насилие и агресия дори в обичайните си човешки отношения. Поели сме ангажимент за това да разработваме антистресова програма за учителите в детските градини и училищата. В краткосрочен план ще поискаме от образователните институции да проведат заседание на педагогическите съвети и всяка една институция да предприеме конкретни мерки в това отношение, но трябва да си даваме ясна сметка, че без доброто взаимодействие между родители и учители, всичко това, което искаме да постигнем, няма да може да бъде реалност.”   Заместник-министърът уточни, че Министерството на образованието работи в посока на подобряването на работната среда на учителите: “За първи път се говори за двойно увеличение на заплатите на учителите. Това е една от много съществените мерки, които трябва да бъдат взети. Говорим за инвестиции повече от 600 млн. лв. в образователна инфраструктура, които, въпреки мащаба на това число, ще бъдат недостатъчни за всички нужди. Трябва да си даваме сметка в какво време живее. Разбира се, в това време имаме много повече стрес, много повече конкуренция, динамика на информацията, сериозни проблеми в семействата.    В България има сериозен проблем с деца, чиито родители са в конфликт, деца на родители емигранти. Всички тези проблеми в най-голяма степен рефлектират именно в училището и като общество трябва да си даваме сметка, че очакваме от учителя да бъде свръхчовек и да компенсира всички тези дефицити.”  ", "date": "2018.02.20", "title": "40% от учителите ще излязат в пенсия до 8 години"}
{"url": "http://www.classa.bg/%D1%81%D0%B2%D1%8F%D1%82/item/378805-%D0%BA%D0%B0%D0%BA%D0%B2%D0%B0-%D0%B5-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D0%BC%D0%BE%D1%89%D0%BD%D0%BE%D1%82%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%BE%D1%82-7-2-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "В щата Оаксака се регистрират 25% от всички земетресения, които се случват в Мексико, което го прави най-сеизмичния регион, се казва в специален доклад, публикуван от Националната сеизмологична служба SSN .   Причината за тези земетресения е приплъзващото движение между плочата на Кокос и на Северна Америка, като първата влиза под втората с 60 мм годишно. \"Взаимодействието между тези две плочи се осъществява на тихоокеанското крайбрежие от Чиапас до Халиско\" казва SSN.   На 16 февруари земетресението достигна магнитуд от 7,2 : в такъв случай е привично по-късно да има няколко вторични трусове, тъй като скалите, които са в непосредствена близост до зоната на разкъсване, са склонни да се пренаместят отново, генерирайки вълна от последващи тремори.   В случая на въпросното земетресение, продължават да се регистрират много реплики два дни след първоначалното земетресение, според данните на SSN. До 10:30 часа (местно време) на 18 февруари са документирани 1834 труса, като най-големият от тях достигна магнитуд 5,9.   \"Към днешна дата никъде по света няма научни техники, които могат да определят кога и къде ще се случи земетресение, нито можем да знаем колко голямо ще е или какъв ефект ще има върху населението\", гласи докладът на SSN.   Ръководителят на SSN, Ксиоли Перес Кампос, обясни, че разликата с всяка единица от силата на земетресението е 32 пъти повече от силата на предходното, например тремор с величина 5 е 32 пъти по-силен от този с магнитуд 4.   Причината земетресението от 16 февруари, въпреки че бе по-силно от това през миналата година, да причини по-малко щети и пострадали, е, че е много по-голямо разстоянието между епицентъра и областите, в които е почувствано, в сравнение със смъртоносното земетресение през септември.", "date": "2018.02.20", "title": "Каква е причината за мощното земетресение от 7.2 в Мексико?"}
{"url": "http://www.classa.bg/%D1%81%D0%B2%D1%8F%D1%82/item/378806-%D0%BA%D0%BE%D0%B9-%D0%B8-%D0%BE%D1%82-%D0%BA%D0%BE%D0%B3%D0%BE-%D0%B7%D0%B0%D1%89%D0%B8%D1%82%D0%B0%D0%B2%D0%B0%D1%82-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "\"С провокациите си САЩ търсят реакция, която може да послужи като извинение за извършване на по-сериозни действия, заедно със съюзниците си\". Това е казал заместник-председателят на Комитета за сигурност и отбрана на Държавната Дума на Русия Юри Швиткин, по повод навлизането в Черно море на USS Carney, втория американски ракетен разрушител, който идва тази седмица.   В интервю депутатът увери, че американските действия по някакъв начин ще предизвикат атмосфера на напрежение в региона, въпреки че Вашингтон заяви, че решението е \"превантивно, а не реактивно\".   Според Швиткин, САЩ считат, че присъствието на USS Carney \"е необходимо\" за осъществяване на военноморски мисии за сигурност. Тези обяснения обаче повдигат нерешените въпроси: \"Кой възнамеряват да защитят разрушителите и от кого?\"   Депутатът вярва, че САЩ \"утежняват ситуацията\", защото простият факт, че техните кораби са в региона, не предизвиква повече от тревога. \"Засега не сме отговорили, но имаме достатъчно сила и ресурси, за да ги укротим, в случай на някаква провокация\", заключава той.   На 17 февруари USS Carney се присъедини към разрушителя USS Ross в Черно море. Корабът бе видян тази събота в Босфора плаващ в северна посока, ден след като същото беше направено от USS Ross, който бомбардира Сирия с ракети \"Томахоук\".", "date": "2018.02.20", "title": "Кой и от кого защитават разрушителите на САЩ в Черно море?"}
{"url": "http://www.classa.bg/%D1%81%D0%B2%D1%8F%D1%82/item/378792-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D1%87%D0%B8%D0%B2%D0%B8-%D0%BA%D1%8A%D0%BC-%D0%B2%D1%81%D0%B8%D1%87%D0%BA%D0%BE,-%D0%BA%D0%BE%D0%B5%D1%82%D0%BE-%D0%B8%D0%B4%D0%B2%D0%B0-%D0%BE%D1%82-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5", "text": "  Иван Кръстев определя днешните революции не като скок във времето, а като движение в пространството и твърди, че за да постигнеш успех, не са необходими вече обща идеология, политически убеждения или лидер. Прекосяването на границите на ЕС е по-привлекателно от всяка утопия. За много от \"онеправданите на земята\" промяната означава не да се опитват политически да променят своята родина, а просто да я напуснат.   Плува ли корабче....     В днешния омрежен, но неравноправен свят миграцията е новата революция – но това не е революцията на масите, както през 20 век, а революция, тласкана от желанието на отделния човек или семейство да напуснат родната страна, пише Кръстев в \"Нойе Цюрихер Цайтунг\" (НЦЦ). Според него, тази революция не е вдъхновена от идеологизираните представи за едно светло бъдеще, а от снимките за реалния живот от другата страна на границата.     Спирайки се на последиците от бежанската вълна в Европа, Кръстев твърди, че Източна Европа е овладяна от своего рода морална паника. Хората там вече не разбирали света, в който живеят. Тази всеобща несигурност водела на моменти до колективно безумие. Този факт Кръстев онагледява с примери от България.   \"Наскоро родината ми България бе буквално разкъсана от воденето на един сюрреален дебат по това дали да се ратифицира Споразумението за превенция и борба срещу насилието над жени и домашното насилие, известно под името \"Истанбулска конвенция\". Аргументите на правителството, че тази конвенция няма нищо общо с признаването на еднополовите бракове, бяха чисто и просто игнорирани\", пише българският политолог и обяснява това по следния начин:   \"Българите са недоверчиви към всичко, което идва от управляващите, и са травматизирани поради това, че са принудени да живеят в един свят на постоянни промени и несекваща несигурност. Те са убедени или са допуснали да бъдат убедени, че всяка нова стъпка в посока към етническа или сексуална толерантност ще ги вкара в истински ад.\"     Според Кръстев, източноевропейските революции през 1989 година са били първите революции, в които миграцията е играела важна роля. Той цитира известния френски историк Франсоа Фюре, според когото Източна Европа не е родила нито една нова идея по време на революциите от 1989 година. Кръстев изразява съгласие с неговата теза и обяснява това по следния начин: \"През 1989 източноевропейците мечтаеха не за някакъв нереален перфектен свят. Те мечтаеха за \"нормален живот\" в \"една нормална страна\"\", констатира Кръстев. Днес хората рядко сравняват своя живот с този на съседите. Вместо това те се сравняват с най-заможните жители на планетата, пише той.   Българският политолог поантира това по следния начин: \"Който желае децата му да водят икономически стабилно съществувание, ще направи най-добре, ако се погрижи за това те да се родят в Германия, Швеция или Дания.\"   \"Миграционните вълни, които вкараха Източна Европа в битка за защитата на \"нормалността\", се превръщат в белег на нашето време. Онези от \"онеправданите на земята\", които желаят промяна, вече не правят революции, а просто се отправят на път\", пише Иван Кръстев.", "date": "2018.02.20", "title": "\"Българите са недоверчиви към всичко, което идва от управляващите\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378793-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D0%BE%D0%B2%D0%B0-%D0%B5-%D0%BC%D0%B0%D1%81%D0%BE%D0%B2-%D1%81%D0%BF%D0%BE%D1%80%D1%82", "text": "            За да противодейства на корупцията, България вече си има специален закон и специална комисия, която пък съвсем скоро ще си има новоизбран председател (или отдавна подготвен „наш\" човек). Едва пръкнала се, комисията веднага се впусна (заедно с прокуратурата) в първата си акция - срещу кмет на малка община. Твърди се, че се „договарял сам със себе си\" и раздавал обществени поръчки на свои роднини. Местното население (или една организирана част от него) протестира и си иска кмета, понеже не вярва, че е виновен.   Но комисията има много сериозен проблем с доверието: голяма част от обществото смята, че засега корупцията получава повече съдействие, отколкото противодействие - и очаква да види същата активност срещу нейните прояви по високите етажи на властта. Оттам обаче се чуват гласове, че такива прояви няма, доколкото няма доказателства и присъди. И че корупцията всъщност е не толкова реалност, колкото „емоционална категория\", „усещане\" и „вестникарско внушение\".     Докато се ограничава само по „високите етажи\", този дебат едва ли може да излъчи победител. Защото, първо, като неизбежен арбитър в него се явява прокуратурата, а доверието в нея е също доста проблематично. И второ, защото политическите (и финансовите) залози са твърде големи.   Затова нека да видим какво става по „ниските етажи на властта\". Ще ни помогнат две „дребни\" новини, които останаха почти незабелязани.   Тази неделя в десетина села из страната се проведоха извънредни кметски избори. Всъщност, такива избори се провеждат непрекъснато - по кметските места, особено в по-малките общини и населени места, има голямо текучество. Причините за това са разнообразни, но сред най-често срещаните е конфликтът на интереси и по-конкретно - драматичният по мащабите си сблъсък със законовата забрана за съвместяване на публичния пост с търговска дейност. Кметове системно „забравят\" да прекратят участието си в търговски дружества или пък (като в споменатия по-горе случай) въртят бизнес със себе си чрез подставени лица.   Например: общински кмет дал десетки хиляди левове общински пари на частна фирма, за да може тя да участва в търг, обявен от самия него.   „Бившата\" фирма на селски кмет десет години изпълнявала общински обществени поръчки. Той смята, че не е направил нищо нередно и че отстраняването му се дължи на „политическа атака\". Съжалява, че се е „набъркал в тая политика\", но въпреки това се е кандидатирал пак.   В същата община се наблюдава нещо като кметска епидемия - само през последните няколко месеца заради непозволена търговска дейност са отстранени шестима кметове.     Още по-показателна е втората новина. \"Български общини могат да останат без общински съветници\", алармира тези дни председателката на общинския съвет в черноморска община (любима туристическа дестинация), която оглавява и Националната асоциация на председателите на общински съвети. Оказва се, че вече и общинските съветници са изправени пред същите драматични неволи с конфликта на интереси. Причината: новият антикорупционен закон императивно им забранява да бъдат еднолични търговци, съдружници, акционери или членове на ръководните органи на търговски дружества, имащи сключени договори с общината, в която са общински съветници, или с нейни търговски дружества и предприятия. Заради този текст в 80% от общините към момента имало голямо притеснение.   Това притеснение е разбираемо, но изричането му на глас е толкова потресаващо със своята безсрамна откровеност, че чак звучи като фейлетон. Не е обаче. Общинарите, видите ли, не били против самите ограничения по принцип. Даже много харесват закона. Ама ако може, той да не важи за тях. Затова искат „да бъдат уточнени законовите текстове\", така че за вече сключените договори да бъде уредено заварено положение. Защото „много общинари вече изпълняват задълженията си неправомерно\" (тоест, имат търговско взимане-даване със собствените си общини). И сега са изправени пред драматичен избор (бизнес договорите с общината или мястото в общинския съвет), който хич не им се иска да правят.   Колко точно са изпадналите в това незавидно положение и какво ще изберат, е трудно да се каже. Но ако се съди по твърдението на цитираната председателка, че „в един момент може да останем без общински съветници\", трябва да са много. И е твърде вероятно за повечето от тях бизнесът да се окаже по-важен от службата в интерес на обществото и „доверието на избирателите\". Иначе (без договорите и съответните облаги) за какво са се „набъркали в тая политика\" и какъв е смисълът да остават в нея?       Разбира се, някои ще кажат, че не е задължително всеки подобен случай да бъде разглеждан като корупция в нейния тесен смисъл. Но това е въпрос на терминология и дефиниция, който и в новия антикорупционен закон въобще не е решен. Във всеки случай става дума за конфликт на интереси, който е нещо като преддверие към корупцията и задължителна съставка в нейния по-широк смисъл, включващ най-разнообразни форми на (зло)употреба (с) на властта. Както се вижда, близо десет години след приемането на Закона за предотвратяване и установяване на конфликт на интереси, по низините на властта това явление не само не е изкоренено, но дори се е превърнало в нещо като масов спорт.   Но „високото спортно майсторство\", елитът в този спорт е по върховете на властта, където интересите и изкушенията са много по-големи. От друга страна там „предотвратяването и установяването\" е далеч по-малко вероятно, понеже възможностите и лостовете за прикритие са много повече. Високите етажи на властта сами си избират и назначават хората, които да ги контролират и да „противодействат\" на корупцията.", "date": "2018.02.20", "title": "В България това е масов спорт"}
{"url": "http://www.classa.bg/%D1%81%D0%B2%D1%8F%D1%82/item/378794-%D0%B2-%D0%BC%D0%B0%D1%8F%D0%BC%D0%B8-%D0%BD%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%BE%D1%82-%D0%BE%D1%80%D1%8A%D0%B6%D0%B8%D0%B5%D1%82%D0%BE-%D0%B2%D1%8A%D0%BF%D1%80%D0%B5%D0%BA%D0%B8-%D0%BC%D0%B0%D1%81%D0%BE%D0%B2%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE", "text": "Пистолети, пушки, боеприпаси - всичко може да бъде открито на Оръжейния панаир, който се проведе в Маями през уикенда, дори полуавтоматичната пушка AR-15, каквато беше използвана при нападението срещу гимназия миналата седмица, при което бяха убити 17 души.   55-годишният Майк Валоун си купи такава за 600 долара, за да обогати колекцията си от огнестрелни оръжия. Той вече има петдесетина. Когато го питат защо са му толкова, той отвръща: “Защото така съм решил. Конституцията ми дава право да ги притежавам и използвам конституционното си право.”     Втората поправка на Конституцията на САЩ, датираща от 18-и век, наистина гарантира правото “на притежаване и носене на оръжие”. В сряда 19-годишният Никълъс Круз откри огън по бившите си съученици в гимназията в Паркленд, на север от Маями, и уби 17 души.    Той използва AR-15, оръжие, използвано и в други масови убийства: през 2017 г. по време на концерта на открито в Лас Вегас (58 убити), в църква в Съдърланд спрингс в Тексас (25 загинали) и през 2012 г. в начално училище в Нютън, щата Кънектикът (26 загинали, 20 от които деца).     Медиите “я превръщат в инструмент на злото, но тя не прави нищо сама. Нужен е човек, който да вземе пушката, да се прицели и да стреля по някого”, уверява пред АФП Майк Валоун.   След всяка стрелба се подновява дебатът между тези, които искат по-строг контрол - например създаването на единна система за проверка на съдебното и психиатрично досие преди всяка продажба на оръжие - и тези, които са против, на първо място изключително влиятелната NRA (Националната асоциация на притежателите на огнестрелни оръжия).   Но дори най-борбените активисти против оръжията са се отказали да искат промяна на свещената Втора поправка и не се чуват политически гласове за конфискуване на оръжия.   “Фокусирането на дебата върху контрола над оръжията е грешка и това няма да спре човек, който е решен да извърши престъпление”, смята Валоун, повтаряйки аргумент на прооръжейното лоби.   “Имам оръжия, избрал съм да ги притежавам и нося. Но съм напълно съгласен, че не са за всеки. Трябва да има проверки за всички, както за мен в момента”, казват той, докато продавачът проучва досието му на компютъра.  В САЩ за купуването на оръжие обикновено е достатъчно да имаш чисто съдебно минало. Но поддръжниците на засиления контрол смятат, че това е недостатъчно и искат да се проверяват и данни за психическото състояние купувачите. Такъв е случаят с убиеца от Паркленд, който е минал “между капките”.   ФБР също е подложено на критики, след като призна, че на 5 януари е получило сигнал от близък на Никълъс Круз. В него е ставало дума за насилственото поведение на младежа и намеренията му да убива в момент, когато е бил на изследвания в специализирана клиника. Но сигналът не е бил предаден.   “Можем да говорим за законодателни мерки, при условие, че това не потъпква правата ни”, заявява Джордж Фернандес, говорител на организаторите на панаира, в който участват 140 изложители.   Стрелбата в сряда “не е нещо, свързано с огнестрелните оръжия, а проблем на психичното здраве” и младият убиец “е трябвало да бъде идентифициран в някоя база данни като човек, който има проблеми с психиката”, уверява Фернандес. “След тази стрелба не мисля, че проблемът е в закона”, добавя Дейниъл Бустиньос, според когото ФБР също носи част от отговорността.   “Има толкова частни собственици на огнестрелни оръжия, колекционери, които не са заплаха за никого”, уверява Ралф Мерит. Американско проучване обаче показа, че насилието към други хора може да се обясни само с тежки психологически проблеми едва в 4 на сто от случаите.   Оцелелите от нападението обявиха вчера, че на 24 март ще организират голям протест във Вашингтон, с искане за по-строг контрол над оръжията. Но консервативния радио коментатор Ръш Лимбо предлага по-радикално решение: да се разреши скрито носене на оръжие в университетите и колежите, за да може да се отговори на нападение.", "date": "2018.02.20", "title": "В Маями не се отказват от оръжието въпреки масовото убийство"}
{"url": "http://www.classa.bg/%D1%81%D0%B2%D1%8F%D1%82/item/378795-%D0%BF%D1%83%D1%82%D0%B8%D0%BD-%D1%81%D0%B5-%D0%BD%D0%B0%D0%BC%D0%B5%D1%81%D0%B8-%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%BC%D0%B5%D0%B6%D0%B4%D1%83-%D1%82%D1%83%D1%80%D1%86%D0%B8%D1%8F-%D0%B8-%D1%81%D0%B8%D1%80%D0%B8%D1%8F", "text": "Руският президент Владимир Путин е провел телефонен разговор с турския си колега Реджеп Тайип Ердоган в деня, в който предвоенното напрежението между турските и сирийските сили достигна до пределна точка.   Сирийската криза и турската военна операция в Африн са били сред темите на разговора между двамата държавници.     \"При обсъждането на ситуацията в Сирия особено внимание беше отделено на въпросите за по-нататъшното укрепване на взаимодействието във формата от Астана. Потвърдена беше готовността за координиране на усилията между Русия, Турция и Иран с цел осигуряването на ефективно функциониране на зоните за деескалация и подкрепа за политическия процес - развивайки договорките, постигнати на конгреса на сирийския национален диалог в Сочи\", се казва в съобщението на Кремъл.   По-рано днес турският външен министър Мевлют Чавушоглу предупреди Дамаск, че ще последват ответни действия, ако силите на Башар Асад се намесят във военната операция в Африн.   От няколко седмици турската армия е ангажирана в т.нар. \"Операция Маслинова клонка\" срещу кюрдски бойци на сирийска територия. Чавушоглу посочи, че ако правителствените войски освободят Африн от кюрдите, Турция няма да се противопостави.   \"Но ако те защитават кюрдите от турските войски, то никой не може да ни спре да отговорим с военни действия на това\", каза той, цитиран от турската NTV.   По-рано стана ясно, че сирийските кюрди са постигнали споразумение със сирийската правителствена армия тя да влезе в град Африн и да помогне за отблъскването на турската офанзива в региона. Държавните медии в Сирия съобщават, че частите на правителствените сили могат да влязат в Африн до 48 часа.", "date": "2018.02.20", "title": "Путин се намеси в конфликта между Турция и Сирия"}
{"url": "http://www.classa.bg/%D1%81%D0%B2%D1%8F%D1%82/item/378796-%D0%BF%D0%BE%D0%BB-%D0%BA%D1%80%D0%B5%D0%B9%D0%B3-%D1%80%D0%BE%D0%B1%D1%8A%D1%80%D1%82%D1%81-%D1%80%D1%83%D1%81%D0%B8%D1%8F-%D0%BF%D0%BE%D0%B4-%D0%BF%D1%80%D0%B8%D1%86%D0%B5%D0%BB", "text": "Защитавайки последния кръг от американскоизраелската агресия срещу Сирия, прессекретарят на Държавния департамент Хийтър Нойерт зазвуча като Хитлер, когато обвини Сирия и Иран в акта на явна израелска агресия, заявявайки, че „САЩ силно подкрепят израелското суверенно право на самоотбрана“, както и когато излъга за „зловредните ирански действия“ и чиито „калкулирана ескалация на заплахата и амбиция да проектира мощ и доминиране поставят всички хора в региона под риск“.   Хитлер покриваше собствената си „проекция на мощ и доминиране“ и своята инвазия на Полша със същите безочливи лъжи, които Израел и Вашингтон използват днес, за да покрият собствената си агресия. Хитлер твърдеше, че полските сили да пресекли границата и са атакували Германия. Това бе извинението, използвано за Израел и неговите марионетки в Белия дом и Пентагона, които обвиняват Иран за израелската атака над Сирия. След като Вашингтон и Израел са толкова безсрамни в лъжите си, защо Русия смята, че те са „партньори“, с които може да се постигне разбирателство.     Ерик Зюсе отбелязва, че единствено Сирия и Русия се оплакват от нелегалната вашингтонска окупация на сирийска територия, окупация, която няма позволение от ООН и е пълно нарушение на международното право, както и от продължаващите атаки на Израел по Сирия. Подкрепата на Вашингтон във войната срещу легитимното правителство на Сирия и подкрепа за израелските и терористичните нападения по сирийските и руските сили подкопават руските усилия за налагане на мир над региона. Зюсе също така отбелязва, че Вашингтон и неговите британски марионетки блокират всяко действие срещу вашингтонското беззаконие.   Зюсе е прав. Но дали продължаването на вашингтонската кампания срещу Сирия и Русия да е най-вече по вина на Русия? Стивън Лендман смята, че това е по вина на Русия.   Защо? Изглежда, че руското правителство толкова иска западно одобрение, че приключва успешната си военна кампания преди работата да бъде приключена. Именно Путин обяви „победа“ в Сирия и изтегли част от руската армия, преди да прочисти цяла Сирия от чуждестранна и джихадистка окупация, оставяйки по този начин американските плацдарми за подновяване на конфликта.   Нямаше да са необходими повече от две седмици за Русия и Сирия да освободят цяла Сирия от подкрепяните от САЩ джихадисти, но явно Русия се страхуваше да не закачи Вашингтон толкова много, че да рискува контакт с американски личен състав, въпреки, че Русия е в Сирия легално според международното право, а САЩ присъстват нелегално.   Отново доверявайки се на международното право, на ООН и на „нашите западни партньори“, Русия напусна предсрочно. Както казва Лендман, оплакванията на Захарова, Лавров, прессекретаря на руското министерство на отбраната и на самия Путин са основани на абсолютни факти. Но въпросът е, кога Русия някога ще се научи, че фактите и законът нямат значение за Вашингтон? Интересът на Вашингтон е в хегемонията над света и в израелската хегемония в Близкия изток.   Лендман смята, че „докато Русия поддържа мита за партньорството с Вашингтон, вместо да използва неговите камъни по неговата глава, конфликтът най-вероятно ще ескалира.   Лендман може би е прав, съдейки по съобщенията за тежките израелски атаки в Сирия от 10 февруари, след като сирийската противовъздушна отбрана накърни имиджа на неуязвимост на Израел, сваляйки един от израелските доставяни от САЩ изтребители, които атакуваха Сирия и докладите, че конфликтът може да ескалира и да въвлече Иран. Кремъл е притеснен, че зоните за деескалация на насилието са заплашени и че Путин е звънял по телефона на Нетаняху, призовавайки към сдържаност.   Всички американски президенти през живота ми са приканвали Израел към сдържаност без ефект. Призивите на Путин няма да имат по-голям ефект, освен ако Путин не каже на военния престъпник Нетаняху, който води незаконната израелска държава, изградена върху открадната с щик от палестинците земя, че ако продължава така, ще удари Израел. Лендман смята, че няма друг начин за говорене с полудялата ционистка държава или с Вашингтон, който да доведе до ефект и изглежда, че историята е на негова страна.   Или Русия не е сигурна в собствената си мощ, или Путин е възпиран да използва мощта си от подлите Атлантически интеграционисти, които съставят петата колона на Вашингтон в руското правителство и икономика. Мистерия е защо Путин търпи шепа предатели, които имат минимална публична подкрепа, докато Западът и Израел стават от ден на ден по-агресивни срещу руските национални интереси.   Путин внимателно избягва да ескалира ситуацията, но има впечатление, че има юзди върху възможността му да се опълчи на Вашингтон. Някои откриват проблема в провашингтонските „атлантически интеграционисти“, които за лични кариерни и бизнес причини и защото са подкрепяни от спонсорирани от Вашингтон НПО-та и медии вътре в Русия, са продали руския суверенитет на глобализма. Путин, явно няма воля или възможност да махне служещите като вашингтонска спирачка за руския национализъм, което предотвратява реална руска победа.    Ако „атлантическите интеграционисти“ в правителството на Путин могат да блокират по-решителен отговор, тогава възниква въпросът доколко е могъщ всъщност Путин. Дали той спечели в Сирия, само, за да загуби от Вашингтон и израелците? Как може да си представим Путин, глава на могъща държава на телефона, молейки се на израелския военнопрестъпник, който води малка държава? Знаем, че Израел е собственик на Вашингтон, но дали Израел не контролира и Русия?   Колко пъти Путин обявяваше победа в Сирия, изтегляше се и после бе принуждаван да се върне, след като силите на Вашингтон се съвземаха? Защо Путин отказа да реинкорпорира отцепилите се руски провинции от Украйна? Той позволи връщането на Крим заради руската морска база, но отказа да приеме руските провинции Донецк и Луганск. Съответно руснаците в тях продължават да бъдат цел на атаки и САЩ сега са въоръжили украинската нацистка държава с оръжия за завоюване на отцепилите се републики.   Целият този конфликт, който ще расте и ще се засилва, можеше да бъде спрян от Путин, признавайки същото преобладаващо мнозинство, като в Крим и да реинкорпорира провинциите в Русия. Нацисткото правителство в Украйна дори с подкрепата на ЕС и на САЩ не е толкова лудо да атакува Русия, очаквайки, че ще продължи да съществува.   Путин може изцяло да прекрати украинския конфликт, приемайки бившите руски провинции обратно в Русия. Може да разберем дългосрочните мисли на Путин, както и на съветските лидери, които заселиха руснаци в Украйна, балансирайки с руско население, украинската държава, за да не може западът напълно да превърне Украйна, историческа част от самата Русия в напълно враждебна държава, срещу която трябва да бъдат насочени повече военни сили. Явно Путин е стратегически мислител в дългосрочен план, но съдбата на Русия и на останалите ни ще се реши в краткосрочен план.   Можем също да разберем, че Путин продължавайки да се позовава на международното право се опитва да накара Европа да разбере, че Вашингтон действа извън и над закона. Путин си губи времето. Вече десетилетия европейските лидери са на заплата от Вашингтон. Те не се интересуват какво мислят другите за банковите им сметки.   Неоконсерваторите, които властват във Вашингтон вярват, че премахването на Путин ще възстанови хегемонията на САЩ над света. Те смятат Китай за страна, която ще приеме американското водачество в замяна на богатство. Това е вероятно погрешна гледна точка относно китайското правителство, но служи за концентрирането на атаката срещу Русия, в чието правителство Вашингтон си има съюзници.   Може ли руското правителство успешно да устои на Вашингтон без Путин да се освободи от „атлантическите интеграционисти“?   Разбирам, че гледната точка изразена тук, може би е погрешна. Зюсе може би греши. Лендман може би греши. И аз може би греша как ги тълкувам. Никой не трябва да подценява Путин. Въпреки това Русия трябва да е наясно, че тя е приемана от неоконсерваторите като слаба страна, която няма куража, който Вашингтон и дори малък Израел могат да демонстрират, както Вашингтон прави от разпадането на Съветския съюз насам и както Израел прави в момента в Сирия. Руската пасивност приканва ядрена война или предаването на Русия. Пасивността на Русия може също така да обясни изключването на руските атлети от Олимпийските игри.   Независимо дали Русия иска да го признае, тя в момента се бори за живота си. Има доказателство, че нейните водачи не знаят за това. Сергей Чемезов заяви, че Русия и готова да продаде руски противовъздушни системи С-400 на Вашингтон, за да може Вашингтон да научи как да ги побеждава и да настигне руската военна технология. Освен ако Чемезов не се шегува, явно той има проблем в неговото тълкуване на реалността.   Путин си навреди, когато се срещна с престъпнокомандващия на Израелската държава и се държа с Нетаняху, все едно не е военен престъпник, който трябва да бъде пратен на бесилото, а като със световен лидер, заслужаващ руското признаване. Този акт на глупост навреди на репутацията на Путин като лидер, който стои зад морала, а не зад гонещите интерес договорености.   Светът се нуждае от водач. Надеждите бяха върху Путин.   На почитащите САЩ руски атлантически интеграционисти явно им хлопа дъската, ако искат да бъдат част от дегенератската западна цивилизация.  ", "date": "2018.02.20", "title": "Пол Крейг Робъртс: Русия под прицел"}
{"url": "http://www.classa.bg/%D1%81%D0%B2%D1%8F%D1%82/item/378797-us-%D0%B0%D0%B4%D0%BC%D0%B8%D1%80%D0%B0%D0%BB-%D0%B2%D0%BE%D1%8E%D0%B2%D0%B0%D0%BC%D0%B5-%D1%81-%D0%BA%D0%B8%D1%82%D0%B0%D0%B9,-%D0%BF%D0%BE%D1%81%D0%BB%D0%B5-%D1%80%D0%B0%D0%B7%D0%B3%D1%80%D0%BE%D0%BC%D1%8F%D0%B2%D0%B0%D0%BC%D0%B5-%D1%80%D1%83%D1%81%D0%B8%D1%8F,-%D0%B8-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BC%D0%B5-%E2%80%9C%D0%BD%D0%BE%D1%80%D0%BC%D0%B0%D0%BB%D0%BD%D0%B8%D1%8F-%D1%80%D0%B5%D0%B4%E2%80%9D-%D0%BD%D0%B0-%D1%81%D0%B2%D0%B5%D1%82%D0%B0%E2%80%A6", "text": "    Сценарият за Реконкистата, написан от Авантюриста през 2007 (това са етапите необходими за подтискането на колониалния сепаратизъм след банкрута на САЩ и запада като цяло):       Това беше написано преди 10 години. А ето какво казва сега Хари Харис, адмирал на САЩ (назначен за посланик на САЩ в Австралия, тоест не само военен, но и почти дипломат от най-висок ранг):   „Намеренията на Пекин за доминиране в Южнокитайско море са кристално ясни, а неговият военен потенциал скоро ще съперничи със САЩ във всички области. Боя се, че той ще започне работа по подкопаването на международния ред, основан на правилата (забележка на аlexword – що за „правила“ са това? Право на безответно разграбване и геноцид на колониите?) … Много е важно да бъдете способни да воювате, иначе ще бъдете „хартиен тигър“. Надявам се, че няма да се наложи да воюваме с Китай, но трябва да се готвим за това“.    ", "date": "2018.02.20", "title": "US адмирал: Воюваме с Китай, после разгромяваме Русия, и възстановяваме “нормалния ред” на света…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378798-%D1%81%D0%B2-%D0%BB%D1%8A%D0%B2-%D0%BA%D0%B0%D1%82%D0%B0%D0%BD%D1%81%D0%BA%D0%B8", "text": "    Божият угодник Лъв, син на благородни и благочестиви родители, произхождал от областта Равена (италианска провинция на адриатическото крайбрежие, бел.ред.). Заради своя чист живот и разум той бил удостоен последователно с всички свещени степени, а след като блаженият Савин, епископ на Катания, се преставил, по Божия воля бил възведен на епископския престол. Град Катания се намира на остров Сицилия, близо до планината Етна, която и сега продължава да изхвърля огнена лава.     С приемането на епископския престол свети Лъв поел и всички трудове, които съпътствали новия му сан. Грижил се за сирачета, бедни, вдовици, болни, странници. Хранел ги и ги обличал със средства на църквата, лекувал недъзите им с молитвите си. Бил милостив отец към чадата си и верен пастир на стадото си, но за бесовете и техните слуги бил страшилище, както лъвът за вълците.     По онова време в Катания живял някой си влъхв на име Илиодор, син на вярващи в Христа благочестиви родители. Самият той бил кръстен със свето Кръщение, но впоследствие тайно се отрекъл от Христа и започнал да служи на бесовете, след като един иудей го научил да чародейства. Той смятал себе си за християнин, но всъщност бил езичник, слуга на бесовете и голям влъхв. Не бил по-различен от древния влъхв Симон, когото с молитвата си   предали на смърт. Приличал във всичко на него. Със своята магьосническа сила правел поразителни чудеса. Внушавал на хората, че по сухото, през пътища и хармани текат реки, така че гражданите от двата пола си сваляли дрехите сред града и прекосявали, както им се струвало, реки. Превръщал камъни в злато, но не за дълго. С магьосническата си сила причинявал на търговците по тържищата големи загуби. С чародейства така възбуждал за плътски грях благородните девици, дъщери на честни и видни граждани, че те забравяли срам, напускали дом и родители и се щурали от място на място заради плътско наслаждение.   Когато игемонът Луций донесъл за него на цар Лъв и на сина му Константин Багрянородни*, те заповядали да го хванат, но Илиодор сам се предал в ръцете на онези, които дошли да го търсят. Качили го в Катания на един кораб и същия ден корабът пристигнал в Цариград, като за един час изминал такова разстояние, каквото биха могли да си представят само хора, които са прекосявали с кораб морето от Сицилия до Тракия. Завели го при царя и неговия син, които го осъдили на смърт, но той веднага станал невидим пред очите им и се появил отново в Катания. Втори път го отвели в Цариград и го осъдили на посичане с меч, но влъхвът пак станал невидим в мига, когато войникът издигнал над главата му меча и замахнал да я отсече. Мечът разсякъл само въздуха. Магьосникът пак се появил в Катания.     Често Христовият светител убеждавал Илиодор да се откаже от злите си дела, да се разкае и да се обърне към Бога, но било невъзможно да го уговори, както негърът не може да стане бял и твърдият камък да се превърне в мек восък. Нечестивецът не само че не се поправил, но замислил нещо, още по-лошо: насочил магьосническата си сила срещу Божия архиерей в желанието си да се надсмее над него.   В един тържествен празничен ден в присъствието на народа светителят отслужвал със своя клир Божествена Литургия. В храма влязъл и влъхвът Илиодор, който лицемерно се представял за християнин и тайно започнал да чародейства. В резултат на това едни от хората започнали да тропат в църквата като коне и да ръмжат като животни, други се кикотели неудържимо, а трети се нервирали. Магьосникът се похвалил, че може да накара самия епископ с презвитерите и клириците да прекрати службата и да започне да подскача и танцува, сякаш под звуците на музика.   Като разбрал замисъла му, Божият светител преклонил колене пред Божия престол, помолил се усърдно, станал, излязъл от олтара, метнал омофора си на врата на магьосника и така го вързал. Извел го от църквата и сред града заповядал да донесат много дърва и да накладат голям огън. Когато това било направено, светецът разпитал Илиодор за всичките чародейства и злини, които бил сторил, и както го държал свързан с омофора, влязъл с него в огъня, сред пламъците, без да го изпуска, и не помръднал от мястото си, докато нечестивецът не изгорял напълно. После Божият архиерей Лъв се върнал в църквата и довършил Божествената служба.   Това дивно чудо хвърлило в ужас всички, защото, докато държал влъхва сред пламъците, самият светител не само че не пострадал от огъня, но и светителското му облачение не било докоснато от пламъците: росата на Светия Дух го обкръжавала и го пазела сред пламъка.   Мълвата за чудото обиколила краищата на земята. Като научили за станалото, царят и синът му приели с големи почести светеца в Цариград, паднали пред нозете му и просели неговите молитви. На влизане в двореца блаженият носел в одеждата си горящи въглени, които изобщо не я прогорили.     Този велик Божий угодник извършил и много други чудеса: чрез него слепи проглеждали, болни се изцелявали, бесове били пропъждани. С молитва разорил идолско капище и съборил идолите му. Преставил се на Господа в почтена старост. По това време една кръвоточива жена от сенаторски род дошла от околностите на Сиракуза в Катания при светеца. Тя страдала отдавна от болестта и лекарите вече се били отказали да я лекуват. Като чула, че с молитвата си епископ Лъв лекува болни, се запътила при светителя, за да се помоли за нея. На влизане през градската врата чула погребален звън. Попитала кой е починал и й отговорили, че се преставил свети епископ Лъв. Изпълнена с дълбока скръб, жената отишла при покойния и щом се докоснала до одъра му, кръвотечението веднага спряло и тя оздравяла напълно.   Святото тяло на епископа било положено в църквата на света мъченица Лукия, построена от блажения Лъв. От мощите на Христовия светител изтичало благовонно миро, което изцелявало всякакви недъзи за слава на Христа, Нашия Бог.  ", "date": "2018.02.20", "title": "Св. Лъв Катански"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378799-20-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1530 г. - Зигмунд II Август е коронован за крал на Полша.     1666 г. - Основан е град Монреал (Канада).     1816 г. - В Рим се състои премиерата на операта Севилският бръснар на Джоакино Росини.     1835 г. - Земетресение в Чили отнема живота на 5 хил. души.     1872 г. - В САЩ е патентован електрическият асансьор.     1877 г. - На сцената на Болшой театър в Москва се състои премиерата на балета Лебедово езеро от Пьотр Чайковски.     1881 г. - Избрани са членовете на първия след Освобождението Свети синод.     1897 г. - Открита е жп линията София - Роман с дължина 109 км.     1901 г. - Руският писател Лев Толстой е отлъчен от Руската православна църква за романа си Възкресение.     1927 г. - На Конференцията на безпартийните работнически групи е учредена легална форма на Българска комунистическа партия - Работническа партия.     1940 г. - За пръв път на екран се появяват анимационните герои Том и Джери.     1945 г. - В България е основано Държавно издателство Народна просвета.     1987 г. - Турският терорист Мехмед Али Агджа получава доживотна присъда от италианския съд за покушението му срещу папа Йоан Павел II.     1991 г. - В Тирана тълпа разярени протестиращи събарят гигантска статуя на дългогодишния албански диктатор Енвер Ходжа.       Световен ден на социална справедливост - Отбелязва се от 2009 г. с резолюция 62/10 на Общото събрание на ООН от 26 ноември 2007 г.  ", "date": "2018.02.20", "title": "20 февруари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/378790-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B8%D1%82%D0%B5-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%B4%D0%BE%D0%BD%D0%B1%D0%B0%D1%81", "text": "                Гробът на Сергей е в гробището на запустялото село Широкая дача из степите на Източна Украйна. Сергей загинал през лятото на 2014 година при боевете за Иловайск, водени между украинските части и проруските сепаратисти. В тези боеве загинали стотици украински войници. Много други попаднали в плен. Само ден преди да бъде убит, Любов Конопатская разговаряла със сина си по телефона. Това бил и последният им разговор.   В търсене на сина   Майката така и не узнала нищо от армейското командване. След период на неизвестност тя се свързала с негови другари, оцелели от битката при Иловайск, както и с доброволци, които издирвали безследно изчезнали войници. Едните разказвали, че Сергей е бил ранен и изпратен в болницата в Кривой рог. Другите твърдели, че е бил пленен. Любов Конопатская заминала за Кривой рог, но и там не открила сина си. Постепенно майката загубила надеждата, че синът ѝ е жив, а когато ѝ предали обгорелия му мобилен телефон и били взети ДНК-проби, окончателно се убедила, че е мъртъв.       Любов Конопатская тъжи за своя син   По време на боевете в Донбас през 2014 година голяма част от украинските войници загиват в региони, които по-късно преминават под контрола на проруските сепаратисти. Украинските войници нямат идентификационни значки, а това затруднява разпознаването на често пъти обгорелите тела. Много от участниците в боевете освен това са доброволци, затова министерството на отбраната не разполага с никакви данни за тях.     В една скромна хотелска стая Виктория Маркина разглежда сватбените си снимки. Жилището, в което е живяла преди, отдавна е необитаемо. Виктория бавно разлиства страниците на фотоалбума, напомнящи за миналите щастливи времена. Мъжът ѝ Андрей работил в един от заводите в Кривой рог. През 2014 година го мобилизирали и изпратили на фронта в Донбас. Виктория останала сама с двете деца. Андрей изчезнал безследно по време на боевете за Иловайск. При последния им телефонен разговор, по време на отстъплението на украинските войски, Виктория чувала и стрелба. \"Усещах, че той се обажда, за да се прости с мен. Чувах как до него двама негови другари също се опитват да позвънят на свои близки. Казах му, че не трябва да се прощава и че неговите другари трябва да ни гостуват, когато свърши всичко\", разказва Виктория.   Виктория Маркина не е изгубила надеждата, че ще намери сдъпруга си   Първоначално тя смятала, че мъжът ѝ е загинал, но няколко дни по-късно в новинарската емисия на самопровъзгласилата се „Донецка Народна Република\" показали пленени украински войници. Сред тях бил и Андрей. И Виктория тръгнала да търси съпруга си. Това се оказало истинско ходене по мъките. Опитали се дори да я изнудват за пари. Жената се опитала да получи помощ от украинските власти, но била поразена от бездушието и липсата на състрадание, с които се сблъскала. \"Един от офицерите на СБУ (Службата за безопасност на Украйна) ми каза: Тук имаме камион с тела на загинали. Идете и си изберете едно от тях\", разказва Виктория. Тя се запознала и с други жени, чиито мъже са изчезнали безследно в Донбас. Заедно създали група във Фейсбук и организират протестни акции с цел да принудят правителството в Киев да издири изчезналите войници в Източна Украйна. Жените от групата поддържат постоянен контакт и взаимно се подкрепят. Това дава сили и на Виктория да продължи търсенето. \"Винаги ще вярвам, че мъжът ми е жив\", казва тя.     Елена Сухак седи в читалнята на библиотеката в Одеса и държи в ръце голяма снимка на сина си. Откакто той е изчезнал безследно в Донбас, тя не престава да го търси. Обръщала се е към украински доброволци, давала дори подкупи на бойци, воюващи на страната на сепаратистите. Накрая й казали, че синът е взет в плен. Елена е убедена, че принуждават сина ѝ да работи в някоя мина в Луганск. \"Отговорност за неговата съдба носят украинските власти. Безкрайно съм разочарована. Ние поверихме на правителството най-скъпото, което имаме, но властите не правят всичко, което би било по силите им, за да освободят нашите деца\", казва тя с горчивина.", "date": "2018.02.20", "title": "Забравените жертви на Донбас"}
{"url": "http://www.classa.bg/%D1%81%D0%B2%D1%8F%D1%82/item/378791-%D0%B6%D0%B0%D0%BB%D0%BA%D0%BE-%D0%B7%D0%B0-%D0%B3%D0%B0%D0%B7%D0%BF%D1%80%D0%BE%D0%BC", "text": "            Много хора в днешна Европа смятат \"Газпром\" за политически инструмент на Кремъл. Някои дори го наричат \"газовото оръжие\" на Путин. Уви, те са прави. Казвам това с искрено съжаление като журналист, който в продължение на почти 25 години наблюдава развитието на този концерн. Повярвайте ми, по повод юбилея на \"Газпром\" с голямо удоволствие бих написал, че концернът е станал символ на успешната пазарна трансформация на руската икономика и на европейския избор на Русия. Само че това не е така. А можеше да бъде.     Всичко започна многообещаващо. Превръщането на министерството на газовата промишленост на СССР в държавен концерн стана една от знаковите промени от планова към пазарна икономика и гарант за непрекъснати газови доставки в Европа в условията на разпадане на Съветския съюз. Това показа и професионалното умение на екипа, сформиран от Виктор Черномирдин, който пък стана топ-мениджър. През 1990 този екип доказа своята способност да извлича ползи от капиталистическата конкуренция. Малко преди обединението на Германия, \"Газпром\" сключи договор за сътрудничество с германския концерн \"ВASF\" и неговата дъщерна фирма \"Winterschall\" и по този начин отне монопола на концерна \"Ruhrgas\" за закупуване на сибирски газ за Федералната република.   На 17 февруари 1993 година по указание на президента Елцин държавният концерн \"Газпром\" беше преобразуван в акционерно дружество. Именно в тези години беше положена основата за развитието на \"Газпром\" в посока към комерсиално сътрудничество с европейските пратньори. Няма да идеализираме дейността на концерна през 1990-те години в Източна Европа, където той нагло използваше своята наследена от СССР монополна роля. В общи линии концернът продължаваше да осъществява своята пазарна експанзия. Особено отчетливо по отношение на германския пазар.     Още през 1993 година \"Газпром\" създаде със своя партньор \"Winterschall\" съвместното дружество \"Wingas\" и по този начин първи получи пряк достъп до крайните потребители на най-големия си европейски експортен пазар. \"Wingas\" изгради тръбопроводи в Германия. Осигури си и достъп до британския пазар. То изгради най-голямото подземно газово хранилище в Западна Европа - в германската община Реден, както и други подземни газови хранилища и изнасяше природен газ в редица европейски страни. Днес \"Wingas\" е стопроцентова дъщерна фирма на \"Газпром\". През 2003 година \"Газпром\" направи още един далновиден ход - концернът покани \"Winterschall\" да участва в усвояването на Ачимовското находище. Така възникна и фирма \"Ачимгаз\", в която днес руснаци и германци съвместно добиват газ за цяла Европа.   През пролетта на 2005 година на Хановерското примишлено изложение \"Газпром\" и \"ВASF\" обявиха своя съвместен проект, който по-късно получи името \"Северен поток\". Лично аз присъствах на тази конференция и много добре си спомням, че най-силно впечатление тогава направи не самото предложение за изграждане на трети коридор за доставки на руски газ в допълнение към двата действащи тръбопровода през Украйна и Беларус. Лично мен особено много ме печатли мащабният обмен на активи по цялата верига от добива до крайния потребител, за които тогава се договориха \"Газпром\", \"BASF\" и току-що присъединилата се към тях германска компания \"Е.on\". Германската страна получи големи дялове в сибирското Южноруско находище, а \"Газпром\" разшири присъствието си в Европа и увеличи дяловете си в \"Wingas\".   Това беше качествено ново ниво на сътрудничество и доверие между големия бизнес в Русия и Германия. Споразумението беше подписано в присъствието на президента Путин и тогавашния канцлер Шрьодер. Никой тогава нямаше усещането, че \"Газпром\" се явява инструмент на Кремъл и сляпо изпълнява неговата воля. Само година по-късно обаче това усещане се усили.       На 1 януари 2006 година \"Газпром\" за първи път прекрати доставките на природен газ за Украйна, което се отрази и на транзитните доставки за Европа. По този начин преуспяващият концерн за една нощ рязко промени посоката на своето развитие и започна стремително да се превръща в политически и пропаганден инструмент в ръцете на руския президент, който възнамеряваше на всяка цена да отмъсти на Украйна за \"Оранжевата революция\".   Струва ми се, че много руснаци не осъзнават колко голямо значение отдава Западът на прецедентите при оценката на рисковете. Колко пъти преди демонстративното завъртане на газовото кранче Русия уверяваше на различни бизнес-форуми, че няма да допусне прекъсване на доставките на природен газ при никакви обстоятелства. За съхраняването на добрата репутация на \"Газпром\" руските управляващи бяха длъжни да намерят някакво решение на спора с Украйна, колкото и труден партньор в преговорите да беше тя. Но Владимир Путин реши да демонстрира сила и пожертва доброто име на \"Газпром\". Непростимата вина на Алексей Милер пред ръководения от него концерн се състои в това, че той не само допусна тази намеса, а и всячески я поддържаше. И то два пъти! През януари 2009 година Русия отново затвори кранчето на границата с Украйна. Този път за дълго. И цели държави, предимно в Източна Европа, действително започнаха да мръзнат.     Второто прекъсване на доставките беше най-фаталната грешка в четвъртвековната история на \"Газпром\". Оттам идва и днешният му лош имидж, който вече не може да бъде излъскан със скъпоструващи спонсорски договори с германски футболни клубове. Да не забравяме и третият енергиен пакет на ЕС със строгите му антимонополни изисквания.   Фаталната грешка на \"Газпром\" породи и създаването на Европейския енергиен съюз с механизми за взаимопомощ в случай на прекъсване на доставките на газ, както и упоритата съпротива срещу изграждането на \"Северен поток-2\". Много хора в Европа не вярват, че този газопровод е чисто комерсиален проект. Твърде голяма е готовността на руския концерн да похарчи огромни суми в услуга на фикс-идеята на Путин да лиши Украйна от транзитния пренос на природен газ.   В заключение: равносметката за тези 25 години е мрачна. В много европейски страни \"Газпром\" предизвиква недоверие и откровена наприязън. Лично на мен ми се струва, че това е обидно за юбиляра. Концернът, който можеше да съдейства за сближаването на Русия и Европа, заслужаваше друга съдба.", "date": "2018.02.20", "title": "Жалко за \"Газпром\"!"}
{"url": "http://www.classa.bg/%D1%81%D0%B2%D1%8F%D1%82/item/378789-%D0%BA%D1%8A%D0%BC-%D0%BF%D1%80%D0%BE%D0%BF%D0%B0%D1%81%D1%82%D1%82%D0%B0-%D0%B8-%D0%BE%D0%B1%D1%80%D0%B0%D1%82%D0%BD%D0%BE-%D1%81%D0%B2%D0%B5%D1%82%D1%8A%D1%82-%D1%81%D0%BB%D0%B5%D0%B4-%D0%BC%D1%8E%D0%BD%D1%85%D0%B5%D0%BD", "text": "              Имаше времена, когато Мюнхенската конференция по сигурността излъчваше сигнали на разбирателство и на надежда. На тази 54-та конференция по сигурността обаче подобно нещо не се случи. \"Към пропастта и обратно?\" - това беше мотото на форума и то твърде добре описва сегашната ситуация в света. След дискусиите в Мюнхен, продължили три дни, стана ясно, че предстоят нови конфликти. А въпросът дали светът ще се оттласне от пропастта все още няма окончателен отговор.   Конференцията по сигурността за пореден път се доказа като място, на което се назовават, обсъждат и анализират разнообразните рискове, застрашаващи света. Но възможностите на дипломацията вече изглеждат почти изчерпани. Неоспорима е голямата заслуга на ръководителя на конференцията Волфганг Ишингер, който за пореден път успя да събере на едно място най-различни представители на често пъти враждуващи лагери. Само че залата за конференции междувременно е заприличала на арена за изнасяне на конфликтни позиции, които изглеждат непримирими. Къде са белезите на истинското разбирателство, къде са конструктивните опити за намиране на решение по спорни въпроси? Няма ги, подобно нещо не бе забелязано.     Особено ясно това пролича през последния ден на конференцията (18.02.). Израелският премиер Бенямин Нетаняху, иранският външен министър Мохамад Джавад Зариф и външният министър на Саудитска Арабия Адел ал Джубейр не спряха да се засипват с взаимни обвинения. Това за пореден път ни показа колко безнадеждно е заплетена ситуацията в Близкия изток. Дори Волфганг Ишингер, който като дипломат би трябвало да може да изрази поне предпазлив оптимизъм, в края на форума беше принуден да констатира, че е имало твърде малко конкретни предложения за неутрализирането на многобройните рискови ситуации в света.   Краят на дипломацията, разбирана и като изкуство да се борави с езикови средства, демонстрира например полският премиер Матеуш Моравецки. На журналистически въпрос, свързан с полския закон за Холокоста, Моравецки призна, че и поляци са вършили престъпления по времето на нацистката окупация, за да добави веднага след това следното: \"...също както е имало и евреи, и руснаци, и украинци, които са извършвали престъпления. Не са били само германците.\"   Не дипломацията, а взаимните обвинения доминираха и темата за украинския конфликт. Украинският президент Порошенко представи Москва като източник на всички злини в Европа и настоя Западът да оказва по-силен натиск над Русия. Той се обяви срещу разхлабването на санкциите срещу Москва и за бързото приемане на неговата страна в ЕС и НАТО.   Видимо раздразненият от това руски външен министър Сергей Лавров на свой ред заяви, че Европа се връщала към времето на нацизма. Той нарече американските обвинения за руска намеса в президентските избори \"празни приказки\" и обяви, че след като Америка имала намерение да развива атомния си арсенал, Русия щяла да намери адекватен отговор.       Американската делегация пък, с изключение на бившия външен министър Джон Кери, явно смяташе, че има право да демонстрира морално превъзходство. Без следа от самокритичност и без никакъв опит да се прояви разбиране за чужди позиции, американците яростно обвиняваха Русия и Иран и залагаха на груб натиск и военна сила. Европейците неведнъж със съжаление са отбелязвали факта, че за сегашните управляващи във Вашингтон явно дипломацията има твърде ниска стойност. Там явно не разбират, че воденето на разговор от позицията на военното превъзходство не е никакъв диалог, а чист диктат.   И все пак: редом с 30 работни заседания, чиято атмосфера често бе отчайваща, в рамките на Мюнхенската конференция за сигурността се проведоха и над 1000 двустранни срещи. Затова и Волфганг Ишингер сравни официалната част от форума с \"върха на айсберга\". Остава надеждата, че този връх не е представителен за онова, което се случва под повърхността.", "date": "2018.02.20", "title": "Към пропастта и обратно? Светът след Мюнхен."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378783-%D0%B3%D0%BE%D1%81%D0%BF%D0%BE%D0%B4-%D0%B5-%D0%B4%D0%B0%D0%B2%D0%B0%D0%BB,-%D1%82%D0%B0-%D1%87%D0%B0%D0%BA-%D1%81%D0%B5-%D0%B5-%D1%81%D0%B0%D0%BC%D0%BE%D0%B7%D0%B0%D0%B1%D1%80%D0%B0%D0%B2%D0%B8%D0%BB", "text": "Не сме сигурни дали трябва да те връщаме в тези години, но пък поне можеш да видиш как изглежда жената в онова време! Фран наистина е прелест, която може да предложи сериозни форми. Храстчето е налично, няма как да се избяга от него, а фотографите тепърва започват да експериментират. Важното е да запомним, че Хю определено имал много широкоспектърни интереси!            ", "date": "2018.02.20", "title": "Господ е давал, та чак се е самозабравил"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378787-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Очаква ви благоприятен ден във всяко отношение. Дори пари, ще получите толкова, колкото са ви обещали да ви платят. Възможно е, да ви предстои ваканция? Пишете заявление за отпуск и се заемете да довършите започнатите задачи. Да запазете позитивното си настроение, ще ви помогне стар приятел, който ще споделя с вас, ентусиазма ви за пътуването. Препоръчително е, да сте по-доверчиви, особено ако и към вас, се отнасят така. На работното място, може да имате сблъсъци с колеги, така че не трябва да проявявате праволинейност. Пазете емоциите и страстта си, за любовната среща, която е насрочена за вечерта. От вас зависи, да вземете решение, което ще промени нещата към по-добро. Очаква ви безоблачен ден, който ще ви донесе много приятни новини. Само с финансовите проблеми, ще трябва да се справяте сами, но вечерта може да получите аванс за работата си. Независимостта е в кръвта ви, въпреки че това, може да ви пречи в любовната сфера. Дайте възможност и на партньора си, да се докаже. Не се захващайте с нови и непознати неща, в противен случай няма да имате време да изпълните старите дела. Нека всичко върви, според установения ред. Неуравновесеността ви е свойствена, затова не давайте воля на импулсивността и гнева. Вечерта, ще общувате с роднини, ще им помагате в ежедневието и ще решавате здравословни проблеми. Предстои ви, в неофициална атмосфера да подписвате, някои договори и документи. Е, ако сте обмислили всичко, рискувайте. В любовта, не трябва да се заричате за нищо, така ще решите и вие и ще се пуснете по течението. Ако сте семейни, тогава се бойте от Всевишния. Флирт, дори и невинен, може да стане \"последната капка\". Очаква ви, наситен работен ден изпълнен със събития , които ще започнат да се развиват по-бързо към обяд. Не бива да поемате задължения, които шефът е разделил равномерно между служителите. За постигане на финансови цели, все още не сте готови след последния провал. Помислете сто пъти, преди да влагате своите честно заработени пари. Трябва да поддържате баланс между личния живот и работата. В противен случай, ще трябва да се разкъсвате на няколко части или да се изпокарате с близките. Стабилността във финансовата сфера е забележителна, така че, може да подарите подаръци на себе си и близките. Вечерта, ще трябва да решавате проблеми свързани с децата. Очакват ви много удоволствия, от които ще е трудно да се откажете с вашата страстна природа. Ако всичко това не пречи изобщо на работата ви, тогава не се отказвайте. В битовата сфера са възможни аварии, ремонти и загуба на пари. Дори ще трябва да отидете някъде далеч, за да купите необходимите неща за уреждане на проблемите. Затова пък вечерта ви очаква романтика.   Трябва да се заемете с полезни неща и постепенно да изчиствате натрупалите се задачи, преди пролетта. Това се отнася до дома, живота и финансите. Ще има толкова много ярки събития около вас , че дори няма да искате да се занимавате с вашите въпроси. Но имайте предвид, че ако сте твърде мързеливи, тогава стотици пъти ще съжалявате. За кариера и грандиозен успех, все още може само да мечтаете. Поставете в ред личните и финансовите си въпроси, в противен случай, ще висят над вас като Дамоклев меч. Това ще изисква не само ум и интелигентност, но и мъдър подход. Възможни са смущаващи новини от далеч - от възрастен роднина. Вечерта, ще трябва да седите на компютъра дълго време, за да завършите работата си. Очаква ви успех не само в работата, но и в учението. Вие се захващате с всичко, с което може да помогнете. Но не трябва да се притеснявате за хора, които сами могат да решат проблемите си. Ако навсякъде се проявявате като месия, тогава в замяна ще получите само усмивки. В преследването на \"лесни\" пари, може да загубите това, което имате. Разкривайте талантите си в творчеството и също така се включвайте в големи проекти. Достатъчно вече сте страдали и стеснявали, вие заслужавате много повече. Приятни новини от стар приятел, ще повдигнат настроението ви. Дори ще забравите за лошото здраве и ще решите драстично да промените плановете си за следващия месец.", "date": "2018.02.20", "title": "Дневен хороскоп 20 февруари"}
