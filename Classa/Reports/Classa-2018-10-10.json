{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388231-%D1%87%D0%B5%D1%80%D0%B2%D0%B5%D0%BD-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0-%D0%B4%D1%83%D0%BC%D0%B0", "text": "направиха подписка срещу противоуставното назначаване от Корнелия Нинова на нов и.д. главен редактор на в. \"Дума\". Сред тях са Георги Пирински, Велислава Дърева, Румен Овчаров, Румен Гечев, Костадин Паскалев, Красимир Янков, Емил Райнов, Михаил Миков, Георги Гергов, Дора Янкова, Атанас Мерджанов, Георги Божинов, Ангел Найденов, Петър Мутафчиев. Те бяха подкрепени и от леви интелектуалци - носители на наградата \"Г.Кирков\" като Анжел Вагенщайн, проф. Андрей Пантев, проф. Чавдар Добрев и др.                     Подкрепяме подписката за в. „Дума”,  организирана от членове на Националния съвет на БСП  Петър Бочуков – дългогодишен журналист в „Дума”, бивш зам.-главен редактор на „Дума” Анжел Вагенщайн, дългогодишен автор на „Дума”, носител на наградата на БСП „Георги Кирков – Майстора” Проф. Андрей Пантев, дългогодишен автор и колумнист на „Дума”, носител на наградата на БСП „Георги Кирков – Майстора” Проф. Чавдар Добрев, дългогодишен автор на „Дума”, носител на наградата на БСП „Георги Кирков – Майстора” Константин Иванов – дългогодишен журналист в „Дума”, сега автор на „Дума” Велиана Христова – основател на „Дума”, дългогодишен журналист в „Дума”, сега зав.-отдел „Общество” в „Дума”, носител на наградата на БСП „Георги Кирков – Майстора” Светлана Михова – дългогодишен журналист в „Дума”, сега колумнист на „Дума”, носител на наградата на БСП „Георги Кирков – Майстора” Христо Георгиев – журналист, писател, издател, водещ на рубриката „Черно на бяло” в „Дума”, носител на наградата на БСП „Георги Кирков – Майстора” Николай Коев – дългогодишен журналист в „Дума”, сега колумнист на „Дума” Валентин Караманчев - дългогодишен журналист, сътрудник на „Дума” Юри Попов – дългогодишен журналист, основател на „Дума” Боряна Костова – дългогодишен журналист и зав.-отдел в „Дума”, бивш главен редактор на в. „Земя”          ", "date": "2018.10.10", "title": "Червен бунт срещу Нинова за \"Дума\""}
{"url": "http://www.classa.bg/%D1%81%D0%B2%D1%8F%D1%82/item/388226-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D1%8F,-%D0%B0-%D0%BF%D0%BE-%D1%82%D0%BE%D1%87%D0%BD%D0%BE,-%D0%B5%D0%B2%D1%80%D0%BE%D0%BF%D0%B0-%D1%8F-%D0%BF%D1%80%D0%BE%D0%BC%D0%B5%D0%BD%D1%8F%D1%82", "text": "се провеждат нови арести на членове на неонацистки организации. С какво е свързан ръстът на крайнодесните настроения в Европа днес? Забравени уроци от Втората световна война? Знаем, че на германците в течение на десетилетия внушават и ще продължат да внушават комплекс за вина за Втората световна война. Затова за редовния немец нацизмът и неонацистите са нещо забранено и позорно. Те имат еднозначно отрицателно отношение към този период от своята история и идеология. Но винаги се намират неголеми групи хора, които харесват тези човеконенавистнически принципи и отнасящата се към тях символика. Затова винаги е имало неголям процент неонацисти в германското общество, но те оказват незначително влияние на общото настроение на редовите германски граждани. За подготовката на терористични действия бяха задържани шест членове на радикалната организация „Революция Кемниц”. И тук ключовото е, че те са едва шест. Не шестстотин и не шестдесет, а шест. Може да се каже, че като такъв няма ръст на неонацистките настроения, но присъства сложната ситуация с мигрантите.     От една страна всички десни партии и организации в Германия сега паразитират върху чувството на неудобство на немските граждани във връзка с наплива на мигрантите. Така „Алтернатива за Германия”, която дори и да не е нацистка, набира популярност и политическа сила. От друга страна виждаме как немските власти са създали сами тази ситуация. Защо им бе на Ангела Меркел и на ХДС да настояват за отварянето на държавните граници на Германия и да приемат милиони души? И работата не е в голямото човеколюбие в ущърб на собствената политическа кариера. Не, на германия бе оказан сериозен натиск от страна на външните сили. Именно външните сили заставят европейските политици да приемат мигранти, да създават неудобна среда за европейците и така да предизвикват симпатии сред гражданите към другите политически сили. Засега тези сили не са неонацистки, но…засега. Затова и ситуацията е много странна. И трябва да се види какво ще се случва след това, а и да си направим извода, че Европа се променя, а по-точно казано – Европа я променят. Тръмп заплашва да въведе санкции срещу съюзните държави – страните членки на ЕС. Това заявление прилича на шантаж. Как ще коментирате тази ситуация? Виждате как нещата пасват помежду си. Ето ги САЩ и техните европейски съюзници. На равни ли условия съществуват тези съюзници? Да вземем например отново Германия. В какво се крие основното различие между САЩ и Германия? В това, че американските войски са на територията на Германия, докато на територията на САЩ няма германски войски и германски бази. И тук става очевидно коя от тези страни е водеща и коя водена. Оттук излиза и тази открита прямота на Тръмп, който оглася тези неща, които по-рано се решаваха зад кулисите. А какво става със свободния пазар? С либерализма? Със свободното протичане на капитал и работна сила? Оказва се, че това са дреболии. Всичко се захвърля в момента, когато американците са заети с това, което наистина искат: да запазят своята хегемония. И ако за това трябва някой да бъде хвърлен отвъд борда , той ще бъде изхвърлен. Това е новата политика на САЩ. Подчертавам – не на Тръмп, а именно на САЩ. Един от чиновниците в САЩ разказа, че ВМС на страната могат да блокират търговските пътища, които Русия използва за международните доставки. Доколко е реално това и може ли Русия да отговори със силови методи. Морската блокада са определени действия на флота и държавите, които се осъществяват в две ситуации. По време на въплъщаване на практика на разпореждане на Съвета за сигурност на ООН, например, както бе с иракския петрол и второ – по време на война. Затова сега, когато деец от САЩЩ говори за осъществяването на морска блокада, възниква въпрос. Ама вие какво, война ли обявихте на Русия? Силно се съмнявам. В другия вариант ние сме членове на Съвета за сигурност на ООН и съответно имаме право на вето. Така че е съвършено очевидно – морската блокада в този вариант не може да ни бъде обявена.Така миналата седмица в ООН се изказаха лидерите на Великобритания, Франция, Германия, Турция и други всички, като по команда, говориха едно и също нещо – „Съветът за сигурност на ООН, а и изобщо и ООН, се нуждаят от реформа” . И тук особено откровено се изказа президентът на Франция Макрон, който в прав текст заяви за изменяне на принципа на правото на вето. Тоест да се забрани правото на вето в случай на, цитирам, „масова жестокост”. Тоест, ако например в Сирия се случи някаква провокация, Доналд Тръмп пише в „Туитър”, че виновни са Башар Асад и Русия, ООН трябва незабавно да реагира, а право на вето няма.Нали ще бъдат открити „масови жестокости”, дори и да нямат доказателства. Всичко това всъщност означава нагло преписване на нормите на международното право, остава се място единствено на правото на силния. Затова и смятам, че към това толкова глупаво заявление трябва да се отнесем напълно сериозно. Защото иначе те ще постигнат това, което искат. Какво се случи преди 25 години в Москва и как оценявате събитията от октомври 1993 г.? Нека започнем с основните факти? Имаше две противостоящи страни на конфликта: от една страна – президентът Елцин, а от друга Върховният съвет, Конгресът на народните депутати, вицепрезидентът и Конституционния съд. Тоест това бе противостоене на цялата власт срещу Елцин и Черномирдин. Юридически прав бе Върховният съвет, защото президентът на 21 септември издаде указ, с който всъщност отбеляза началото на държавен преврат. Оказа се, че има два центъра на сила, всеки от които говори за нелегитимността на другия. Това послужи за начална точка за гибелта на хората и конституционната криза. Всъщност ние наблюдавахме аналогична ситуация в Киев през 2014 г., където разликата бе, че юридически там прав бе президентът, а не обратното. Ако продължим с паралелите между събитията в Москва през 1993 г. и в Киев през 2014 г. ще открием, че победиха тези сили, които нямаха никаква легитимност, но са активно подкрепяни от Запада. Някой изобщо вярва ли, че Елцин е дал заповед танковете да стрелят по парламента, без да е получил одобрение за това от Вашингтон. Нали той първо позвъня на президента Буш и докладва за подписването на Беловежкото споразумение. Може и да се спомене за „неизвестните” снайпери, които действаха и в Украйна през 2014 г. и в Русия през 1993 г. Историята не търпи условно наклонение и не може да знаем как би се развила страната, ако бе победил Върховния съвет, който също в никакъв случай не е бил доблестен защитник на всичко хубаво от всичко лошо. Можем да си направим от това само един извод – никога повече гражданите на Русия не трябва да се стрелят един-друг. И политиците, които подтикват към това, трябва да се презират.   Превод: В.Сергеев", "date": "2018.10.10", "title": "Европа се променя, а по-точно, Европа я променят"}
{"url": "http://www.classa.bg/%D1%81%D0%B2%D1%8F%D1%82/item/388227-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8,-%D0%BA%D0%BE%D1%8F%D1%82%D0%BE-%D0%B2%D0%B5%D1%87%D0%B5-%D0%BD%D0%B5-%D1%85%D0%B0%D1%80%D0%B5%D1%81%D0%B2%D0%B0-%D0%B8%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "Историята на Австралия е дълбоко обвързана с феномена \"миграция\". Заселването на континента започва преди повече от 65 000 години. През 18 век започва и британската колонизация. Нормално е да се очаква, че с подобни исторически корени, австралийците ще са отворени към хората, които желаят да станат граждани на тяхната държава. И десетилетия наред това наистина е така, но пренаселването и инфраструктурните предизвикателства пред големите австралийски градове може би ще променят това. Австралийското правителство тази седмица разкри план, според който новопристигнали имигранти ще бъдат принуждавани да живеят извън двата най-големи града в страната – Сидни и Мелбърн. Вместо това новите кандидат-австралийци ще бъдат изпращани в по-слабо населени райони на страната. Целите са две. Първо, да се помогне за развитието на тези райони. Второ, и със сигурност по-важно, да се възпре продължаващото и в момента пренаселване на двата града, в които живеят около две пети от цялото население на 25-милионна Австралия. Министърът по въпросите на населението Алън Тъдж обясни, че правителството може да въведе специални визови правила, с които да ограничи местата, на които мигрантите могат да живеят. Така те няма да могат веднага се настанят в най-развитите икономически центрове Сидни и Мелбърн, а за период до пет години ще трябва да живеят на друго място. Надеждата е, че след продължителен период в по-слабо заселените райони тези хора ще пожелаят да останат там за постоянно. Очаквано, някои експерти изразяват своите съмнение в това доколко успешна ще е мярката.   Защо са необходими действия? На 7 август т.г. статистическото бюро на Австралия посочи, че населението на страната е достигнало 25 милиона души. Това се случи с 33 години по-рано от първоначалните прогнози като основна причина за изпреварения срок е имиграцията. Населението на страната постоянно нараства. За миналата година растежът е бил 1,6%. Той обаче не е пропорционален. Миналата година населението на Мелбърн се е увеличило с 2,7%, а това на Сидни - с 2,1%. Оказва се, че огромна част (около 87%) от имигрантите с някакви умения, които пристигат в Австралия, както и почти всички бежанци, гравитират около тези градове, които са и най-гъсто населените. Очаква се до 2030 г. както Сидни, така и Мелбърн вече да имат по повече от осем милиона жители. А интерес към живот в Австралия расте все повече и повече. През 1996 г., например, там са се преселили малко над 85 000 души. Две десетилетия по-късно, през 2017 г., цифрата надхвърля 208 000 души. Тази все по-нарастваща имиграция, насочена към големите градове, води до две неща: пренаселване и сериозни инфраструктурни проблеми. На фона на това в страната постепенно се засилват и антиимигрантските нагласи, а някои политически сили – като популистката, крайнодясна партия \"Една нация\" – се опитват да се възползват от това. Сенаторът Полин Хансън от \"Една нация\" вече излезе с предупреждението, че в големите градове се формират гета, в които е опасно да се стъпва и които дори полицията избягва да посещава. През август вълнение предизвика и изказването на друг сенатор - Фрейзър Анинг, който поиска \"финално решение\" на проблема с имиграцията. В крайна реч по темата Анинг поиска допитване до австралийците за това дали да се ограничи допускането на мюсюлмани и граждани на страни \"от Третия свят\" до Австралия.     Той призова и за програма за имиграцията, която да е в полза на \"европейските и християнски ценности\", върху които е изградено австралийското общество. Въпросът вече не е само социален – той става и политически. През 2019 г. в Австралия предстоят и избори, което може би обяснява опитите на управляващата Коалиция, водена от Либералната партия, да предложи някакво решение на проблема. Решението – имигрантите далеч от големите градове По думите на Тъдж това дори \"малко по-голям брой\" от новите имигранти да се устроят в по-малките щати в страната може да доведе до значително отслабване на напрежението в големите градове. На този момент няма детайли за предложението на Коалицията, освен че новите визи могат да имат \"георграфско изискване\" за поне няколко години. Планира се използването и на други стимули и поощрения, за да бъдат убедени имигрантите да останат за постоянно в тези по-слабо населени зони. Планираната програма ще има и своите изключения. Такива ще са случаите, когато някой имигрира по семейни причини, или за хора, които са изпратени в Австралия от своите работодатели. Ако например чужденец се ожени за австралийка, ще има право да живее където пожелае. А ако някой е изпратен в страната по професионален въпрос, ще може да остане там, където работодателят му се нуждае от него. Тъдж обаче не посочва как имигрантите ще бъдат наказвани, ако се опитат да живеят на друго място, а не на това, на което са били изпратени. Не е ясно и дали ще се стига до депортиране при нарушение. Доколко нужни са мерки в областта на имиграцията говори и това, че от опозицията – Лейбъристката партия – са на мнение, че идеята на управляващите трябва да се обмисли. Единствените им притеснения са свързани с това, че все още липсват детайли.     Съмнителни шансове за успех Основателни обаче са опасенията, че тази мярка няма да проработи така, както правителството иска. Нейната основна слабост е фактът, че за да живеят в по-слабонаселените райони на страната, новите имигранти ще се нуждаят от работа, смята проф. Джок Колинс от Технологичния университет. Според него обаче я има и положителната страна – изследване е показало, че мигрантите се справят изключително добре в малки общности, когато налице е висока заетост. Хора, които сами са избрали в по-дивите части на страната, коментират, че там им харесва и са били посрещнати изключително топло. Проф. Питър Макдоналд от Университета в Мелбърн, посочва, че проблемът с пренаселването на градовете не е свързан само с миграцията. По думите му населението в страната расте много по-бързо от нейната инфраструктура. Не са достатъчно бързи усилията за изграждане на адекватен обществен транспорт в големите градове, например. Австралия наистина се изправя пред сериозни инфраструктурни предизвикателства. Експертът по градоустройство и транспорт Марион Терил от мозъчния тръст \"Институт Гратън\" коментира, че \"хората гласуват с краката\". Според нея мигрантите искат да са в градовете и работа на правителството е да \"подсигури, че тези градове работят правилно\", вместо да се опитва да накара хората да бъдат там, където не искат. Предвидените изключения при имиграция по семейните причини или служебен път също повдигат въпроса доколко ефективна ще е новата мярка. Служителите, които пристигат в Австралия по искане на работодателите си, са около 25 процента от всички имигранти в страната. Други 30 процента съставляват онези, които се местят там по семейни причини. Т.е. изключенията ще бъдат много. Налице ще са и други проблеми. За да успеят имигрантите успешно да се приспособят към новата среда те се нуждаят от подходяща среда, възможности за усъвършенстване на езика (или научаването му, ако изобщо не говорят английски), както и от работни места. Големите градове предоставят това, но не може да се каже същото за всички останали части на страната – там възможностите за работа са по-ограничени, по-ниска са и заплатите. Налице може да е и чувството за изолираност. Всички тези фактори могат да увеличат риска от оформянето на затворени общества и гета из цяла Автралия. Така вместо да реши един проблем, австралийското правителство може да си създаде още един, при това много по-сериозен. Въпросът е дали изобщо ще успее да накара имигрантите да стоят там, където са били изпратени. И дали планът на правителството е най-добрият начин за справяне с очевидно задълбочаващия се проблем.", "date": "2018.10.10", "title": "Страната на имигранти, която вече не харесва имигранти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388228-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D1%80%D1%83%D1%81%D0%B5-%D0%B8-%D0%BA%D1%80%D1%8A%D1%81%D1%82%D0%BE%D0%BF%D1%8A%D1%82%D1%8F%D1%82-%D0%BD%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%B5%D1%80%D0%B8%D1%82%D0%B5", "text": "Политическо ли е убийството в Русе? Според мен не е, въпреки приятния гъдел у прогресивната общественост да беше. Така или иначе обществеността, водена от своите вечно будни медии, се раздели на две: едни казват „политическо убийство е\", други казват „не е, най-обикновен хайдутлук е\". Особено ревностни са революционерите - хайде, да не споменавам имена, че са невероятно докачливи. Някои от тях казаха: „Ето! Ако бяхме ратифицирали Истанбулската конвенция, нямаше да се стигне дотук!\". Други направо призоваха на бунт и въоръжено въстание против мракобесието. Тези хора са много вредни. Вредни са, защото когато наистина се появи повод за протестиране, заради тях нормалните граждани не излизат на протест.  Ето например последните скандали около настилките в София - организира се протест, но се оказа, че той отново е яхнат от извънпарламентарните политически лилипути и професионалните революционери, годни единствено да се търкалят по жълтите павета и да думкат по тарабите на строежите. Като видяха това, софиянци не излязоха. Любопитен е образът на професионалния революционер в модерното консуматорско, презадоволено и свръхосигурено общество. Днешните революционери са изнежени, не са като бунтарите от края на 19 век, те отдавна вече не се борят, не се излагат на риск, не жертват живота си. Те хленчат и се оплакват и когато се уморят да хленчат, прибират се у дома, където мама ги очаква с топла супа. За тях още в края на 1990-те години Паскал Брюкнер написа: „Жалбата е деградирала версия на бунта... Да се оплакваш е нерешителен начин да живееш... да оплакваш живота си, да го охулваш остава най-добрият начин да не правиш нищо, за да го промениш\". Съвременният революционер иска да бъде различен, неформален, но това искат всички.  Всички са еднакви в желанието си да бъдат различни. Никой съвременен революционер, когато се бори срещу бедността, не отива в Африка, никой, който се бори за правата на жените, не отива в Афганистан, и никой, който милее за свободата на словото, не отива да протестира в Северна Корея. Всички са тук, във Фейсбук, и оттам гърми бунтовният им глас. По повод убийството в Русе някакъв сайт беше препечатал гневен вопъл на фейсбук инфлуенсър, не помня вече кой. Смисълът на вопъла беше горе-долу този, че ако лежиш по корем и лижеш подметките на Бойко Борисов, значи си лакей и затова още не са те убили. Не знам. Ако въпросният „инфлуенсър\", въпросният „лидер на обществено мнение\" все още не е убит за това свое изказване, то дали пък не попада в дефиницията, която сам дава на оцелелите? И пак в този ред на мисли. Ако убийството беше политическо, ако така затваряха устата на неудобните, то фейсбук „революционерите\" отдавна да бяха разпнати на кръст за смелостта, остротата и бунтовността на словото си. Когато обаче нищо такова не им се случва, остава да е вярно само едно от следните две твърдения: 1. Или мнението им не означава абсолютно нищо за никого, гласът им не се чува, общественото им влияние е нулево, те не представляват заплаха за тирана и затова той не им обръща внимание, не ги е арестувал, не ги е откарал с камионетки по концентрационните лагери и не им е поръчал убийства, замаскирани като изнасилвания и грабежи по време на джогинг, или 2. Теорията, че свободата на словото е задушена и не може всеки да говори каквото си иска и каквото му дойде на ума и езика, е силно преувеличена. Нека „революционерите\" бъдат така нежни и добри да си изберат едно от двете и да се примирят с него - или сте никой, или никой никого не преследва заради публичната му дейност. Ако не го направят, ако продължат да замърсяват ефира с истеричните си крясъци, то тогава свободата на словото наистина ще пострада, защото дори и да се появи смислен глас по важна тема сред цялата тая вакханалия от отчаяни писъци, то никой няма да му обърне внимание. А трагедии като тази в Русе ще продължат да бъдат превръщани в циркове, още преди да сме разбрали за какво всъщност става въпрос. Но, чакайте! Дали пък истинската конспирация не е именно тази с участието на „революционерите\" и „будната съвест\" на обществото? Дали Бойко Борисов не плаща на фейсбук бунтовниците да го плюят, за да даде повод на много по-префинени от тях манипулатори да го защитят? Помислете, помислете... Всичко е извънземни, илюминати и кемтрейлс. Освен това мисля, че Картаген трябва да бъде разрушен.    ", "date": "2018.10.10", "title": "Убийството в Русе и кръстопътят на революционерите"}
{"url": "http://www.classa.bg/%D1%81%D0%B2%D1%8F%D1%82/item/388229-%D1%87%D0%B5%D0%BB%D0%B5%D0%BD-%D0%BE%D0%BF%D0%B8%D1%82-%D1%87%D0%B8%D0%BD%D0%BE%D0%B2%D0%BD%D0%B8%D0%BA%D1%8A%D1%82-%E2%80%93-%D0%B2%D1%80%D0%B0%D0%B3-%D0%BD%D0%B0-%D0%BD%D0%B0%D1%80%D0%BE%D0%B4%D0%B0", "text": "За антинародни реформи в Китай отиваш на съд В Китай е заведено дело за углавно престъпление срещу…не крадци и убийци, а срещу администрацията на град Тайюен.     Защо? За корупция?   Не. За  от тях “ ” на градския транспорт. Съгласно материалите по делото, те са  да отменят безплатното пътуване за пенсионерите и децата до 7 години. Гражданите са се оплакали за плановете на кметството в Пекин. След 2 дни градската администрация е блокирана от силите на полицията и са задържали всички служители за изясняване на обстоятелствата. Всички чиновници предстои да минат тест на детектор на лъжата.  Съгласно китайското законодателство тези от тях, които са готвили транспортната реформа, попадат под понятието “враг на народа”. Те ще получат много и дълги години в трудовите лагери.     Тези пък, които са знаели за реформата и не са се възпротивили, ще получат обвинение за…как да го преведа правилно…”недоносничество” (не са сигнализирали) за готвещото се престъпление. Те пък ще получат пожизнена забрана за заемането на каквато и да е обществена или държавна работа. Това е заявление в правителството на Китай, когато са обсъждали това гръмко дело. Между другото – интересен факт: китайските адвокати са се отказали да защитават в съда тези чиновници. За тях е недопустимо да защитават интересите на тези, които са признати за “врагове на китайския народ”. Ако искате и в България да е така, споделете и обсъдете.  ", "date": "2018.10.10", "title": "Челен опит: Чиновникът – враг на народа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388230-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%BB%D0%B5%D0%B4-%D1%80%D0%B0%D0%B7%D0%BA%D1%80%D0%B8%D1%82%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D1%80%D1%83%D1%81%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D0%BE%D1%87%D0%B5%D1%80%D0%BD%D0%B8%D1%85%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D0%B8-%D0%BF%D0%BE-%D0%BD%D0%B0%D0%B9-%D0%B1%D1%80%D1%83%D1%82%D0%B0%D0%BB%D0%B5%D0%BD-%D0%BD%D0%B0%D1%87%D0%B8%D0%BD", "text": "Българи направиха така, че за България да се говори като за Малта и като за Словакия, каза министър-председателят на извънреден брифинг в Министерски съвет \" Българи направиха така, че за България да се говори като за Малта и като за Словакия, да си очернят държавата по най-брутален начин\" . Това възмущение изказа премиерът Борисов на извънреден брифинг в сградата на МС след разкриването на убиеца на журналистката Виктория Маринова. Борисов изтъкна специално заслугата на Института по криминалистика за разкриване на жестокото престъпление и  потвърди ангажимента си за отпускане на средства за обезпечаването му. Борисов уточни, че прибързаното говорене е можело да предизвика укриване на вещи от страна извършителя по повод натиска. Убиецът е менял адреса си и е трябвало да бъде задържан на територията на три германски провинции. \"Българи направиха така, че за България да се говори като за Малта и като за Словакия, да си очернят държавата по най-брутален начин\", изказа възмущението си Борисов. Премиерът се обърна и към медиите. \"Искам да се обърна към вас като разследващи журналисти и натискът, който бе упражнен върху отговорните органи.  Всяко прибързано изговаряне от прокуратурата и МВР, течейки такова разследване може да предизвика укриване на вещи, укриване на извършител и днес нямаше да си говорим,  посочи той. „ В рамките на три дни прочетох чудовищни неща за България и нито едно вярно. А сини и червени политици пускаха мейли до  Брюксел и Щатите  – мигар това не се случва в други държави или е някакъв изолиран случай?“ Той припомни на медиите, че „като разследващи журналисти“ трябва да са наясно, че след като от самото начало се е знаело, че има ДНК материал, е трябвало да се изчака. „Знаете как се крият извършителите, защото целта на един извършител не е да си оставя слюнките, за да може 100 процента да бъде закован“, обясни Борисов. След което припомни, че службите са работили, така както „са ни учили не само като правосъдие, а да не се обвинява никой до категоричното доказателство, че това е виновникът“. Вместо това европейски политици „ни разсипаха от туитъри и аз ще си променя мнението – много внимателно съм ги чел всичките“ . Борисов се закани да „имаме имаме сериозен разговор в ЕНП като отидем там“. „Но това е политиката“, заключи премиерът, като допълни, че още много неща може да каже, но те „ще минат добрия тон“. Борисов каза още, че „няма такъв, който да не е даден на МВР и прокуратурата да го разследват“ и правителството не е заслужило „държава така да бъде хулена, докато всички работеха на 1000 процента“. Ето думите на Борисов: \" Благодаря на 3-те германски провинции, защото през цялото време той менеше адреса си. Само че българи направиха така, че да се очернят държавата си по най-гадни начин. Да се радват, че държавата ни влезе в световните медии с убийството.  Благодаря на тези, които виждайки работата на отговорните органи. Той ще бъде разпитан от немски съд, за да бъде екстрадиран. И ние ще предоставим цялата ДНК информация и по неговите дрехи и по дрехите на жертвите.  Разни сини и червени политици се скъсаха да пращат мейли какво се е случило в България.  Мигар това не се случва в други страни. Още в самото начало, когато се знаеше, че има ДНК от извършителя. Целта на един поръчков извършител не си оставя следите. Да не се обвинява никого без да бъде осъден. Много внимателно съм ги чел всичките.  Ще имаме сериозен разговор в ЕНП като отида там, но това е политиката. Много неща бих казал още, но те ще минат добрия тон.  Отнасяме се с изключително внимание към всеки сигнал.  С нищо не сме заслужили, като държава говоря, да бъдем така охулени, докато работят всички не на 100, а на 1000%. На колегата Маринов му казах: „Няма да се връщаш от Русе, нямаш работа в София, докато това не бъде разкрит“ . Дойде си вчера в 2 часа. Надявам се за в бъдеще да не се получават и подобни експерименти с провокиране на несъществуващо престъпление, както имахме наскоро. Защото аз много бързо реагирах на сигнала, който ми даде Нова тв в Ню Йорк и в последствие се оказа точно обратното\". Обръщайки се към медиите, премиерът подчерта:  \" Вие не сте четвъртата, вие сте първата власт в момента и ви моля да се държите така отговорно, каквато отговорност изисква всяка първа власт.  Такава свобода да пишете, да говорите, да предавате по всяка тема, мисля, че е факт“, заключи премиерът. Бойко Борисов съобщи, че Северин Красимиров ще бъде разпитан от немски съд, за да бъде екстрадиран у нас. Той изказа съболезнования към близките на Виктория и изказа благодарност към хората, работили по разкриването на престъплението. Борисов потвърди обещанието си за заделените средства за Института по криминалистика, за да бъде осъвременен. „Бяха необходими повече от 24 часа при сегашната методология, за да извадим ДНК-то. Искам да се обърна към вас, като разследващи журналисти и натиска, който бе приложен към държавните органи през тези няколко дни.  Въпреки че в неделя ви помолих да изчакате няколко дни, знаете че всяко прибързано изговаряне от прокуратурата, МВР или от мен, когато съм подложен под натиск, може да предизвика укриване на вещи, извършител и днес нямаше какво да си говорим“,  заяви Борисов. Северин Красимиров ще бъде разпитан от немски съд, за да бъде екстрадиран . „Ще предоставим желаната информация и ДНК-то“, поясни Бойко Борисов и добави, че в реално време Красимиров той е сменял адресите си на територията на три провинции в Германия.    ", "date": "2018.10.10", "title": "Борисов след разкритото убийство в Русе: Българи очерниха държавата си по най-брутален начин"}
{"url": "http://www.classa.bg/%D1%81%D0%B2%D1%8F%D1%82/item/388221-%D0%BC%D0%B0%D1%81%D0%BE%D0%B2%D0%B0-%D0%B5%D0%B2%D0%B0%D0%BA%D1%83%D0%B0%D1%86%D0%B8%D1%8F-%D1%81%D0%BB%D0%B5%D0%B4-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%B2%D1%8A%D0%B2-%D0%B2%D0%BE%D0%B5%D0%BD%D0%B5%D0%BD-%D1%81%D0%BA%D0%BB%D0%B0%D0%B4-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": "Регистрирана е голяма експлозия във военния склад в района на Чернигов в Северна Украйна. Експлозията е настъпила в 0:30 ч. UTC в град Ихниа, според изявление на Генералния щаб на въоръжените сили на страната.   Държавната служба за извънредни ситуации на Украйна съобщава, че около 10 000 души са евакуирани след експлозията, която е причинила пожар. Местните жители публикуват снимки на нощното небе, озарено от пламъци.   Генералният щаб на въоръжените сили на Украйна въведе \"ограничителни мерки\" във връзка с инцидента. Оперативна група, ръководена от началника на щаба се насочи към мястото на взрива. Украинският премиер Владимир Гроисман също отпътува към Ихниа.   Въздушното пространство е затворено в радиус от 20 километра от мястото на експлозията. Освен това е ограничен и движението на влаковете и превозните средства.", "date": "2018.10.10", "title": "Масова евакуация след експлозия във военен склад в Украйна"}
{"url": "http://www.classa.bg/%D1%81%D0%B2%D1%8F%D1%82/item/388222-%D0%BE%D0%B1%D1%80%D0%B0%D0%B4%D0%BE%D1%80-%D0%BA%D0%B0%D0%B7%D0%B2%D0%B0,-%D1%87%D0%B5-%D0%BA%D0%B0%D1%80%D0%BB%D0%BE%D1%81-%D1%81%D0%BB%D0%B8%D0%BC-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B5%D0%BC%D0%B5-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE", "text": "Андрес Мануел Лопес Обрадор, новоизбраният президент на Мексико, казва, че неговото правителство не може да се справи с изграждането на ново летище в Мексико Сити без частен капитал. Ново летище бе поръчано от досегашната администрация и бе проектирано на 15 км от центъра столицата в сухото езеро Текстоко.   В съобщение, споделено в социалните мрежи, бъдещият президент цитира обсъждането на среща за Нов международен аеропорт на Мексико (НАИМ) и споменава, че прогнозните разходи за летището, които в момента са изпълнени на 20% - ще бъдат около 88 000 милиона песос (около 4,650 милиона долара).   \"Това не е възможно, ние не можем да си позволим това\", признава Лопес Обрадор и като по-евтина алтернатива предлага запазване на международното летище Бенито Хуарес и конвертирате на едно военно летище северно от столицата в търговско.   Председателят обаче заявява, че новият проект е \"самофинансируем\" и може да бъде концесиониран. Той добавя, че бизнесмени като магната Карлос Слим - който вече е инвестирал в строителството - проявяват интерес към продължаването на проекта.   \"Това, което Слим и групата предлагат, е, че те могат да намалят разходите и най-важното, че могат да се погрижат за инвестицията, без да използват бюджетни средства. В този случай, бихме могли да разглеждаме изграждането в Текстоко и да не анулираме работата \", каза Лопес Обрадор.", "date": "2018.10.10", "title": "Обрадор казва, че Карлос Слим може да \"поеме\" строителството на летището"}
{"url": "http://www.classa.bg/%D1%81%D0%B2%D1%8F%D1%82/item/388223-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%BE%D1%80%D1%8A%D1%82-%D0%BD%D0%B0-%D0%BD%D0%B0%D1%81%D0%B0-%D0%BF%D0%BE%D0%B3%D1%80%D0%B5%D1%88%D0%BD%D0%BE-%D0%BF%D0%BE%D0%BA%D0%B0%D0%B7%D0%B0-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%BA%D0%BE%D1%80%D0%B0%D0%B1,-%D0%BD%D0%B0%D0%BF%D1%80%D0%B0%D0%B2%D0%B5%D0%BD-%D0%BE%D1%82-%D0%BB%D0%B5%D0%B3%D0%BE", "text": "Джим Бриденстайн, администратор на НАСА, записа видео на Червения площад по време на посещението си в Москва и го публикува в понеделник в своя Twitter. Той изненадва своите последователи с кадри, предназначени да бъдат пример за сътрудничеството между САЩ и Русия в космическите изследвания, като мисията Аполо-Союз 1975 г. Проблемът, обаче бе, че първото куплиране между космически кораби на двете сили, така нареченото \"ръкостискане в Космоса\", е показано в реконструирана с помощта на Лего версия.   Грешката веднага бе забелязана от космическия редактор на портала \"Арс Техника\" Ерик Бергер. В отговора си Бриденстайн сякаш приема критиката с хумор и приписва избора си на снимка на кораб от Лего на \"намаления бюджет\".   Въпреки че бюджетът на НАСА от 18400 милиона със сигурност е достатъчен, за да си купи няколко стари снимки, финансирането на агенцията е намаляло в сравнение с получавано миналия век, по времето на космическата надпревара между двете велики сили.   \"Нашите страни не са в една линия във всичко и нашите интереси понякога са разнопосочни, но ние винаги сме били в състояние да си сътрудничим в космоса, а това е важно за САЩ и това е важно за Русия\", каза той като написа, че възнамерява да се срещне с директора на руската космическа корпорация Роскосмос Дмитрий Рогозин.", "date": "2018.10.10", "title": "Администраторът на НАСА погрешно показа исторически космически кораб, направен от Лего"}
{"url": "http://www.classa.bg/%D1%81%D0%B2%D1%8F%D1%82/item/388225-%D0%BC%D0%B8%D1%85%D0%B0%D0%B8%D0%BB-%D1%85%D0%B0%D0%B7%D0%B8%D0%BD-%D0%BC%D0%B8%D1%82%D0%BE%D0%B2%D0%B5-%D0%B8-%D0%BB%D0%B5%D0%B3%D0%B5%D0%BD%D0%B4%D0%B8-%D0%B7%D0%B0-%D0%B4%D0%B5%D0%B4%D0%BE%D0%BB%D0%B0%D1%80%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": " подготви предложения за дедоларизация на икономиката. Темата, както е ясно, е много актуална в пропагандната област, но в реалния живот? Всички опити да се направи рублата инвестиционна валута (при което единствено ще има смисъл да се преминава от долар към рубла) остават опити, Централната банка твърдо защитава интересите на МВФ, който силно не харесва прехода от долара към националните валути. Цялата парично-кредитна и валутна политика на паричните власти (Министерството на финансите тук се съгласява Централната банка) има за цел да запази капитала в рубли нерентабилен и несигурен. Писал съм за това толкова много пъти, че дори не искам да се повтарям.     Въпреки това темата живее (и в условията на силен натиск от страна на „партньорите“ няма да умре по някакъв начин), а сега, ето ги новите идеи от Банка ВТБ. Ясно е защо от банката, както вече казах, паричните власти на Русия имат друга задача - да предотвратят дедоларизацията. Но какво точно предлага банката? Да видим какво пишат в пресата: Превеждането на разплащанията на руските компании, осъществяващи външноикономическа дейност, от долари на рубли и други валути Пререгистриране на най-големите руски компании от офшорки към руска юрисдикция. Превеждане на руска площадка на издаването на еврообликациите, откъсване от първичния депозитар Euroclear и преминаване към руски аналог Стимулиране на еминентите с листинг на чуждестранните борси да провеждат листинга на акции на Московската борса с възможност занапред да се откажем от чуждестранния листинг. Да създадем централизиран клиринг на скъпоценните метали. Да видим сега Не е много ясно как да прехвърлим разплащанията към рубла. Разплащания с кого? С чуждестранните партньори? И те откъде имат рубли? Предлагате да откриват сметки в руски банки и да купуват рубли на борсата? И да плащате износ вътре в страната? Но това затваря толкова много начини за изтичане на капитал, че всички структури, произхождащи от 90-те години, ще се противопоставят. И накрая, това изисква въвеждане на капитал в Русия (тъй като чуждестранните банки няма да работят с рубли, САЩ ще се погрижат за това), което няма много да се хареса на МВФ. Като се има предвид на кого обичайно служат паричните власти на Русия, това прави предложението безнадеждно. Пререгистрирането на компаниите… Писал съм, че в закона трябва да се включи член, че всички компании, които имат някаква недвижимост или находища трябва да са задължени да имат руска юрисдикция и да осъществяват своята дейност според руските закони. Те могат да имат чуждестранни акционери, но основната компания трябва да бъде руска. Но вземането на това решение е фактически отказ от основната идея на приватизацията, която включва в себе си не само превръщането на държавните компании в частни, но и преминаването на тези компании извън руската юрисдикция. Днес няма да дадат това. Превод на еврооблигациите ... Е, можете да опитате ... Друго нещо е как „партньорите“ ще реагират. За това не е нужно дори да се стараете, просто добавете тази площадка в списъка със санкционираните структури и това е всичко. Един ред в списъка... Така че нека да опитат, най-вероятно нещата няма да надхвърлят думите. Не, разбира се, можете да се опитате да запазите всички облигации в нашата страна, в нашата рублева финансова система, но тогава какъв рейтинг ще ни дадат свързаните с „партньорите“ рейтингови агенции? Аналогична ще бъде историята и с прехода на листинга. Няма как да се опълчим срещу МВФ в тази ситуация, ако не поставим пред себе си ясна цел – да се откажем от сътрудничеството с тази организация. Но това, отново, е невъзможно без ликвидирането на представителите на световния финансов елит в управленческата система на Русия. И този елит сега напълно контролира икономическата и финансовата политика в страната. Като цяло, аз съм склонен да вярвам, че предложенията на ВТБ няма да намерят подкрепа в руското правителство. Най-вероятно те просто няма да бъдат споменавани в съответния правителствен план (ако изобщо има такъв – вижте колко струват замислените Майски укази) или тяхното значение ще бъде радикално променено. Но дори и ако по искане на Президентската администрация съответните елементи са включени в правителствения план, те няма да бъдат изпълнени така или иначе. Това е невъзможно по политически причини, освен това формално, дори според нашата Конституция: Уставът на МВФ, като ратифициран международен договор, доминира над руските закони, да не говорим за правилниците, като правителствените планове, одобрени със съответните укази. Като цяло се отнасям крайно песимистично към съответните планове докато представителите на световния финансов елит управлява нашите парични власти.   Превод: В.Сергеев", "date": "2018.10.10", "title": "Михаил Хазин: Митове и легенди за дедоларизацията"}
{"url": "http://www.classa.bg/%D1%81%D0%B2%D1%8F%D1%82/item/388220-%D0%B2%D0%BD%D1%83%D0%BA-%D0%BF%D0%BB%D0%B5%D0%BC%D0%B5%D0%BD%D0%BD%D0%B8%D0%BA-%D0%BD%D0%B0-%D1%85%D0%B8%D1%82%D0%BB%D0%B5%D1%80-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B8-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB", "text": "Един внук-племенник на Адолф Хитлер, който живее в САЩ, даде интервю за немския вестник \"Билд\", в което той сподели мнението си за американския президент Доналд Тръмп и германския канцлер Ангела Меркел. Александър Адолф Стюарт-Хюстън е на 68 години и живее в Лонг Айлънд, Ню Йорк. Двамата му братя, Брайън и Луис също живеят наблизо, но отказват да контактуват с пресата. \"Последният човек, от когото бих казал, че се възхищавам, е Доналд Тръмп, той определено не е сред любимите ми\", каза Александър. \"Някои неща, които Тръмп казва са добре, но начинът, по който ги казва ме притеснява и просто не ми харесват лъжците\", добави той. В същото време той заяви, че е твърд републиканец, подобно на братята си, и не е пропуснал нито едни избори от десетилетия. \"Винаги гласувам за човека, който върши най-добрата работа\", каза той. Попитан за мнението му за Ангела Меркел и немската политика, Александър отговори, че ще гласува за канцлера, ако може. \"Харесва ми, добра е, изглежда като интелигентен и умен човек\", каза той. Що се отнася до нейната имиграционна политика, според нея Меркел \"прави това, което трябва да направи\". Бащата на Александър, Уилям Патрик Хитлер, бе син на Алоис Хитлер, полубрат на Фюрера. Въпреки че Уилям е роден в британския град Ливърпул, през 30-те години на миналия век се премества в Германия, за да търси работа. Съобщава се, че е подкрепял националсоциалистите, а през 1935 г. работи в банка в Берлин, търсейки едновременно по-добре платена работа. Той се нуждаел от разрешението на чичо си за да сменя работните си места, но Хитлер не искал да бъде обвиняван в непотизъм и никога не се е намесвал да ходатайства за него. След това Уилям се премества в САЩ, където се включва в американския флот и се бори срещу нацистка Германия. След войната той става почти призрак. Той се оттегля в Лонг Айлънд заедно с немската си съпруга Филис и техните деца. Семейството престава да използва фамилията Хитлер отдавна. През 1946 г. те я превръщат в Хиллер, а по-късно в Стюарт-Хюстън.", "date": "2018.10.10", "title": "Внук-племенник на Хитлер говори за Доналд Тръмп и Ангела Меркел"}
{"url": "http://www.classa.bg/%D1%81%D0%B2%D1%8F%D1%82/item/388217-%D1%81%D0%BE%D0%BB%D0%B5%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BD%D0%B0-%D0%B8%D0%BC%D0%BF%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D0%B8%D1%82%D0%B5", "text": "Солта, използвана при подготовката и съхраняването на безброй храни, е един от продуктите, които преди повече от хиляда години са открити, съхранявани и търгувани от маите. Тази мезоамериканска цивилизация се характеризира с архитектурните си и астрологични приноси и йероглифна писменост, заселвайки се в Мексико, Гватемала, Белиз, Хондурас и западната част на Салвадор.   Статия, публикувана в списание Бюлетин на Националната академия на науките (PNAS), от Хедър МакКилоп, археолог в Държавния университет в Луизиана, САЩ и Казуо Аояма, антрополог от университета Ибараки, Япония, показва, че в разцвета на тази цивилизация (300-900 г.) по бреговете на Белиз, маите са произвеждали сол чрез процеса на кипене на саламура, след което са я използвали за запазване на риба и месо.   Статията оценява \"производството на сол в сухия сезон (от март до юни)\" в солниците на Paynes Creek (Белиз), на 37.5 тона сол на седмица или 600 тона за четири месеца, като 300 тона или 50% от произведената сол „се използвали за осоляване на рибата. Инструментите, използвани за обработка на солта, са били керамични, от миди и обсидиан.\"   Авторът е проучвал производство на сол на маите в Белиз през последните 30 години в съавторство с Аояма, чиято специалност са каменните инструменти.   Изводът на изследователите показва, че запазването на рибата е важна дейност в солниците. \"Солените торти и осолената риба са консервирани продукти, които могат да се съхраняват и търгуват на пазара.\"   Това е бил основен доход, като излишъкът на такива продукти се изнасял на външни пазари като сегашната Гватемала.   Според заключенията, до които са стигнали изследователите, риболовът и солта са имали за маите значението на виното и зехтина в римско време.", "date": "2018.10.10", "title": "Солената икономика на империята на маите"}
{"url": "http://www.classa.bg/%D1%81%D0%B2%D1%8F%D1%82/item/388218-%D0%BA%D0%B0%D0%BA-%D0%B4%D0%B0-%D0%B1%D1%8A%D0%B4%D0%B5%D1%88-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%B4%D0%BE%D0%B1%D1%8A%D1%80-%D0%BF%D1%80%D0%B8%D1%8F%D1%82%D0%B5%D0%BB", "text": "Приятел... В ерата на социалните мрежи самата дума вече звучи изкривено, камо ли онова съдържание, което се предполага, че трябва да я изпълва със смисъл. Какво е приятелството в един момент, когато човекът е толкова зает със себе си и своята собствена стойност, измерена в лайкове и последователи, че трудно забелязва чуждото мнение.     Когато си говорим по тази тема, едва ли идеята за Древен Рим изниква в съзнанието като първа асоциация. В онова цинично и прагматично до крайност общество много от хората са разглеждали приятелството като чисто практическа изгода и припокриване на интереси между двама души. И сякаш там трудно би могла да изкристализира идеята за безкористните и чисти отношения на една истинска дружба. Именно там обаче се ражда едно от най-ценните съчинения, писани по темата - \"За приятелството\" (или на латински De Amicitia) на Цицерон.  През 44 г. пр.н.е. той е вече е на 60 години (стар за стандартите на римското общество) и живее в имението си извън Рим, прогонен от Гай Юлий Цезар след гражданската война. Там се отдава на писане, за да облекчи болката от изгнанието и от наскоро починалата си дъщеря. В продължение на месеци той създава някои от най-интересните и влиятелни есета, писани някога по теми, вариращи от природата на боговете и ролята на правителството до радостта от растящата възраст и тайната на намирането на щастие в живота. Сред тези произведения е кратко есе за приятелството, посветено на Тит Помпоний Атик - негов приятел още от младежките години. \"За приятелството\" е може би едно от най-добрите и интересни съчинения по темата, писани въобще в историята. То стъпва върху основата на древногръцките мислители като Аристотел и Платон, но отива много отвъд тях. Столетия след това ще се послужи за отправна точка на мислители като Августин Блажени и Данте Алигиери и дори се превръща в една от първите книги, преведени на английски. Дори днес в нея продължава да има мъдрост, която все още е актуална, а Цицерон дава някои непреходни съвети за това как да намерим и да задържим онези хора в живота си, които държим най-близо до сърцето си.  1. Има различни видове приятелства.  Цицерон признава, че има много добри хора, с които контактуваме в ежедневието си - колеги, съседи или каквито и да е познати, които наричаме приятели. Той обаче поставя разлика между тези обичайни и доста полезни контакти и онези истински редки приятелства, които ни карат да се обвържем с човека отсреща на по-дълбоко ниво. Те са рядкост и за тях се изисква инвестиция от време и лично отношение. В отплата те променят качествено живота ни и го обогатяват. И както Цицерон пише: \"С изключение на мъдростта, аз съм склонен да вярвам, че безсмъртните богове не дават нищо по-хубаво на човечеството от приятелството\". 2. Само добрите хора могат да бъдат истински приятели. Хората с лош морал също могат да имат приятели, но от онези, в които общите интереси са водещото за отношенията. Истинското приятелство изисква доверие, мъдрост и като цяло доброта. Неморалните хора могат да се използват един друг в живота точно така, както могат да използват и добри хора, за да постигнат целите си. Те обаче никога няма да намерят истинско и безкористно приятелство за себе си. 3. Трябва да подбираме приятелите си внимателно. Човек трябва внимателно да избира кой да му бъде приятел и кой не, а причината затова е проста - отношенията с неправилни хора могат да донесат много болка и проблеми. Затова и доброто приятелство отнема време, за да се докаже, за да могат хората да видят какво реално има в сърцето на другия, преди да се вложат истински усилия. 4. Приятелите те правят по-добър човек.  Подбрани внимателно приятелите ще изкарват на преден план у теб това, което е най-хубаво и най-достойно. Истинският приятел те предизвиква да покажеш най-доброто от себе си, защото оценява потенциала в теб. И дори да го няма физически покрай теб, той пак ще бъде духом с теб, както пише самият Цицерон. 5. Пази старите приятелства, но бъди отворен и за нови. Няма по-сладко приятелство от това, което е с теб още от самото начало. Но това не означава да се ограничавате до онези другари от младостта. Човек се променя и при тях може да се окаже в един момент, че близкият някога човек вече се е променил много. Винаги бъдете отворени към нови приятелства, включително и тези с по-млади хора. Не знаете как те могат да ви обогатят духовно. 6. Приятелите са честни един към друг. Истинският приятел ще ти каже това, което имаш нужда да чуеш, а не това, което искаш да ти кажат. Има много хора в света, които ще ви ласкаят за собствените си цели, но само истински приятел (или истински враг) ще рискува гнева ви, като ви каже истината. А ако сам си добър човек, ще чуеш това, което имат да ти кажат. 7. Наградата за приятелството е самото приятелство. Цицерон признава, че съществуват практически предимства за приятелството - съвети, съпричастност, подкрепа в трудни времена, но истинското приятелство не се основава на сметки от рода на \"какво печеля аз срещу това, което давам\". То не търси разплата и не държи сметки. \"Не сме толкова дребнави, че да търсим печалба за услугите си. Наградата за това да бъдеш приятел е самото приятелство\", пише Цицерон. 8. Никога не се моли приятел да свърши нещо, което стои срещу собствения му морал.  Заради приятелството си струва да рискуваш много, но не и честта си. Ако някой ви каже да лъжете, мамите или да направите нещо срамно, помислете внимателно дали този човек е това, за което се представя и за което сте го мислили вие. Тъй като приятелството се основава на човешката доброта, то не може да съществува, когато от него се очаква да роди нещо зло. 9. Приятелствата могат да се променят с времето.  Приятелствата от младостта ви няма да са същите и на стари години, нито трябва да бъдат. Животът ни променя с времето, но онези изконни ценности, които са ни привлекли към някой човек преди години, могат да оцелеят в теста на времето. И подобно доброто вино, с годините да става все по-добро. 10. Без приятели животът не струва.  Или както Цицерон го казва: \"Представете си, че бог ви е отвел на място, където бихте могли да имате всичко материално, което си пожелаете от природата, но ви се отнеме възможността повече да видите друго човешко същество. Не би ли трябвало да сте твърди като желязо, за да издържите този живот? Не бихте ли изгубили всяко чувство за радост и удоволствие?\"", "date": "2018.10.10", "title": "Как да бъдеш истински добър приятел"}
{"url": "http://www.classa.bg/%D1%81%D0%B2%D1%8F%D1%82/item/388219-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BD%D0%B0-%D1%82%D1%8A%D1%80%D0%B3-%D0%B7%D0%B0-1,1-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BD%D0%B0%D0%B9-%D1%81%D0%BA%D1%8A%D0%BF%D0%B0%D1%82%D0%B0-%D0%B1%D1%83%D1%82%D0%B8%D0%BB%D0%BA%D0%B0-%D1%83%D0%B8%D1%81%D0%BA%D0%B8-%D0%B2-%D1%81%D0%B2%D0%B5%D1%82%D0%B0", "text": "Изключително рядка бутилка уиски е била продадена на 3 октомври от търговата къща Бонхамс в град Единбург, Великобритания, за сумата от 1.1 милиона долара - световен рекорд, съобщава официалния сайт на фирмата.   Въпреки установения рекорд, купувачът на бутилката, една The Macallan Valerio Adami 1926 на 60 години, е поискал да остане анонимен и е наддавал по телефона.   Макалан е дестилиран през 1926 г. и е престоял в бъчва до 1986 г. Само 24 бутилки са произведени, но никой не може да каже със сигурност колко от тях са стигнали до наши дни. Причината за високата му цена е не толкова качеството на уискито, колкото това на етикетите, проектирани и подписани от известни художници: 12 бутилки са произведения на италианеца Валерио Адами и останалите 12 на британеца Питър Блейк.   Предишният световен рекорд също се държеше от бутилка The Macallan, която през май беше продадена за $ 1,065,829.   Очаква се, че настоящият рекорд няма да просъществува дълго, тъй като още една бутилка от това уиски (подписана от Блейк) ще бъде продадена на търг от Бонхамс на 13 октомври. Експертите прогнозират, че за нея ще бъдат предложени приблизително 1,2 милиона долара.", "date": "2018.10.10", "title": "Продадоха на търг за 1,1 милиона долара най-скъпата бутилка уиски в света"}
{"url": "http://www.classa.bg/%D1%81%D0%B2%D1%8F%D1%82/item/388224-%D1%80%D1%83%D1%81%D0%B8%D1%8F-%D1%81%D0%B5%D1%80%D0%B8%D0%B0%D0%BB%D0%B8-%D0%B8-%D1%84%D0%B8%D0%BB%D0%BC%D0%B8-%D0%B8%D0%B7%D0%BF%D1%80%D0%BE%D0%B1%D0%B2%D0%B0%D1%82-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D1%81%D0%BB%D0%BE%D0%B2%D0%BE%D1%82%D0%BE", "text": "Сериал, който осмива корумпирания елит, филм, който се обявява срещу една заслепена от жестокост съдебна система. Няколко наскоро появили се творби изпробват границите на свободата на словото в Русия, където критиката срещу властта е изчезнала от поставените под строг контрол големи медии.     Пуснат в средата на август по популярния телевизионен канал ТНТ, сериалът „Домашен арест“ проследява с хумористичен тон перипетиите на корумпиран кмет, напомнящи на случаи, ставащи редовно на местно ниво. Няколко седмици по-късно, биографичен филм разказа на екран битката на писателя Лев Толстой за спасяване на млад войник от смъртно наказание по времето на царизма, резонирайки суровостта на руското правосъдие срещу онези, които предизвикват системата. През последните години редица филми се занимават с политика, като „Ваканцията на президента“ – комедия, в която актьор, който прилича на Владимир Путин, играе ролята на президент, който се опитва да прекара ваканцията си инкогнито в Крим. Не може обаче да става и дума да се отиде твърде далеч. През първите години от управлението на Владимир Путин, след 2000 г., медиите бяха превзети, ограничавайки само в интернет всяка пряка критика срещу Кремъл. В киното, филмите, които третират социални теми, смятани за много чувствителни, са лишени от обществена подкрепа, като твърде черния последен пълнометражен филм на Андрей Звягинцев, дори забранени като френско-британската комедия „Смъртта на Сталин“, където представената в стил бурлеска борба за власт след смъртта на Сталин през 1953 г. бе възприета като обидна. Серебреников, Василиева и другите Излъчваният всяка седмица сериал „Домашен арест“ проследява приключенията на кмета на провинциален град, поставен под домашен арест, след като е бил задържан при получаване на подкуп. Забавен, той се опитва да бъде и реалистичен. Създателят му Семьон Слепаков твърди, че негов приятел, който е под домашен арест и когото отказва да назове, му дава съвети, докато затворническата служба показала на сценаристите как, например, се поставя електронна гривна. „В момента всички говорят за въдворяването на местожителство“, обяснява за АФП Семьон Слепаков, седнал в своя офис, украсен с афиши на американски сериали като „Сайнфелд“ и „Секс до дупка“. Скорошните примери включват и театралния и филмов режисьор Кирил Серебреников, поставен под домашен арест в апартамента си в Москва преди повече от година заради спорна афера за присвояване на средства. Семьон Слепаков цитира предизвикалия подигравки случай на бивша високопоставена служителка в министерството на отбраната, Евгения Василиева, която е под домашен арест от две години и половина в твърде луксозния си московски апартамент, в очакване на делото за злоупотреби срещу нея. „Това, което има значение за мен, е иронията в тези домашни арести, това, че хората, задържани за икономическите престъпления, са държани в добри условия“, обяснява Семьон Слепаков. „Далеч от Северна Корея“ В сериала, кметът, поставен под домашен арест, обаче трябва да напусне огромния си апартамент и да се премести в общинско жилище, далеч от комфорта, с който е свикнал. Докато независимият информационен сайт „Медуза“ похвали сериала като „прекрасна сатира на корупцията на властимащите“, други го разкритикуваха, преценявайки, че представя положителен образ на службите за сигурност. „Разпространението на „Домашен арест“ е очевиден сигнал за това какво е позволено и какво не, какво човек може да засегне и какво няма право“, писа, например, критично в. „Новая газета“. Сериалът е насочен към корупцията на елита на местно ниво, често в епицентъра на скандали, изваждани на показ от властите, загрижени да покажат, че се борят срещу този бич. Тези дела са широко обсъждани от медиите, които в противовес запазват мълчание за антикорупционните разследвания на опозиционера Алексей Навални, които са насочени към най-високите равнища в руската държава. Семьон Слепаков отказва да смекчи критиката си, за да избегне цензурата. „Мисля, че тези предупреждения на Запада, според които не можеш да се откроиш без да си изпросиш пердах, са преувеличени. Далеч сме от това да сме като Северна Корея“, обяснява той. „Не съм възхитена“ Няколко седмици след телевизионния сериал вниманието привлече филм, базиран върху живота на Лев Толстой. В „Историята на едно назначение“ млад романист се опитва напразно да спаси млад адютант от разстрел, защото е ударил висш офицер, и моли за снизхождение, изправен пред изключително суровата царистка съдебна система. „Автоматично правите връзка с делото срещу Олег Сенцов“, написа кинокритикът Андрей Плахов, който визира украинския кинорежисьор, осъден на 20 години затвор за „тероризъм“. Във филма прокурорът твърди, че националната сигурност изисква сурови мерки, като уверява, че Русия е „заобиколена от външни врагове“ и разкъсвана от вътрешни врагове, обичайна риторика в днешна Русия. Режисьорката Авдотя Смирнова, чийто съпруг Анатолий Чубайс е смятан за баща на руската приватизация след разпадането на Съветския съюз, призова властите да помилват Кирил Серебреников и други културни дейци, които са в очакване на делата срещу тях. Тя обаче уточнява също, че нейният филм няма нищо общо с Олег Сенцов, чийто арест е извършен след написването на сценария. „За да бъда честна, не съм възхитена, че сегашното положение става причина да се говори толкова за филма“, каза тя. „Надявах се, че сме преминали труден етап, но беше напразно.“   БТА", "date": "2018.10.10", "title": "Русия: Сериали и филми изпробват границите на свободата на словото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388212-%D1%81%D0%BB%D0%B5%D0%B4-1300-%D0%B3%D0%BE%D0%B4%D0%B8%D0%BD%D0%B8-%D1%85%D0%B0%D0%BD-%D1%82%D0%B5%D1%80%D0%B2%D0%B5%D0%BB-%E2%80%9E%D1%81%D1%82%D1%8A%D0%BF%D0%B8%E2%80%9C-%D0%B2-%D0%B1%D1%80%D1%8E%D0%BA%D1%81%D0%B5%D0%BB", "text": "Момчил Неков представи склуптура на кан Тервел в Брюксел, която ще бъде поставена в българското училище. По този начин Неков изпълни и свое предизборно обещание     В годината, в която отбелязваме 1300 години от победата на кан Тервел над арабската армия, на официална церемония в Европейския парламент, евродепутат Момчил Неков представи скулптура на кан Тервел, която подарява на българското училище в Брюксел, и която ще бъде поставена там. „Направата на подобна скулптура беше мое предизборно обещание, като символ на това как трябва да възпитаваме децата си, как трябва да пазим културата си, защото историята и културата са тези, които ни съхраняват като нация. Почитането на паметта на великите българи е наша грижа като общество. В това, че го подарявам на българското училище също има символика – децата на България, които са в чужбина трябва да не забравят откъде са техните корени. Аз днес се чувствам горд и развълнуван.“, това каза Момчил Неков по време на представянето.     Фондация „Св. Св. Кирил и Методий“, и лично г-н Михаил Тачев, неин главен секретар подкрепиха инициативата на евродепутата, а на събитието г-н Тачев го поздрави и добави: „Когато г-н Неков дойде при мен, аз видях един млад човек, който се гордее, и който иска да запали и другите. Истински се радвам, че днес съм свидетел на тази негова идея да пренесе в Брюксел частица от тази гордост, която изпитва.“     На представянето на склуптуата на кан Тервел в ЕП присъстваха и други изтъкнати гости – Нейно Превъзходителство извънредения и пълномощен посланик на Република България в Кралство Белгия и Великото херцогство Люксембург – Мая Добрева, създателят на пластиката, скулпторът Борис Борисов, проф. Иван Илчев – историк, ректор на Софийския университет „Св. Климент Охридски“ в два последователни мандата в периода 2007 – 2015 г. и член-кореспондент на Българската академия на науките от 2012 г. Всички те изразиха своите благодарности.     „Изключително съм горда, че успяваме да поддържаме интереса към България, за децата е важно да имат връзка с родината си и този паметник на кан Тервел ще им помогне да научат повече за историята си. Трябва да отдадем заслуженото на кан Тервел. Благодаря на г-н Неков за инициативата и за подаръка за българското училище в Брюксел“, заяви Нейно Превъзходителство извънредения и пълномощен посланик на Република България в Кралство Белгия и Великото херцогство Люксембург – Мая Добрева. Скулпторът Борис Борисов представи творбата си с думите: „Пластиката демонстрира силата на оръжието и духа на Тервел, пресъздал съм кан Тервел като триумфатор, като човек, който побеждава и това е много нужно днес за нас българите, за да усетим силата си като народ“.     Директорът на българското училище в Брюксел, г-жа Валентина Найденова, също беше сред специалните гости и от името на цялото училище благодари на Момчил Неков за подаръка, като добави: „Вие направихте от невъзможното – възможно. Не само ни предложихте да ни подарите този символ, но и дадохте възможност да изберем каква да бъде скулптурата, какво ще е интересно за децата. Вие бяхте и първият евродепутат, който се свърза с българското училище в Брюксел още през 2014 г. и до днес ни помагате. Благодаря, че паметникът на кан Тервел ще е стои в българското училище в Брюксел.“. Проф. Иван Илчев направи паралел със съвременна Европа: „Не знам дали сте замисляли, но рядко в нашата история се е случвало след един кадърен владетел, да дойде друг кадърен владетел. Точно това се е случило в началото на VIII век, двама владетели, които управляват един след друг и полагат основите на България, такава каквато я знаем. Могат да се направят много паралели между времето на кан Тервел и нашето време. И тогава и сега Европа е заобиколена от Изток, и от Запад, и от Юг от агресивни народи, които с въжделение гледат богатствата й. И тогава, и сега европейското общество е дълбоко разделено, тогава различията са верски, вътре в самата християнска църква и допринасят за успешното настъпление на арабите, сега споровете са за пътя, по който трябва да поеме Европа. И тогава, и сега, по-важно изглежда това, което се случва на Запад, а не на Изток, затова в българските учебници по история ние пишем за победата при Поатие, която спира арабското настъпление във Франция, но в нито един учебник, на нито една западноевропейска държава, няма да видите урок, в който се говори за победата на кан Тервел.“     На събитието по покана на Неков, освен официалните участници, присъстваха и гости от България, те имаха възможността да изслушат и породилия се интересен дебат за проблемите и възможностите пред културата. „Трябва да осъзнаем каква история имаме, а не само да го повтаряме като клишета“, каза още Момчил Неков.  ", "date": "2018.10.10", "title": "След 1300 години хан Тервел „стъпи“ в Брюксел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388213-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%8F%D1%82-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D0%B5-%D0%B7%D0%B0%D0%BB%D0%BE%D0%B2%D0%B5%D0%BD-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Очаква се днес в 9:00 ч. в Министерски съвет Бойко Борисов, Сотир Цацаров и Младен Маринов ще дадат пресконференция по случая. В ефира на Нова телевизия негови роднини заявиха, че Северин вече е бил докаран в България. Не е сигурно все още, че вече е направена ДНК експертиза, но по-рано БТВ съобщи, че при обиска в дома на Северин са открити вещи на Виктория - мобилния й телефон, ключа за колата. Един от роднините на Северин съобщи, че мъжът е напуснал Русе в неделя следобед. Той е сигурен, че Северин е убиецът. Обезобразеното лице не жертвата е от триенето на главата й в земята при гаврите, които са продължили поне час. Това е показала съдебномедицинската експертиза. Припомняме, че по-рано през деня бе задържан румънски гражданин с украински произход, но той ще ще бъде освободен. Не са събрани достатъчно доказателства и улики, че това е убиецът на журналистката. Преди това пък се появи информация, че чужденец е задържан и отведен за разпит в полицията в Русе. Директорът на Областната дирекция на МВР старши комисар Теодор Атанасов обясни, че продължават оперативно-издирвателните и процесуално-следствените действия за откриването на убиеца. Проверяват се хора, склонни към извършването на такива престъпления. \"Има задържан, чието алиби изясняваме. Той не е заподозрян в извършването на престъплението, тъй като изясняването продължава и към момента\", заяви пред журналисти шефът на областната дирекция на полицията старши комисар Теодор Атанасов. Той уточни, че става дума за румънски гражданин с украински произход. Атанасов увери, че разследващите проверяват съпричастността към престъплението на множеството лица, но няма конкретен заподозрян.", "date": "2018.10.10", "title": "Заподозреният за убийството на Виктория Маринова е заловен в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388214-%D0%BF%D0%B8%D0%B5%D1%81%D0%B0-%D1%81-%D0%BF%D1%80%D0%B5%D0%B4%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BA%D1%80%D0%B0%D0%B9-%D0%BE%D1%82-%D0%BD%D0%B5%D0%BA%D0%B0%D0%B4%D1%8A%D1%80%D0%BD%D0%B8-%D0%B0%D1%80%D1%82%D0%B8%D1%81%D1%82%D0%B8", "text": "Фактът, че само 3 страни от общо 7 изпратиха оферти за бойни самолети, потвърждава изводът ни от спирането на проекта за трети пореден път от 2009 г. досега, а именно, че поведението ни неизбежно ерозира доверието на чуждите производители към нашата държава. Още тогава прогнозирахме, че ще пострада уважението и доверието към нас, особено след като последния път спирането на проекта бе използвано за политически цели и демонстстративно бе пренебрегната военната експретиза и внесени силни политически и лобистки елементи. Не може да уважаваш такъв партньор и постоянно да му изпращаш писма и оферти без да си сигурен, че насреща си имащ сериозен кандидат.     Фактически, отново имаме предишния вариант от 3–4 самолета. Защо беше необходимо да забавим с две години решението? И отново състезанието е между Ф 16, но този път – нов, и Грипен. „Ойрофайтър” втора ръка е безмислена опция, защото той е от Транш 1, самолетите от който въобще не бяха многоцелеви и именно за това италианците го подменят с усъвършенстваните вече модели. Но няма и предложения за друг самолет втора ръка, който да е в конкуренция и да можем да правим избор. А заявеното от премиера Борисов, само дни преди отварянето на офертите, че трябва да купим нов, което по принцип е категорично правилния подход, обижда един от участниците. Защо сме искали тогава втора ръка самолети? Отново признак, че в лицето на България имат един несериозен кандидат.     Налагащото се мнение пък, че решението трябва да е политическо, обезмисля в голяма степен всички досегашни експертни дейности. Много съмнително бе изненадващата след отварянето на офертите промяна на досегашната постановка, политико-военна група, назначена от министър-председателя да вземе решението и да го предложи на НС с ново предложение: министърът на отбраната ще вземе решението и той ще го предложи на парламента, както и създаването на втора, политико–военна комисия, което пък може да се възприеме като очевидна застраховка срещу «неправилно» според политиците воннно–експертно решение и налагане на предварително взетото политическо такова.     Дискусията, която възникна в медиите в много от случаите показа некомпетентност, политическа пристрастност и открито лобиране. Стигаше се до уникални ТВ–предавания с белобради младежи, които дори не са ходили и войници, да ни поучават кой самолет да вземем, насочвани разбира се от един водещ– хидро–инженер и специлист по плочки и мрамор! Премълчаваха се и дори се фалшифицираха безспорните предимства на един от самолетите, и се говореше само за другия. Изтъкването и обвързването на «стратегическото партньорство» със страната–производител е твърде прозрачен мотив в търсенето на аргументи за предварително избрания модел. Какво ще е това състезание с един кон? Или се разиграва пиеса с предизвестен край от некадърни артисти» С избора на по–скъпия във всяко отношение самолет, на който са се спряли бивши военни министри, шепата атлантици и някои пишман–политици ще ни вкарат в по–големи разходи и скъпа подръжка, които ще бъдат на гърба на българския данъкоплатец. А има и подозрения, че това се прави и от най–високо място \"на инат\" на президента, на който се вменява пристрастие към един от самолетите, което въобще не е вярно. Тезата на генерал Попов, че е по–важно в разговори с предлагащите въпросните самолети да се постигнат по–добри оферти пък макар и в един удължен срок, поражда два въпроса: Първо, нямаха ли достатъчно възможности за такива двете делегации до САЩ и до Швеция само дни преди отварянето на офертите и какво повече би могло да се подобрява? Обучението, резервните части и др., които цитира генералът, са елементи от офертата, а не последващи дреболии за договаряне. Второ, потвърждава песимистичните предположения, че при едно отлагане на проекта за следващата година, заделените за него средства отново ще бъдат пренасочени , както стана през миналата година. Все по–реално става опасението, че ако двете комисии стигнат до различен избор, процедурата отново може да бъде отложена или най–малко ще предизвика политически скандал заради политическия натиск върху военната експертиза и силната и дори неприкрита вече лобистка намеса. Ако се окаже, че проектът отново се отлага, това ще задълбочи критичното състояние на българските ВВС. През миналата година в тях е имало 36 произшествия, 7 пъти повече от 2016 г. ! А в 70% от случаите причината е била отказ в авиационната техника. Но това работи за идеята съюзнически военно–въздушни сили да поемат контрола над българското въздушно пространство, което вече стана факт, съвместо с италианските ВВС. А българската армия, кучета я яли. Но дори и да стартират успешно трите проекта, проблемът е, че по този начин, „на парче” не може да се преодолее острия дефицит на способности на въоръените сили. Необходимо е политиците да се разберат веднъж за винаги по няколко основни въпроси на държавата, да гарантират дългосрочно и стабилно финансиране по тях и да оставят експертите да ги реализират в името на сигурността и бъдещето на страната. А не да се обаждат до медиите и спират интервюта, когато някой си позволи да попита, защо всяка година над 10 млрд лева не влизат в бюджета, защото държавата не си е свършила работата, а и защото е много изгодно за онези, които ги прибират.  ", "date": "2018.10.10", "title": "Пиеса с предизвестен край от некадърни артисти"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/388215-%D0%B4%D0%B0%D0%BD%D1%8A%D1%87%D0%BD%D0%B0-%D0%BE%D0%BF%D1%82%D0%B8%D0%BC%D0%B8%D0%B7%D0%B0%D1%86%D0%B8%D1%8F,-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D1%87%D0%BE%D0%B2%D0%B5%D1%88%D0%BA%D0%B8-%D0%BA%D0%B0%D0%BF%D0%B8%D1%82%D0%B0%D0%BB-%E2%80%93-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0-%D0%B8-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%B0%D1%82%D0%B0", "text": "Комплексни мерки в образованието, социалната,  данъчната  и бюджетната политика  биха могли да намалят  бедността и  неравенствата  в България.  Пътят за  преодоляването  на тези проблеми  минава през данъчна оптимизация,  в ъвеждане на необлагаем минимум, диференцирана ставка на ДДС, засилено таксуване на натрупания капитал, инвестиции в образование и човешки  ресурси.  Това са част от  идеите , които  се чуха от   участниците  в  кръгла маса \"Неравенства и бедност в България\" ,  която се проведе  под патронажа на  президента  Румен Радев.     Днес неравенствата  в България са далече от всякакви средни европейски показатели.  С тотици хиляди българи живеят в бедност и в социално изключване, поставени са в унизителни условия да не могат да посрещнат елементарни човешки нужди, каза  президентът Румен Радев , който откри кръгла та  маса. Неравенствата водят до изкривяване на всички системи в обществото, има някакъв праг, до който те са допустими, но неравенствата днес в България са далече от всякакви средни европейски показатели и са толкова дълбоки, че в тях пропадат всякакви опити за обединение около национално значими цели за развитие, подчерта държавният глава.  Бедността  ражда корупция и престъпност, бедността е липса на справедливост, на работа, на образование, на здравеопазване, на сигурност, липса на шанс за реализация, посочи президентът. По последни данни на Евростат  за България,  които бяха цитирани в началото на форума, разликата в доходите  за 2017 г. между 20-те процента най-богати  българи  спрямо 20-те процента най-бедни българи вече е осем пъти, при средни нива в ЕС - 5,2. Над  1,7 милиона  българи живеят с доходи до 600 лева  при месечна издръжка  на живот за тази година, изчислена от КНСБ, 585 лева.  Над 2,3 милиона  българи живеят с месечни доходи до 1000 лева. Около 400 хиляди българи живеят със средни доходи между 1000 и 2000 лева месечно, което според разбиранията ги определя като средна класа, но в същото време тези доходи не им осигуряват икономическа сигурност, която е характерна за тази класа. Други 400 хиляди българи работят, но са бедни - с доходи под линията на бедност - 321 лева за тази година.  Състоянието на България  в ЕС е състояние на все по-голямо потъване в евроблатото на европейската бедност, каза  проф. Гарабед Минасян . Според него планирането на разходната част  на бюджета  се отдава значително по-трудно на Министерството на финансите.  Той посочи, че ако бюджетните излишъци се реализират като важни дългосрочни инвестиции, те биха довели до ръст на БВП. инвестиционната държавна политика у нас се оценява като рискова и водеща до мащабни корупционни практики, подчерта икономистът. Д а  се  създаде ново убеждение за съдържанието на бюджета и за начина, по който се използва  като механизъм за  ограничаване на бедността –  за това   призова проф. Христина Вучева. По думите й  у нас има увлечение той да се възприема като инструмент на макроикономическите цели, но бюджетът е еманация на конституционните права на хората и поради тази причина в целия западен свят се използва за осигуряване на финансовите условия за колективните им потребности.  Според проф. Вучева идеите  за диференциация на ДДС трябва да се осмислят по-сериозно  и  да се направи  анализ за това  от  финансовото министерство по групи потребителски стоки. Финансистът посочи, че  преминаването към прогресивно облагане  едва ли ще реши проблемите с  неравенствата  у нас в условията на свободен пазар , защото прогресията би била  ефективна , ако се въведе в целия свят или поне в целия ЕС.  Иначе няма да постигнем желания ефект.  За нея въвеждането на  необлагаем минимум за  хората с ниски доходи  под формата на връщане на данъци е добра мярка, както и да се обмисли дали да не се въведе отделен данък, насочен към хората с най-високите доходи - над 5000 лева  месечно, например. Икономистът  Атанас Пеканов  (WIFO) коментира, че преди време в икономическата теория е имало предпоставяне, че с икономическия растеж автоматично вървят неравенства, които след това  започват да намаляват.  По думите  му  това обаче не се случва автоматично и вече е ясно, че прекалено високите неравенства могат да бъдат опасни, а в България икономическите неравенства са най-високи от всички страни в ЕС. Според него неприятното е, че неравенствата остават толкова големи и при разполагаемия доход след данъци и социални трансфери, което показва, че данъчната и социална та   системи  не подпомага т  намаляването им. Пеканов посочи някои  мерки за  борба  с неравенствата и бедността - въвеждане на необлагаем минимум, диференцирана ставка на ДДС, както и засилено таксуване на натрупания капитал - силно прогресивен данък върху наследствата, върху големите имоти и имущества, увеличаване на максималния осигурителен доход, данък дивидент и екологични данъци. Икономистът отбеляза, че  образователните неравенства са също един от основните проблеми, защото унищожават бъдещия потенциал на икономиката на България. Лалко Дулевски , председател на Икономическия и социален съвет (ИСС),   обърна внимание на инвестициите в човешки капитал. О сновната предпоставка за бедността и неравенствата у нас  според него  е заради очертаващите се големи различия в качеството на човешкия капитал. Става дума за различия между грамотно и неграмотно население, което води до задълбочаване на неравенствата.", "date": "2018.10.10", "title": "Данъчна оптимизация, инвестиции в човешки капитал – мерки срещу бедността и неравенствата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388216-%D1%88%D0%B5%D1%84%D1%8A%D1%82-%D0%BD%D0%B0-%D0%BA%D0%B5%D0%B2%D1%80-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D0%BE%D0%BA%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Има обаче много събития, които могат да се случат в международен план, и които да повлияят на цената на суровия петрол, а оттам и на цената на газа и тока, предупреди той Няма да има промяна в цената на тока до края на годината. Това каза председателят на Комисията за енергийно и водно регулиране (КЕВР) доц. Иван Иванов по време на обществено обсъждане на проект на решение относно изменение на цените на електрическата енергия във връзка с изменение на цените на природния газ от 1 октомври 2018 година, предаде репортер на Агенция „Фокус“.  „Вие знаете, че има изготвен проект на решение на КЕВР, съгласно който цената на електрическата енергия остава непроменена до края на годината. Надявам се и след това да се запази цената на електрическата енергия. Директорът на „Булгаргаз“ заяви, че очаква да има повишение на цената на природния газ в края на 4-тото тримесечие с под 5%. Знаете, че ако повишението е под 5% няма да има промяна в цената на топлинната и електрическата енергия. Надявам се неговата прогноза да се окаже вярна, но има много събития, които могат да се случат в международен план, и които да повлияят на цената на суровия петрол“, допълни той.  „Постепенно през годините ще коригираме цената на мрежовите услуги. Както виждате в последното ценово решение на ЕСО ЕАД ние сме много консервативни и не допускаме съществени изменения на мрежовите тарифи“, уточни той.   \r\n  ", "date": "2018.10.10", "title": "Шефът на КЕВР: Няма да има промяна в цената на тока до края на годината"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388211-%D0%B7%D0%B0%D1%89%D0%BE-%D0%BD%D0%B5%D0%BF%D1%80%D0%B5%D0%BC%D0%B5%D0%BD%D0%BD%D0%BE-%D0%B8%D1%81%D0%BA%D0%B0%D0%BC%D0%B5-%D0%B2%D0%BB%D0%B0%D1%81%D1%82%D1%82%D0%B0-%D0%B4%D0%B0-%D0%B5-%D1%83%D0%B1%D0%B8%D0%BB%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%89-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82", "text": "Иди, че убеди вече някого, че убийството на журналистката Виктория Маринова не е свързано с работата и на „разследваща журналистка“. Още от първия момент на закъснялото огласяване на убийството, масово огромната част от българите, пребиваващи в социалните мрежи, възмутено и погнусено ревнаха, че властта, по-точно МАФИОТСКАТА ВЛАСТ е убила Виктория Маринова.     Традиционно малоумното поведение на МВР, в случая МВР – Мето, както и на прокуратурата, безобразното пропагандно „спешно“ заминаване в Русе на главния прокурор и на министъра на МВР, /за какъв такъв не е ясно, и за какъв такъв и що дирят там главен прокурор и министър, след като има достатъчно разследващи, занимаващи се със случая/, дежурните „включвания“ на Борисов, който априори дразни с евтините си баналности всеки нормално мислещ в България, допълнително нажежи масовото възприятие – „журналистката е убита, защото е разследваща“. Обаче. Виктория Маринова НЕ Е разследващ журналист. Тя е водеща на тв предаване, която е дала гласност на интервю с журналисти от Биволь, интервюто даже не е правено от нея, но и дори да е – по каква логика ще убиват човек, който държи микрофона, вместо истински разследвалите аферата. Масовата психоза обаче е категорична – Виктория е убита заради работата й и зад убийството стои диктаторската управляваща власт. Всъщност, така е. Без значение Виктория журналистка ли е, или е обикновена домакиня. Мафиотската власт, която управлява крадливо България, е докарала дотам държавата, че посред бял ден могат да те изнасилят, душат, пребият и убият, докато правиш джогинг. Но. Реакцията на обществото показва единствено и само, че НИКОЙ НЕ ВЯРВА НА МВР, ДАНС, ПРОКУРАТУРА, БОЙКО БОРИСОВ, ЦАЦАРОВ, ГЕШЕВ, МЕТО ВЪТРЕШНИЯ И КОЙТО ОЩЕ СЕ СЕТИТЕ, ЗАЩОТО ВСИЧКИ ВИЖДАТ, ВЯРВАТ И ЗНАЯТ, ЧЕ ТЕЗИ ЛИЦА СА НЕФЕЛНИ, ОБВЪРЗАНИ В СИМБИОЗА. Не вярва българското общество, защото ежедневно е лъгано, пред очите му се покриват Големите Крадци, а се играят циркаджийски акции с посочени неудобни мишени, мачка се всеки, който е против тая Власт, а от телевизорите се леят отвратителните дитирамби на ТАКА НАРЕЧЕНАТА ЖУРНАЛИСТИКА, КОЯТО БЛИЖЕ ЗАДНИЦИТЕ НА УПРАВЛЯВАЩИТЕ. Обществото е зажадняло за ИСТИНСКА РАЗСЛЕДВАЩА ЖУРНАЛИСТИКА, която у нас се прави от ЕДИНИЦИ, тотално мачкани и пресирани от Властта! И когато се разбра, че убитата е журналистка, колкото и да звучи цинично, подсъзнателно на това общество му се прииска убийството на всяка цена да е заради работата и като „разследваща журналистка“. Но, пак но. Защото това е нож с две остриета – хем му се иска на обществото да си произведе „герои“, които са готови на всичко, дори да умрат, защото разкриват потресаващите мафиотски зулуми на Властта, че и убити от Властта да бъдат, хем същото това общество седи отстрани, гледа сеир и според положението – или плаче на бдение, или пляска с ръце, когато малцината наистина разследващи журналисти му поднесат на тепсия разкритията си за мафията. Но НИКОГА НЕ УЧАСТВА, НЕ Е СЪПРИЧАСТНО. Същото това общество си кюта в сеирджилъка. И не е направило и една стъпка, за да ЗАСТАНЕ до онези, които иначе умре да оплаква. Някак си му се иска да е убит разследващ журналист. Дори и като подсъзнателен копнеж – у нас да има истинска журналистика, а не курви, подлоги, безпросветни малоумници, страхливи мишки и слуги на управляващите, които гледа всеки ден по телевизиите и чете по провластовите 99,9% от медиите. И? И да бъде убит истински разследващ журналист? Вие какво ще направите е въпроса, но не СЛЕД ТОВА, А ПРЕДИ ТОВА? И колко убити още трябва да има, за да се изправите като народ и да хванете камъне и дърве!  ", "date": "2018.10.10", "title": "Защо непременно искаме властта да е убила разследващ журналист"}
{"url": "http://www.classa.bg/%D1%81%D0%B2%D1%8F%D1%82/item/388206-%D0%B7%D0%B0%D1%89%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B2%D1%8A%D0%BD%D1%88%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D0%B8%D1%80%D0%B0%D0%BD", "text": "Посланията от Техеран са твърди. На 1 октомври иранските сили изстреляха шест ракети по позиции на „Ислямска държава“ в Източна Сирия. Те паднаха само на няколко километра от намиращите се на сирийска територия американски военни; една от ракетите, които бяха показани по иранската държавна телевизия, беше с надпис върху нея: „Смърт за Америка, смърт за Израел, смърт за Ал Сауд“. Елитното иранско военно подразделение Корпус на гвардейците на Ислямската революция (КГИР) заяви, че ракетният удар е бил отговор на нападението от 22 септември срещу военен парад в град Ахваз, Югозападен Иран, при което бяха убити най-малко 25 души.     Зад ракетната атака обаче се криеше и ясно намерение да бъде изпратено послание не само до непримиримите екстремисти от „Ислямска държава“. Това беше недвусмислен сигнал към правителството на Тръмп и съюзниците му в Близкия изток, че Техеран няма да промени външната си политика въпреки затягането от Вашингтон на режима на санкциите – следващият кръг от тях влиза в сила през ноември – след като през май американският президент Доналд Тръмп извади САЩ от многостранното споразумение за иранската ядрена програма от 2015 г. На 3 октомври подходът на Техеран получи подкрепа, след като Международният съд на ООН нареди на Съединените щати да направят така, че санкциите срещу Иран да не засягат хуманитарната помощ, както и сигурността на гражданското въздухоплаване. Макар и неприложимо и отхвърлено от американския държавен секретар Майк Помпейо, решението на съда на ООН вероятно ще насърчи иранското ръководство да не променя предизвикателния си курс. Решението „още веднъж доказва, че Ислямската република е права и че американските санкции срещу народа на страната ни са незаконни и жестоки“, каза малко след това в изявление иранското министерство на външните работи. Смяната на курса от Иран към една повече „офанзивна“ външна политика след решението на Тръмп да се оттегли от споразумението за ядрената програма преди пет месеца поне донякъде се дължи на овластяването на твърдолинейните кръгове в центровете за вземане на решения в Иран, включително на ястребски настроени елементи в КГИР. Ракетните удари на КГИР по позиции на „Ислямска държава“ в Източна Сирия бяха нанесени по-малко от месец след ракетния удар на корпуса от 8 септември по няколко бази на кюрдската опозиция в Иракски Кюрдистан, при които загинаха най-малко 11 души и бяха ранени много повече. Като част от същата тази тенденция, Ройтерс съобщи през август, че Иран е доставил балистични ракети на шиитските си протежета в Ирак, за да развие там капацитет за производство на ракети като възпиращ фактор срещу всякакви нападения срещу Иран. Може би по-красноречиво събитие е обвинението от 2 октомври на френското правителство, че иранското министерство на разузнаването „без никакво съмнение“ стои зад осуетена през юни атака срещу ежегодния конгрес на иранската опозиционна организация в изгнание „Муджахидини на народа“ край Париж. Макар че иранското министерство на външните работи отрече Иран да е замесен, планираното нападение на европейска територия може да е признак за все по-голямо безразсъдство сред иранските хардлайнери, които да са готови да действат дори без одобрението на властта. Това обаче не означава, че американските санкции не са взели своята дан от Иран. Яростната атака на Тръмп срещу страната по време на сесията на Общото събрание на ООН миналия месец изпрати риала до рекордно ниско равнище от 190 000 за 1 долар при курс от около 65 000 малко преди САЩ да се оттеглят от споразумението за ядрената програма (За отбелязване е, че в края на 2017 г. иранският риал се търгуваше на ниво от приблизително 43 000 за 1 долар). Оттогава иранската парична единица се възстанови леко – вследствие на мерки като тази властите да продават американски долари и приемането в неделя от иранския парламент на нови мерки срещу прането на пари и финансирането на тероризма – но това няма да успокои кой знае колко опасенията на иранците, чиито спестявания рязко се обезцениха. Влошаването на положението на иранската икономика като цяло, изразяващо се в нарастващата инфлация, повишаващата се безработица и прекомерната ликвидност, доведе до това, че умереният президент Хасан Рохани бе извикан за първи път в парламента, за да отговаря на въпроси за иранските икономически проблеми и да чуе призиви за своето отстраняване от критици на центристкото си правителство. Преди това депутатите отстраниха от поста му министъра на икономиката и финансите Масуд Карбасиан, а преди него – и този на труда и социалната политика Али Рабией. Вътрешният натиск обаче не принуди Иран да смекчи настъпателната си политика в региона. Причината отчасти е, че умерените кръгове в Иран, опитвайки се да останат политически значими, откликнаха на надигналите се националистически настроения, доближиха се до хардлайнерите и тласнаха политиката държавната политика надясно. Дори и без тази промяна, можеше да се предвиди, че ще има съпротива на Иран срещу американския натиск. Тя се корени в утвърдилото се сред иранските ръководители – бивши революционери, станали преки свидетели на свалянето на режима на шах Реза Пахлави през 1979 г. и по-късно преминали през осемгодишната война с Ирак (1980-1988 г.) – схващане, че едно отстъпление може да повлече след себе си друго, както и че удовлетворяването на чуждестранни искания може да доведе до предявяването на нови такива. Наличието на такъв възглед получи ново потвърждение в четвъртък, деня след решението на Международния съд, когато иранският върховен лидер аятолах Али Хаменей заяви пред членовете на милициите на КГИР „Басидж“, че иранците, които призовават за отстъпване пред САЩ, „извършват най-голямата измяна към държавата и нацията“. За Техеран предложението на Вашингтон за нови преговори в условия на „максимален натиск“ е унизително. Иранското ръководство смята, че дипломатически преговори с ястребски настроено американско правителство, което има за цел смяна на режима, ще отслаби вътрешното му ядро на подкрепа и ще накърни неговия международен статус. За това е малко вероятно то да преговаря с правителството във Вашингтон, освен ако Белият дом не съумее да излезе с някакво предложение, което да запази авторитета на иранското ръководство – и да го убеди, че едно ново споразумение няма просто да бъде сполетяно от съдбата на това за ядрената програма.   БТА  ", "date": "2018.10.10", "title": "Защо американските санкции няма да променят външната политика на Иран"}
{"url": "http://www.classa.bg/%D1%81%D0%B2%D1%8F%D1%82/item/388207-%D0%B0%D0%BA%D0%BE-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D1%81%D0%B5-%D0%BE%D1%82%D1%86%D0%B5%D0%BF%D0%B8", "text": "Привържениците и противниците на независимостта на Каталуния са разделени и по въпроса какви ще са икономическите последици за областта при евентуалното й отделяне от Испания. На 27 октомври 2017 г. тогавашният каталунски премиер Карлес Пучдемон едностранно обяви независимост от Испания, предизвиквайки най-тежката конституционна криза в страната след възстановяването на демокрацията през 1975 година.     Това стана след референдум в неспокойната област, който испанското правителство и съдебната система обявиха за незаконен. На него гласуваха два милиона души, предимно сепаратисти, въпреки голямата, а според някои, жестоката полицейска операция за възпрепятстването му. Оттогава ключови представители на движението за независимост на Каталуния бяха хвърлени в затвора, а Пучдемон отиде в изгнание в Белгия. Кризата обаче не е отминала. Сепаратистко мнозинство отново има контрол над каталунския парламент и, въпреки по-помирителния тон на Мадрид, испанското правителство и избирателите са все така силно против законен вот за независимост. Не е изненадващо, че продължават да се задават въпроси за бъдещето на областта. Може ли да видим един ден независима Каталуния, било то по законен или по незаконен път? И как новата държава ще управлява своята икономика и по-конкретно търговските си връзки с останалия свят? „Причиняване на хаос“ Каталуния има голяма икономическа тежест – тя е с най-висок брутен вътрешен продукт (БВП) от всички испански области, като нейната икономика е приблизително с размера на датската. Какво обаче ще се случи с целия този БВП, ако регионът се отцепи от Испания? Анхел Талавера, водещ икономист за еврозоната в аналитичната компания Oxford Economics, казва, че преходът към независимост би бил „сравнително безболезнен“, ако бъде предшестван от правнообвързващ референдум. Каталунският икономист, който е против независимостта, обаче прави уговорката, че е „изключително слабо вероятно това да се случи“. Според него е по-вероятно регионът да се отцепи едностранно, „причинявайки хаос“. Първо, казва той, Каталуния ще изхвърчи от Европейския съюз и ще започне преговори по правилата на Световната търговска организация с ЕС и Испания, които категорично са най-големите й търговски партньори. Талавера пргнозира също, че чуждестранните инвестиции ще намалеят и, както видяхме преди референдума миналия октомври, компаниите ще започнат да преместват централите си по правни причини. „При условие че централното (испанско) правителство осигурява много ликвидност на региона, Мадрид може освен това да спре кредитната линия за Каталуния. Възможно е той и да блокира повторното влизане (на областта) в ЕС“, допълва Талавера. „Мисля, че Каталуния ще потъне в рецесия до две тримесечия“, прогнозира той. Преходи След референдума през 2017 г. има предупреждения, че несигурността около независимостта вреди на туристическия сектор и пазара на недвижимите имоти. Наистина, през юни каталунското правителство прогнозира, че икономическият растеж на областта ще се забави до 2,9% тази година при 3,4 % през миналата, въпреки че това е в унисон с тенденцията в национален мащаб. Областта продължава да привлича преки чуждестранни инвестиции от големи фирми като Amazon и Uniqlo. А през февруари Каталуния бе обявена за най-добрия регион в Южна Европа за чуждестранни инвестиции през 2018 г. от списание еф Ди ай (fDi), което е собственост на вестник „Файненшъл таймс“. Много икономисти – без значение дали са за или против независимостта – са съгласни, че една независима Каталуния може да има светло бъдеще, след като реши споровете си с Мадрид и ЕС. „Преходите винаги са тежки, но в дългосрочен и средносрочен план балансът между печалбите и разходите ще е в полза на Каталуния“, казва икономистът професор Сантяго Ниньо Бесера, подкрепящ независимостта, от университета „Рамон Люл“ в Барселона. „Има около 300 научни изследвания, които доказват, че независима Каталуния ще е успешна, и само около 10, според които няма да бъде“, отбелязва той. „Национален дълг“ Каталунските националисти също приемат краткосрочните проблеми от отцепването за цена, която си струва да бъде платена, за да се освободи областта от лапите на Мадрид. Те твърдят, че Каталуния винаги е имала свой отделен език и култура и се стреми към независимост от средата на 19-и век. Казват също, че регионът превежда на Мадрид по-голям дял от приходите от данък общ доход, отколкото би трябвало – претенции, които са оспорвани от някои икономисти. „В момента, когато Каталуния постигне независимост, първият проблем ще бъде определянето на дела от испанския национален дълг, който ще остане за (нея)“, заявява проф. Ниньо Бесера. „От моя гледна точка Каталуния не трябва да поема нищо от дълга, защото вече е платила прекалено много“, посочва той. Всичко това, разбира се, е чисто хипотетично и много коментатори твърдят, че Мадрид никога няма да позволи на Каталуния да се отдели, да не говорим да организира референдум за независимост. Проучванията на общественото мнение освен това навеждат на мисълта, че каталунците са разделени поравно дали да останат част от Испания, а сепаратистките партии никога не са получавали повече от 48% от народния вот. Ултиматуми Проф. Ниньо Бесера смята, че Каталуния в крайна сметка ще се отцепи, и когато това стане, ЕС и Испания ще променят своите позиции. „Обявяването на независимост не трябва да бъде прибързано или съпътствано с насилие. То може да бъде постепенно, като районът придобива все по-голяма автономия, докато повече няма смисъл да бъде част от Испания.“ В последния залп от сагата каталунският премиер Ким Тора заплаши преди няколко дни да оттегли подкрепата в националния парламент за правителството на малцинството в Мадрид, ако то не се съгласи до един месец да разреши официално произвеждането на референдум за независимост. Мадрид бързо отхвърли искането, но намекна, че отворен за разговори за по-голяма автономия. „Не приемаме ултиматуми“, каза Исабел Селаа, която е министър и говорител на испанското правителство. „Самоуправление да, но независимост не“, обобщи тя. Сепаратисткото правителство в Барселона не отговори на многократните запитвания на Би Би Си за коментар по икономическите въпроси, повдигнати в тази статия.   БТА", "date": "2018.10.10", "title": "Ако Каталуния се отцепи"}
{"url": "http://www.classa.bg/%D1%81%D0%B2%D1%8F%D1%82/item/388208-%D0%BC%D0%BE%D1%81%D0%BA%D0%B2%D0%B0-%D0%BB%D0%BE%D0%BD%D0%B4%D0%BE%D0%BD-%D0%B5-%D0%BD%D0%B0%D1%88-%D0%B2%D1%80%D0%B0%D0%B3-%D0%BE%D1%82-%D0%B2%D0%B5%D0%BA%D0%BE%D0%B2%D0%B5", "text": "Лондон е враг на нашата страна от векове, заяви заместник-външният министър на Русия Олег Сиромолотов, предаде РИА Новости. Бившият сътрудник на контраразузнавателния отдел на Федералната служба за сигурност (ФСС) в Москва заяви, че   подготвят атаки срещу стратегически обекти на най-голямата по територия държава в света. \"Това, че някой иска да ни удари не е новина за нас.      Още по-малко е новина, че заплахата идва от мъглявия Албион. Лондон е наш враг от царуването на руския цар Иван Грозни (ХVI век). Вероятно причината за това е неговото предложение за брак към тогавашната английска кралица Елизабет I\", каза генерал-полковникът в полуироничен стил. \"Ние ще отговорим на тези атаки и нашите действия ще бъдат сурови. Всеки агресор ще бъде наказан\", категоричен бе дипломатът на Москва.", "date": "2018.10.10", "title": "Москва: Лондон е наш враг от векове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388209-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B5%D0%B2%D0%BB%D0%B0%D0%BC%D0%BF%D0%B8%D0%B9-%D0%B8-%D0%B5%D0%B2%D0%BB%D0%B0%D0%BC%D0%BF%D0%B8%D1%8F", "text": "    През време на жестокото Максимианово гонение на християните живял в град Никодимия знатен момък на име Евлампий. Бил пламенен християнин. Заедно с други християни той се скрил в една пещера край града. Групата го изпратила един ден в града за хляб. Като влизал в града, той видял залепен на градските порти царски указ. Заповядвало се да бъдат предавани християните на смърт. Евлампий гласно изразил учудването си, че сам императорът опустошава държавата си, като избива най-верните си поданици. Християните смятали за свой дълг да се молят за царя, безпрекословно да изпълняват всички негови повели, когато те не са противни на Христовия закон. Изобщо за своята кротост и честност те заслужавали напълно названието добри и почтени граждани.     Някои езичници фанатици чули тия думи на Евлампий, хванали го и веднага го завели при съдията. Отначало съдията се опитал ласкаво да увещае Евлампий да се поклони на боговете. - Не погубвай младостта си – казал му той. – Не нанасяй безчестие на целия свой славен род. Ако послушаш царската повеля и се поклониш на боговете, ще получиш богати дарове и почетен сан. Ще бъдеш уважаван от всички в града. Храмовете са отворени. Да отидем заедно и да се поклоним на боговете! - С лъжливи думи и коварни обещания ти няма да ме отвърнеш от моя Христос – заявил момъкът. Съдията много се разгневил, Евлампий продължил: - По-добре е да послушаш моите думи: последвай добрия съвет и познай истинския Бог! Той ще ти даде не временна и суетна слава, а слава вечна и истинска. Неговите дарове превишават всички богатства. На Тоя Бог аз се покланям. Към Него отправям молитвите си. Гневът на съдията се уталожил. И пак започнал да прави опити да убеди Евлампий да принесе жертва на боговете. След това го заплашил с мъчения и най-после, наново разгневен, заповядал на своите хора да го бият жестоко. Евлампий спокойно понесъл ударите. Твърдостта му усилила яростта на съдията. Той замислял все по-страшни изтезания. Заповядал да го сложат на нагорещена до зачервяване решетка. Мъченикът вече очаквал смъртта, когато изведнъж почувствал нови сили в себе си. Той се изправил здрав и невредим. Всички присъстващи изпаднали в изумление. Чувствайки в себе си благодатна, свръхестествена мощ, Евлампий изказал желание да отиде в езическия храм. Съдията се зарадвал. Той помислил, че мъченикът се е съгласил най-после да извърши жертвоприношение. Придружен от голямо множество народ, Евлампий бил заведен в езическото капище. Там имало голям идол. Евлампий се обърнал към него с думите: - В името на Господа Иисуса Христа, идоле неми и глухи, падни на земята и се обърни на прах! Веднага идолът паднал и се разсипал. Присъстващите извикали: - Велик и силен е християнския Бог! Озлобен, съдията не искал да повярва. Заповядал да предадат Евлампий на нови мъчения. Мъченикът имал сестра, девойка, която се наричала Евлампия. Като чула, че брат й търпи мъчения за Христа и Неговото спасително дело, бързо се затекла към съдилището. Промъкнала се през тълпата. Приближила се до брат си и извикала: - Нали една майка ни е раждала? Нали в Единия Бог тя ни е научила да вярваме? Защо ти да страдаш за Христа, пък аз да съм лишена от тая чест? Защо не си ми обадил за това по-рано, та заедно да приемем страданията за нашия Бог? И аз искам да умра за Бога, и аз съм християнка! След това Евлампия се обърнала към съдията и му казала: - И аз съм служителка Христова! Христос е мой живот, радост на душата ми. И аз за Него съм готова да изтърпя същите страдания, които понася моят брат Евлампий! Съдията заповядал да бият девойката по лицето. После по негова заповед братът и сестрата трябвало да бъдат хвърлени в котел с кипящо масло. Евлампий пръв влязъл в котела. И оттам увещавал сестра си да не се бои, защото Божията помощ няма да ги остави. Като се прекръстила, Евлампия влязла също в котела. Господ изстудил врялото масло. Мъчениците радостно пеели хвалебни песни на Бога. Разгневеният съдия измислил нови мъчения. Избодени били очите на Евлампий. Братът и сестрата били хвърлени в огнена пещ. Но Господ не оставил верните си служители: смекчавал жестокостта на мъченията. След като се убедил, че не може да постигне целта си, съдията осъдил мъчениците на смърт. Главата на Евлампий била отсечена с меч. Евлампия предала душата си на Бога, преди още палачът да е дигнал меча си и над нея.", "date": "2018.10.10", "title": "Св. мъченици Евлампий и Евлампия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388210-10-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "732 г. - Битката при Поатие: Близо до Поатие, Франция, майордомът на Меровингите - крале на франките, Карл Мартел разбива голяма армия на маврите и по този начин спира нашествието на мюсюлманите в Западна Европа.   1780 г. - При най-опустошителния ураган, връхлетял Карибските острови, загиват над 22 000 души.   1846 г. - 17 дни след откриването на планетата Нептун английският астроном Уилям Ласел открива нейния най-голям естествен спътник - Тритон.   1868 г. - В Куба избухва въстание против испанските колонизатори, което е начало на 10-годишната война за независимост.   1911 г. - В Китай избухва Учангското въстание, което довежда до абдикация на последната китайска династия Цин и обявяване на Република Китай.   1935 г. - Гърция е обявена за монархия.   1944 г. - Втората световна война: 800 цигански деца са убити в концлагера Аушвиц.   1944 г. - Правителството на България приема наредба-закон за разтуряне на младежката организация Бранник.   1963 г. - Влиза в сила международния Договор за забрана на ядрените опити в атмосферата, космоса и под водата; договорът е безсрочен и открит за присъединяване, първоначално подписан от СССР, САЩ и Великобритания на 5 август.   1964 г. - Открити са летните олимпийски игри в Токио, Япония.   1970 г. - Фиджи обявява независимост от Великобритания.   1977 г. - В София се открива Национална гимназия за древни езици и култури (Класическата гимназия).   1977 г. - Състои се премиерата на българския игрален драматичен филм \"Авантаж\".   1983 г. - Съветският космически апарат Венера 15 влиза в орбита около Венера и започва да картографира нейната повърхност.   1986 г. - При земетресение в Салвадор загиват 1 500 души.   1987 г. - Държавата Фиджи е обявена за република.   1994 г. - В 10:51 часа в ТЕЦ Марица изток 3 се случва най-голямата промишлена авария в България - спуква се цистерна с вряла вода, при което се образува вълна висока над два метра, загиват 21 души, 6-ма на място и 15 по-късно в болница.   2001 г. - Президентът на САЩ Джордж Буш обявява списък на 22 най-опасни терористи в света.    ", "date": "2018.10.10", "title": "10 октомври, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/388202-%D0%BF%D0%BE%D1%81%D0%BB%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B0%D1%82%D0%BE-%D0%BA%D1%8A%D0%BC-%D1%80%D1%83%D1%81%D0%B8%D1%8F-%D0%B5%D0%BB%D0%B0%D1%82%D0%B5-%D0%BD%D0%B0-%D0%BD%D0%B0%D1%88%D0%B8%D1%82%D0%B5-%D1%83%D1%87%D0%B5%D0%BD%D0%B8%D1%8F,-%D0%B3%D0%BB%D0%B5%D0%B4%D0%B0%D0%B9%D1%82%D0%B5-%D0%B8-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D0%B9%D1%82%D0%B5", "text": " държави се готвят за провеждане на съвместни военни учения, които трябва да станат най-големите за последните десетилетия. Руските наблюдатели са поканени, както пише изданието Business Insider за да оценят военната мощ на Запада и да разберат, с кого си имат работа. Североатлантическия алианс залага на силата и „прозрачността“, желаейки Русия да усвои неговото послание колкото може по-добре. В спектакъла ще бъдат задействани от порядъка на 45 хиляди военнослужещи, 60 кораба, 150 самолета, 10 хиляди бойни машини. Ученията Trident Juncture ще се проведат на норвежка територия тази есен.     Американският адмирал, който осъществява командването на ученията се надява, че руските наблюдатели ще дойдат и ще се убедят в това, колко добре и синхронизирано работят съюзниците в НАТО и техните партньори. В това той вижда „сдържащия ефект“ за всяка страна, която се реши да пресече тези граници, намеквайки при това в прав текст за Русия. Макар, че Украйна не е приета в алианса, но нейни военнослужещи ще участват в ученията. В Киев вероятно отново са видели в това знак на съдбата и осъществяване на своите мечти за влизане в НАТО. Други мисли впрочем и не посещават украинското ръководство. В хода на толкова широко рекламираните учения, на Запад се предполага да се реализира сценария за освобождаването на незаконно окупирана норвежка територия в северната част на страната. Враг ще бъде някаква измислена държава „Муринус“. Даже не си струва да се гадае кого подразбират западните „партньори“ под измислената страна. Всичките им мисли са за Русия, която така им се иска да поуплашат със своята съмнителна военна мощ и единство, което се разпада на части в случай на реална военна заплаха за западните агресори. Това повече напомня бойните танци на папуасите, опитващи се да убедят Русия в собствената си значимост и опасност. Не, никой не казва, че армиите на НАТО са дреболия, но да се преувеличава тяхното значение в съвременните реалности също не бива. В Москва отчитат и факта, че обединеният западен свят в комбинация със съюзничетата си може подло да нападне нашата страна, както направи Хитлер през 20 век. Работата е в друго: военната доктрина на Русия се промени. Нашият отговор не харесва и трудно се смила от Запада. До мишките...     Превод: М.Желязкова", "date": "2018.10.10", "title": "Посланието на НАТО към Русия: елате на нашите учения, гледайте и се страхувайте"}
{"url": "http://www.classa.bg/%D1%81%D0%B2%D1%8F%D1%82/item/388203-%D0%BA%D0%BE%D0%BD%D0%B4%D0%BE%D0%BB%D0%B8%D0%B7%D0%B0-%D1%80%D0%B0%D0%B9%D1%81-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D0%B4%D0%B0-%D0%BF%D1%80%D0%B5%D0%B2%D1%8A%D0%BE%D1%80%D1%8A%D0%B6%D0%B8-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B7%D0%B0-%C2%AB%D1%81%D0%B4%D1%8A%D1%80%D0%B6%D0%B0%D0%BD%D0%B5-%D0%BD%D0%B0-%D0%BC%D0%BE%D1%81%D0%BA%D0%B2%D0%B0%C2%BB", "text": " държавен секретар на Съединените щати Кондолиза Райс изрази мнение, че за „сдържане на Москва“ на Запада му е необходимо да подкрепи превъоръжаването на украинската армия. Бившият държавен секретар изрази мнение, че „руските власти преминаха всички възможни червени линии и заслужават адекватен отговор“ предава  .     „В този смисъл аз поддържам въоръжаването на украинските военни, поддържам разполагането на добре въоръжени батальони на НАТО в Полша и Прибалтика“ - зави Райс. По думите на Райс, отчитайки приписваната на Москва причастност към отравянето на бившия офицер на ГРУ Сергей Скрипал и „агресията против Украйна“, Русия вече премина „границата на позволеното“. „За щастие ние с нашите европейски съюзници можахме да се договорим за съвместни санкции срещу Русия и аз мисля,че си струва да продължаваме“ - заяви Райс в интервю за изданието „Ново време“. Ще напомним, че в средата на миналия месец специалният представител на Държавния департамент по въпросите на Украйна Курт Уолкер заяви, че Съединените щати са   потребностите на Киев за засилване на способността за отбрана. През същия месец в Радата предложиха да се разреши на украинските военни   военна техника и въоръжение от Пентагона. А пръчката винаги като минимум им два края. Нима тази глупачка не разбира размерите на кутията на Пандора, която ще отворят?   Превод:М.Желязкова", "date": "2018.10.10", "title": "Кондолиза Райс предложи на Запада да превъоръжи въоръжените сили на Украйна за «сдържане на Москва»"}
{"url": "http://www.classa.bg/%D1%81%D0%B2%D1%8F%D1%82/item/388204-%D0%BD%D0%B5%D1%82%D0%B0%D0%BD%D1%8F%D1%85%D1%83-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D1%81-%D0%BF%D1%83%D1%82%D0%B8%D0%BD-%D0%B7%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%81%D1%80%D0%B5%D1%89%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BD%D0%B0-%D0%B8%D0%BB-20", "text": " министърът на Израел Бенямин Нетаняху заяви, че се е договорил с президента на Русия Владимир Путин за среща в най-близко време. „ Преди известно време аз поговорих с президента Путин. Ние се договорихме да се срещнем в най-близко време за да продължим координацията в областта на сигурността“ - заяви Нетаняху на заседанието на кабинета на министрите.     Транслацията се водеше във Facebook от канцеларията на премиера. Русия счита Израел за отговорен за гибелта на руските военни при падането на самолета Ил-20, който израелските F-16 поставиха под удара на сирийската ПВО. Израел отрича това. Москва заяви, че за обезпечаването на сигурността на своите военнослужещи ще достави в Сирия комплекси С-300, въпреки, че по-рано се въздържаше от доставки по молба на израелските власти. През тази седмица ръководителят на Министерството на отбраната Сергей Шойгу съобщи, че четири пускови установки С-300 и друга техника вече са пристигнали в Сирия. Планира се за три месеца да бъдат обучени сирийските военни за работа с тях. За сега това е най-важната новина на днешен ден. Според слуховете,  Израел и Русия подготвят ново съглашение за предотвратяване на инциденти в Сирия , което ще позволи на израелците да продължават да нанасят удари по подразделенията на Иран и Хизбола в Сирия. При това Русия ще продължи да настоява Иран да напусне територията на Сирия. Има някои данни, че  новото минимално време за предупреждение ще бъде 4-5 минути  (вместо сегашния минимум от 1-2). Именно така. Нетаняху е готов да се срещне с Путин в най-близко време, както съобщават средствата за масова информация днес. Тел Авив като цяло е „уверен“, че ситуацията в двустранните отношения във връзка с гибелта на Ил-20 ще бъде преодоляна бързо. Източникът съобщава, че в резултат от общуването на ниво военни на двете страни, кризата съвместно е характеризирана като „временна“. Ще видим какво ще предложи от своя страна Израел. Превод: М.Желязкова", "date": "2018.10.10", "title": "Нетаняху се договори с Путин за първата среща след катастрофата на Ил-20"}
{"url": "http://www.classa.bg/%D1%81%D0%B2%D1%8F%D1%82/item/388205-%D1%80%D1%83%D0%BC%D1%8A%D0%BD%D1%81%D0%BA%D0%B8%D1%8F%D1%82-%D1%80%D0%B5%D0%B7%D0%B8%D0%BB", "text": "Румънците се скатаха от дилемата какво семейство искат - между мъж и жена или съпрузи (барабар еднополови). И на референдума на 6 и 7 октомври, който трябваше на конституционно ниво да бетонира първия вариант, се покриха от правото на волеизявление. Малко над 20% са гласували, което прави вота невалиден. Нищо чудно този резултат да се дължи на апатия - повечето негласували да са си рекли, че тяхната работа ще я свърши я комшията, я съседният вход, блок, улица или квартал. Омаловажаване на проблема също е обяснение. Познавачи твърдят, че румънците били религиозни хора, но православната църква изненадващо се отдръпнала от първоначалната си подкрепа за \"брак между мъж и жена\", което вероятно е станало не без чужда намеса. И понеже зад референдума застана управляващата социалдемократическа партия, срещу която има широко недоволство, задето намига на корупцията, нищо чудно да иде реч и за \"наказателен\" пас от вота.     Но много по-важни са последиците. Когато живееш в глобализиран свят или в съюз, често собствените ти решения отекват далеч от страната ти. Виждаме докъде доведе самоволното решение на Ангела Меркел да прегърне миграцията. Днес в Европа се води люта схватка между здравословния консерватизъм и отровно свободолюбивия ултралиберализъм, който налага и еднополови бракове, и родителски права на тези бракове, и трети пол, и смяна на пола. И смяна на човешкия код, както се опасява традиционализмът. Румъния се оказа единствената православна страна, която си плю на петите от фронтовата линия. И това бе приветствано в ЕС, включително от лидера на социалдемократите в Европарламента Удо Булман. Да очакваме ли нова атака срещу БСП за приемане на Истанбулската конвенция? Сега ултралиберализмът ще закряка още повече. Провал за всички румънци, така зам.-лидерът на управляващата партия Стефанеску окачестви вота. Не е ли прав?  ", "date": "2018.10.10", "title": "Румънският резил"}
{"url": "http://www.classa.bg/%D1%81%D0%B2%D1%8F%D1%82/item/388201-%D0%B7%D0%B0%D1%89%D0%BE%D1%82%D0%BE-%D0%B5-%D0%B3%D0%B5%D0%B9-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B5%D0%B4%D0%B8%D0%BD-%D1%82%D1%83%D1%80%D1%81%D0%BA%D0%B8-%D1%84%D1%83%D1%82%D0%B1%D0%BE%D0%BB%D0%B5%D0%BD-%D1%81%D1%8A%D0%B4%D0%B8%D1%8F", "text": "В Турция Халил Динчдаг става известен като \"съдията гей от Трабзон\". След като се разчуло, че е хомосексуален, футболният съдия бил уволнен и станал жертва на всевъзможни унижения.  Оттогава се бори за справедливост.           Всичко започва през 2008 година, когато Динчдаг получава съобщение, че поради своята хомосексуална ориентация е негоден за военна служба. Той напуска казармата и се връща обратно в родния си Трабзон край Черно море. Започва работа като футболен съдия и всичко върви добре, докато в началото на 2009 година Турският футболен съюз не поискал от него да удостовери, че наистина не подлежи на военна служба. Тогава той представя въпросното медицинско свидетелство.     Наскоро след това ръководството на футболния съюз му съобщава, че повече няма право да свири на мачове, защото не е отбил военния си дълг. Спират да му разпределят футболни срещи, а накрая и го уволняват заради „несправяне с работата\". Турските медии масово започнали да пишат за \"съдията гей от Трабзон\". И макар че името му не се споменавало изрично, всички в родния му град отлично знаели за кого става дума. От този момент нататък животът на Динчдаг се променя драстично. Започнал да получава заплахи за живота си, което го принудило да напусне родния си град, независимо че семейството му приемало неговата сексуална ориентация. Динчдаг заминава за Истанбул, където известно време живее из парковете на града. Готов бил да работи като келнер или продавач, но всички работодатели го отпращали веднага, щом разпознаели лицето му. Тогава започнал да води борба.   Съдебно ходене по мъките   През 2010 година Динчдаг внася жалба за дискриминация срещу Футболния съюз с иск за финансово обезщетение. Той печели делото - Административният съд му присъжда обезщетение от 23.000 турски лири (около 7.200 евро) - пет пъти по-малко от исканите от Динчдаг 110.000 лири. Той обжалва решението, но без успех: съдът отхвърля жалбата с аргумента, че в случая \"няма нанесени психически щети\". Адвокатът на Динчдаг подчертава, че сексуалната ориентация на неговия клиент не му пречи да изпълнява професионалните си задължения на футболен съдия и че уволнението му нарушава както турската конституция, така и и принципа за равноправие, който Турция е длъжна да спазва по силата на редица международни документи, които е подписала.   Полицията в Истанбул редовно осуетява прояви на хората с хомосексуална ориентация   „Футболният съюз прояви чиста дискриминация спрямо моя клиент. Неговото уволнение е неправомерно\", казва адвокатът. Сега по случая трябва да се произнесе Конституционният съд на Турция, след което ще бъде сезиран и Европейският съд по правата на човека, уверява защитникът. След като губи работата си, Динчдаг се разболява от рак, но успява да надвие болестта. От 2009 година е безработен. Изкарва по малко пари като съдия в алтернативната \"Мъжка лига\" (Efendi lig) – в която са организирани любители на футбола, които се обявяват срещу съвременния комерсиален футбол. И понеже доходите от там не са достатъчни, за да преживее, семейството му го подпомага финансово. \"Светът на футбола не е толерантен към различните сексуални ориентации\" Спортният журналист Багъш Ертен е един от основателите на въпросната мъжка лига. За ДВ той казва, че случаят \"Динчдаг\" е показателен за мачизма и доминацията на мъжете в обществения живот. „Тези явления ги има навсякъде по света, а в Турция – те са особено силно изразени. Светът на футбола не е особено толерантен към различните сексуални ориентации\", посочва Ертен. Той е убеден, че битката за справедливост няма да е никак лесна, но знае, че Динчдаг няма да се предаде: \"Във футбола, също както и в живота, има загуби, но има и победи. Дано Халил има достатъчно търпение и сили да издържи докрай на тази битка\", казва журналистът.", "date": "2018.10.10", "title": "Защото е гей: Съдбата на един турски футболен съдия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388197-%D1%82%D1%8F-%D1%81%D0%BF%D1%80%D1%8F-%D1%81%D1%8A%D1%81-%D1%81%D0%BF%D0%BE%D1%80%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%82%D0%BE%D0%B2%D0%B0,-%D0%BD%D0%BE", "text": "Фитнес моделът Линдзи Пелас за пореден път вдигна адреналина на феновете си.  Блондинката показа бюст на светско събитие за радост на феновете си, макар че именно гръдната обиколка я отказа от спорта. \r\n   \r\n   Припомняме, че Пелас радваше феновете на бойните спортове на паузите на ММА битките, но отказа заради болки в гърба от общо 10-те килограма тежест, която оказваха гърдите върху гръбнака й. \r\n      ", "date": "2018.10.10", "title": "Тя спря със спорта заради това, но..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388198-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Не трябва да се отдавате на емоциите си. В противен случай, ще затънете в разочарования и огорчения, а от душевното ви равновесие, ще остане само спомен. Денят не е добър за нови романтични запознанства. Малко е вероятно, те да доведат до сериозни и надеждни отношения. И за в бъдеще - пазете в тайна личния си живот. ТЕЛЕЦ ( 21 април - 21 май )  Препоръчително е да осъществявате контакти с бизнес партньори, само след като внимателно, си направите план за идния месец. Наложително е, да си платите кредитите и дълговете към приятели. Колкото по-положително гледате на ситуацията в любовта, толкова по-положителна тя ще ви изглежда. Въпреки че, да се отдавате на илюзии не се препоръчва. БЛИЗНАЦИ ( 22 май - 21 Юни ) Минималния риск, ще бъде само от полза, така че може да го използвате в работата си и в решаване на финансови проблеми. Избягвайте пътуване на дълги разстояния с автомобил – възможни са аварии. Вечерта, може да се сблъскате с минали грешки, така че бъдете търпеливи и спокойно обсъдете ситуацията с близките си.   РАК ( 22 юни - 23 юли ) За да се предпазите от загуба и несгоди, днес трябва да сте много активни. Важно е, да спазвате елементарен режим на почивка, иначе сериозно ще подкопаете здравето си. Денят предразполага, за реализация на най-дръзките ви желания в личния живот. Особено, ако сте подготвили всички предпоставки за тяхното изпълнение. ЛЪВ ( 24 юли - 23 август ) Днес ще получите признание за професионализма си, от страна на колегите. Толкова ревностно ще се заемете с работата си, че до вечерта, ще си преизпълните плана. В любовта, трябва да държите емоциите под контрол, в противен случай неоправданата ревност, може да развали отношенията ви с любимия. А любовта, се изгражда с доверие - не забравяйте това! ДЕВА ( 24-ти август - 23 септември ) Очаква ви труден ден, когато около вас, ще има непрекъснати оплаквания, критики и дори агресивни атаки от ваша страна. Като цяло, равновесие няма да е излишно, така че бъдете внимателни. По-късно следобед, ви очакват добри новини – възможно е да получите пари за добре свършена работа преди време. ВЕЗНИ( 24 септември - 23 октомври) Трябва да започнете да мислите по по-оригинален начин, доколкото е възможно. Имайте предвид, че от днешните ви решения и ще зависи развитието на вашата кариера през следващата година. От любовни преживявания, е по-добре да се въздържате. Особено, ако от дълго време сте привлечени от лице, с което нямате общи интереси.   СКОРПИОН ( 24 октомври - 22 Ноември ) Хазартът и рискът, може сериозно да нарушат финансовото ви положение. Дори не се утешавайте с факта, че може да се спрете навреме. По-добре се заемете с нещо хубаво, например, завържете романтично запознанство. Денят обещава много емоции и впечатления, ако покажете най-добрите си качества на любимия.   СТРЕЛЕЦ ( 23 Ноември - 21 Декември ) Добър ден за тези, които са решили да пазаруват и да сменят имиджа си. Днес, може да си вземете нещо с отстъпка, както и да се появите пред близките си с нов и стилен външен вид. За финансови транзакции и инвестиции, не е най-доброто време, но да си купите пакет от туристическа агенция за предстоящите празници е добре. Особено, ако вече сте решили къде да отидете. КОЗИРОГ (22 Декември - 20 януари ) Във всякакви трудни ситуации, смело търсете помощ от приятели. Особено, ако вие, също сте им давали поддръжка в трудни моменти. От романтичното ви настроение, няма да остане и следа, когато научите някой новини за избраника си. Не прибързвайте, а внимателно разгледайте всички аспекти на ситуацията.  ВОДОЛЕЙ ( 21 януари -  19  февруари ) Трябва да разширите връзките си, за да постигнете успех и признание. Вие сте пълни с ентусиазъм и енергия, така че не се предавайте пред трудните задачи. Във финансите имате нужда от строги икономии, а пътуване на дълги разстояния е по-добре отмените. Ако вечерта помислите в самота, ще откриете много интересни неща.   РИБИ ( 20 февруари - 20 март ) Ако днес, се занимавате с някои спешен и важен въпрос, може да разчитате на успех и печалба. Просто свършете работата сутринта, а не следобед. В психологичен план деня е труден, така че избягвайте раздразнителността, агресивността и безпричинните обиди. Опитайте се да проникнете в скрития смисъл на всичко, което се случва.", "date": "2018.10.10", "title": "Дневен хороскоп 10 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388199-%D1%81%D0%BB%D1%83%D1%87%D0%B0%D1%8F%D1%82-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D0%B5%D0%B4%D0%BD%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE", "text": "Употребата на една смърт е също толкова мерзка, колкото и самото убийство. А премълчаването или измислянето на факти от нечия биография е като повторно убийство, пише Полина Паунова по повод смъртта на Виктория Маринова.           Ужасяващото убийство на 30-годишната журналистка Виктория Маринова потресе цяла България. В няколко града на страната се проведоха масови бдения в памет на водещата от русенската телевизия ТВН. В същото време това зверско престъпление, чийто извършител тепърва ще се разкрива, показа за пореден път колко поляризирано е българското общество. Посочи и още един важен факт: тоталния разпад на всички институции, който компрометира всяка теза в публичното пространство.   Фактите   Тялото на Виктория Маринова е намерено в събота край Дунав. Извършителят все още се издирва, неясни остават и мотивите му.      Според експертизата до момента, смъртта е настъпила вследствие от удари по главата и задушаване. По първоначална информация, жертвата е била изнасилена. В неделя, когато информацията, подавана от местната полиция, бе най-обилна, последното не бе категорично потвърдено, но не бе и отхвърлено. Разследващите твърдят, че от местопрестъплението липсват лични вещи - телефон, ключ за кола и др. Тоест, работи се и по версия за кражба. Друга версия, по която също се работи, е убийството да е свързано с журналистическата работа на Маринова. Но според твърденията на полицията, това е по-малко вероятно. Случаят начаса влезе в световния информационен обмен - през последните два дни почти няма западно издание, което да не споменава Маринова като третия убит в ЕС журналист. Навсякъде я представят като \"разследващ журналист\", което обаче не е съвсем вярно. Какво показва биографията на русенската водеща? На 30 години, с дете на 7. До февруари тази година е била съпруга на Свилен Максимов, който е бизнесмен, собственик на фирма за доставка на интернет и на телевизия \"Нетуъркс - България\", която е сред големите в региона. Тоест, Максимов притежава медията, в която Маринова е директор. Според информации в различни издания, след развода си двамата остават в добри отношения. В последното издание на воденото от Маринова предаване \"Детектор\" е излъчено интервю с журналиста от \"Биволъ\" Димитър Стоянов и румънския му колега Атила Биро, които бяха арестувани от полицията, докато работеха по разследване за източване на евросредства, свързано със строителната компания \"Джи Пи Груп\". В предаването Маринова анонсира интервюто, което обаче е взето от неин колега от телевизията. В този смисъл тя е водеща, но не и разследващ журналист. Както и колегата ѝ не е разследващ журналист, а интервюиращ. Преди да поеме предаването \"Детектор\", Маринова е била водеща на магазинно лайфстайл предаване в същата медия. Това, разбира се, не означава, че не е имала качества и смелост или пък че не е била почтена. Означава единствено, че не е разследващ журналист. От друга страна трябва да се подчертае, че Маринова е била в ръководството на една телевизия, която се оказва сред малкото медии, даващи гласност на разработки като тази на \"Биволъ\". В българската медийна среда това е рядка проява на смелост. Какво се случи после?   Както обикновено се случва в България, шокиращото престъпление за жалост поляризира до крайност две гледни точки. След съобщенията за зверското убийство на Маринова мигновено се появиха две теории. Първата: че журналистката е била убита заради работата си. И втората: че е станала жертва на психично болен от клиниката, намираща се в близост до местопрестъплението. Смайващото в случая е, че фактите останаха на заден план, а в медии и социални мрежи всевъзможни анализатори, журналисти и лидери на обществено мнение заключиха компетентно какво се случва, без значение в коя посока е мнението им. При това защитниците и на двете позиции прибегнаха до манипулация. Едните категорично изключиха версията, че Маринова е била убита заради журналистическата си работа, като за целта спестиха информацията за последното ѝ предаване. Така моментално се появи теорията, че убийството е дело на \"циганин\" или бежанец. Другите пък преувеличиха биографията ѝ до краен предел, обявявайки я за разследващ журналист - твърдение, което няма нищо общо с фактологията, с която разполагаме до момента. Западните медии, които май са доста по-наясно от нас самите каква е степента на медийна свобода в България (а тя е почти нулева), мигновено подеха новината, правейки връзка между казуса \"Маринова\" и позорното ни 111-то място по свобода на медиите. Българските журналисти пък не успяха спокойно да обяснят на западните си колеги, че само ден след убийството на Маринова е доста рано да се прави връзка между този конкретен случай и инак плачевното състояние на българската медийна среда. Впрочем, тази неспособност също е част от проблема с медийната свобода.   Очевидното и извън България   На този фон в социалните мрежи плъзнаха всевъзможни конспиративни теории, разпространявани от традиционните разбирачи от всичко. Подобни неща се случват навсякъде по света, но България е по-особен случай: тук такива теории заемат централно място в информационния поток, защото няма институция, генерираща достатъчно доверие, която да ги опровергае. Този факт явно е очевиден и извън границите на България, след като Брюксел веднага предложи помощ за провеждане на безпристрастно разследване на убийството в Русе. Очевидно усещането е, че София не може да се справи сама. Впрочем, именно заради това недоверие се стигна и до мигновеното разпространяване на преувеличената информация, че Виктория Маринова е разследващ журналист. Извън пределите на България изглежда \"нормално\" в страната ни да има посегателства срещу хора, дръзнали да не бъдат с властта. В обобщение: случаят с русенската журналистка разкри за пореден път няколко факта. Основният сред тях е, че обществото не вярва на институциите си, а това на практика означава разпад на цялата държава. Друг не по-малко значим факт е, че самите журналисти са склонни да преувеличават или премълчват информация, което е равносилно на заблуда. А всяка заблуда си има цел. И не на последно място: тези два компонента предпоставят мнението за страната ни в чужбина - България изглежда като територия, в която е „нормално\" журналист да бъде убит заради работата си. И като страна, която няма капацитет сама да се справи с проблемите си. Накрая да кажем и това: употребата на една смърт е също толкова мерзка, колкото и самото убийство. А премълчването или измислянето на факти от нечия биография е като повторно убийство.     \"Виктория бе убита от системата. От същата система, която се гаври с майките и която уби 20 души край Свогe.\" След убийството на журналистката от Русе в българското общество се надигат тих гняв  и недоверие към властите.             Съвсем явен е стремежът на разследващите органи да наклонят везните в полза на втората: вчера (8.10.) вътрешният министър Младен Маринов открито лансира предположението, че най-вероятно става въпрос за \"лице с психически отклонения\", въпреки че към този момент МВР не разполагаше с водеща хипотеза и вероятен заподозрян. В опит да демонстрират решимост за провеждането на обективно и ефективно разследване, в понеделник Младен Маринов и главният прокурор Сотир Цацаров посетиха Русе, където бе извършено бруталното престъпление. Ръководителят на държавното обвинение побърза да подчертае: \"Не можем да кажем, че версията за изпълнението на работата ѝ като журналист или с оглед тематика на предаванията ѝ е определяща версия\". Все пак той добави, че \"не е изключена нито версия, свързана със случайно посегателство, нито версия, свързана с планирано посегателство\". Непосредствено преди убийството, Виктория Маринова е представила в предаването си \"Детектор\" разследване на сайта \"Биволъ\" за случаи на корупция в огромни размери, с които е свързана строителната фирма \"Джи Пи Груп\". В тази връзка главният прокурор съобщи, че по случая е образувано разследване и че са запорирани 14 милиона евро по Закона за мерките срещу изпирането на пари. Други подробности обаче не бяха дадени. Тих гняв и недоверие към властите   Появата на Цацаров и Маринов пред медиите в Русе така и не успокои хората. Още същата вечер в по-големите градове в страната хиляди се събраха на бдения в памет на убитата журналистка. Такива прояви имаше в Пловдив, Стара Загора, Плевен, Ямбол, Сливен, Видин. А най-масовите, разбираемо, бяха в Русе и София, където сред хората доминираха тихият гняв и недоверието към властите. \"Тук съм, за да изразя възмущението си от това, което се случва в държавата. Поредният повод е бруталното убийство на това младо момиче, което вече ме кара да мисля, че сме на нивото на Русия по свобода на медиите и върховенство на закона. Не мога да кажа коя е най-правдоподобната версия, защото директно да свързваме случая с корупционен скандал би било прекалено наивно. Все пак има доказателства, които трябва да бъдат намерени и да се установи дали убийството действително е свързано по някакъв начин с работата на това момиче, но съвпадението е шокиращо\", споделя Калоян Донски, участник в бдението в столицата. \"Каквато и да се окаже истината, това е просто един от онези десетки и дори стотици скандални случаи, които са буквално невъзможни за осмисляне\", казва още Калоян Донски. \"Според мен властите са отговорни с безотговорността си - с капитулацията си по темата с Истанбулската конвенция и с това, че няма никакъв ясен сигнал, че искат да вземат някакви мерки, с които да предотвратят и зачестилите случаи на домашно насилие, и въобще да предпазят жертвите\", коментира Иван Петков, друг участник в бдението в София. За разлика от Русе, където проявата изцяло бе израз на скръбта на съгражданите на Виктория и на надеждата им за бързо разкриване на убиеца, в София бдението премина в своеобразен протест пред Съдебната палата. \"Много пъти сме палили свещи\"   \"Виктория бе убита от системата! От същата система, която се гаври с майките от години, от същата система, която уби 20 човека край Своге, от същата система, която уби хората в Хитрино, в Мизия, във Варна... Същата система, която преди две седмици задържа незаконно Димитър Стоянов и Атила Биро от Румъния. Ако не беше румънският журналист и бързата намеса на румънския дипломат, сигурно това нямаше да се размине само с незаконното задържане, сигурно щяхме да сме свидетели и на физическо насилие\", подчертаха членове на гражданското сдружение БОЕЦ. \"Много пъти досега сме минавали по този път, палили сме свещи, броили сме жертви. И до днес обаче нямаме отговори на въпросите - кои са поръчителите и изпълнителите на опитите за убийство спрямо журналистите Асен Йорданов, Огнян Стефанов, Стоян Тончев и много други\", казаха още от БОЕЦ. Те поставиха и две конкретни искания, които бяха посрещнати с ръкопляскания - независимо международно разследване на убийството на Виктория Маринова и оставки на Сотир Цацаров и правителството на Бойко Борисов. По-рано в понеделник и Дуня Миятович, комисарка по правата на човека на Съвета на Европа, призова за международен контрол над работата на прокуратурата по случая \"Маринова\". Междувременно във вторник по обяд (9.10.) в някои български медии се появиха противоречиви информации за арест на заподозрян за убийството на Виктория Маринова. БНР съобщава за арестуван румънски гражданин с молдовски паспорт, а според бТВ става дума за украинец с румънско гражданство, който водел скитнически начин на живот.", "date": "2018.10.10", "title": "Случаят \"Виктория Маринова\": употребата на едно убийство"}
{"url": "http://www.classa.bg/%D1%81%D0%B2%D1%8F%D1%82/item/388200-%D1%81%D0%B5%D1%80%D0%B3%D0%B5%D0%B9-%D1%81%D0%BA%D1%80%D0%B8%D0%BF%D0%B0%D0%BB-%D0%BA%D0%B0%D0%BA-%D0%B5-%D1%81%D1%82%D0%B0%D0%BD%D0%B0%D0%BB-%D0%B0%D0%B3%D0%B5%D0%BD%D1%82-%D0%B8-%D0%BD%D0%B0-%D0%BA%D0%B0%D0%BA%D0%B2%D0%B0-%D1%86%D0%B5%D0%BD%D0%B0", "text": "Как е бил вербуван Сергей Скрипал? Колко са му плащали британците? И как е бил разобличен като двоен агент? Книгата \"Досието Скрипал\" на британския журналист  Марк Ърбан дава отговори на тези въпроси.           Преди броени дни на пазара излезе книгата на журналиста от БиБиСи Марк Ърбан \"Досието Скрипал\". На корицата на немското издание в черен цвят е изобразена \"дългата ръка на Москва\", върху която грее малка червена петолъчка. За щастие самата книга е по-интересна и представлява много по-задълбочено четиво от карикатурата на корицата, която напомня за пропагандните битки от времето на Студената война. Централна тема в \"Досието Скрипал\" не е отравянето на бившия полковник от ГРУ и агент на британското разузнаване Сергей Скрипал, нито пък самата отрова \"Новичок\" или заподозрените Боширов и Петров (макар в книгата да се разказва и за престъплението). В основата на книгата стои личността на Скрипал и неговият жизнен път. Авторът на книгата е получил по-голямата част от информацията от самия Скрипал. През 2017 година, няколко месеца преди отравянето му, Марк Ърбан е провел с него няколко дълги интервюта.   Скрипал в началото на кариерата си   Кой е Сергей Скрипал?   Скрипал е роден в семейството на руски кадрови офицер. След като завършва военно инженерно училище той става сапьор-десантчик. Висок и спортен млад мъж, който многократно е скачал с парашут, а в армията се е боксирал на състезания. Служил е в знаменития 345-и гвардейски и парашутно-десантен полк, участвал е в подготовката за нахлуването в Афганистан, както и в други тайни операции. Пред Марк Ърбан е признал, че три пъти е бил в Китай - без виза, но пък затова с \"Калашников\". Скрипал е изтеглен на служба в Москва (в ГРУ) още преди съветските войски да нахлуят в Афганистан.     Сергей Скрипал (по средата) през 1977   Пред журналиста от БиБиСи Скрипал е споделил, че не смята себе си за предател. Предатели били Горбачов и Елцин, защото били допринесли за краха на Съветския съюз. Марк Ърбан го нарича \"неприкрит руски националист\" и пише, че Скрипал обичал да гледа Първи канал на руската държавна телевизия, че бил възхитен от завземането на Крим, както и че одобрявал политиката на президента Путин в Украйна. \"Украинците не могат без водач, затова се нуждаят от Русия\", казал Скрипал пред Ърбан. Как е бил вербуван от британците?   В няколко публикации се твърди, че британското разузнаване е вербувало Скрипал през 1995 година - когато той е бил резидент на ГРУ в Мадрид, но под прикритието на военен аташе в руското посолство. Тези информации обаче не отговарят съвсем на истината. В Испания Скрипал не е бил резидент, нито пък военен аташе. Официално той изпълнявал длъжността на първи секретар в посолството с ресор \"Наука и техника\". Там той е бил изпратен със специална задача и е бил на пряко подчинение на Москва. В книгата не се казва нищо за въпросната специална задача. Знае се обаче, че трудът му е бил ценен високо, тъй като след завръщането си в Москва бива назначен за шеф на кадровия отдел на ГРУ, а за него лично се бил застъпил първо заместник-началникът на ГРУ, а след това и самият началник на службата генерал Валентин Корабелников. В книгата не се разкрива как точно е станало самото вербуване на Скрипал. Но от казаното от бившия таен агент може да се предположи, че в играта са били намесени пари. Скрипал вложил крупна сума в един хотел в Малага, чието строителство обаче не започнало и така загубил парите. Предстояло му връщане в Москва, където в средата на 1990-те изобщо не било възможно без допълнителни средства да запази жизнения си стандарт и комфорта, на който вече бил свикнал в Испания. По това време британското разузнаване вербувало нови сътрудници и Скрипал се съгласил незабавно. Вероятно поради това той бил наречен Forthwith, което означава точно това - \"незабавно\".   Колко е получавал от МИ-6?   Различни източници посочват различни суми - едни твърдят, че за всяка конспиративна среща той получавал по пет или шест хиляди долара, а други, че са му платили общо 100 000 или дори половин милион долара. Или както високопоставен служител на британското разузнаване споделил пред Ърбан: \"Разбира се, че му плащахме добре, но не чак толкова добре...\". Според автора на книгата \"Досието Скрипал\", британците са се срещали с него общо 15-16 пъти (5-6 пъти в Испания, а в останалите случаи - в други държави). А за всяка една среща той получавал по около 3000 долара плюс премии, когато предавал особено ценни информации. Това означава, че за тези срещи той е получил може би около 70 000 долара. Тези пари Скрипал вкарвал в свои банкови сметки в Испания. По-късно в московското му жилище били открити разпечатки от банковите му сметки и те се превърнали в основната улика срещу него. Скрипал обаче така и не дал убедително обяснение за произхода на тези пари. Каква информация е давал на британците?   Още на първата си среща със сътрудници на МИ-6, провела се в Мадрид, полковник Скрипал предал на агентите подробна органиграма - схема със структурата на ГРУ и имената на началниците на отдели, подразделения и други подробности. Това бил много ценен документ, позволяващ на британците да си направят важни изводи за това как работело ГРУ. Не винаги обаче Скрипал подавал важни информации. Така например повечето от агентите в Малта, които той назовал, не се оказали никакви агенти: офицерите от ГРУ, от които се очаквало да вербуват все повече хора, просто записвали като агенти свои местни познати, от които те научавали разни клюки и слухове. След като през октомври 1996 се върнал в Москва, за да оглави кадровия отдел на ГРУ, Скрипал получил достъп до много по-ценна информация. Той обаче упорито отказвал да поддържа контакт с британското разузнаване в Москва, тъй като си давал сметка колко опасно може да е това. А като високопоставен служител на ГРУ вече не било лесно да пътува в чужбина. Затова той използвал нетрадиционни начини за предаване на секретна информация. Такъв е например случаят с едно пътуване на жена му и дъщеря му, които били на почивка в Испания. Скрипал дал на жена си книга, която тя трябвало да занесе като подарък на нейна приятелка, която била агентка на МИ-6. В нея Скрипал бил написал с невидимо мастило между редовете това, което искал да предаде на британците. Това мастило било сложно химическо съединение, което можело да бъде прочетено само в специална лаборатория. Скрипал криел мастилото в жилището си и по-късно то също било открито от следователите.     Една от по-актуалните снимки на Скрипал   Как е бил разобличен?   Книгата на Марк Ърбан не дава категоричен отговор на въпроса как точно е станало разкриването на двойния агент. Скрипал е арестуван през декември 2004 година, когато вече е бил излязъл в пенсия. Особено съмнително било това, че вече като пенсионер той усилено разпитвал за информация колегите си, които още работели в ГРУ. Претърсването на жилището му потвърдило подозренията. Скрипал е осъден на 13 години затвор, от които излежава само пет. Помилван е от руския президент - с още трима души, осъдени за шпионаж и разменени за руски агенти, задържани в САЩ (Анна Чапман е най-известното име сред тях). След това Скрипал заживял със семейството си в Солсбъри в малка къща. Тя била закупена на негово име от британското разузнаване на цена от 200 000 паунда. Скрипал решил да не се укрива. Покушението срещу него вероятно е било възможно именно поради това, че той е бил лесно откриваем. Междувременно беше съобщено, че групата разследващи журналисти \"Bellingcat\" е установила самоличността и на втория предполагаем атентатор в случая \"Скрипал\". Александър Петров всъщност се оказал Александър Евгениевич Мишкин - руски таен агент и военен лекар, служител на ГРУ. В края на септември неговият съучастник също беше идентифициран като агент на ГРУ, чието истинско име е Анатолий Чепига.", "date": "2018.10.10", "title": "Сергей Скрипал: как е станал агент и на каква цена?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388194-919-%D0%BC%D1%8A%D0%B6%D0%B5-%D0%B7%D0%B0-%D0%B4%D0%B5%D0%BD", "text": "Книгата на рекордите на Гинес съдържа много различни рекорди - някои от тях са забавни, други са странни, други са необичайни. Също така, там има сексуален рекорд, поставен от порноактриса от САЩ.            Лиза Спаркс успя да постави уникалното си постижение като в продължение на 24 часа е правила секс с 919 мъже. Трябва да се отбележи, че тя има добро образование - има магистърска степен по изкуства от университета в Кентъки. От 2012 г. Лиза Спаркс се е снимала в 160 порно филми.            В същото време тя е женена от 1995 г. насам. Рекордьорката няма деца, доколкото е известно. Лиза Спаркс има акаунт в Twitter, който има около 116 хиляди последователи. Тя публикува често снимки и видеоклипове с неприлично съдържание.        ", "date": "2018.10.10", "title": "919 мъже за ден..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388195-%D0%BE%D0%B3%D1%80%D0%BE%D0%BC%D0%BD%D0%B0%D1%82%D0%B0-%D0%BF%D0%BE%D0%BB%D0%B7%D0%B0-%D0%BE%D1%82-%D1%81%D0%B5%D0%BA%D1%81%D0%B0-%D1%81%D1%83%D1%82%D1%80%D0%B8%D0%BD", "text": "Невероятно, но факт - според проучвания много хора никога не са правили секс сутрин, пише немското издание Focus. В същото време сутрешният секс е не само лесен начин да започнете деня с добро настроение. Според учените любителите на сутрешния секс са и по-здрави, и по-продуктивни в работата. \"В проучване за сексуалните навици, поръчано от сайта mattressadvisor.com, са взели участие 1000 души. Всичките мъже и жени, на средна възраст 36 години били в силна връзка и живеели заедно с партньора си под един покрив\", се казва в публикацията на изданието.     \"63% от анкетираните жени и 37% от запитаните мъже са признали, че никога не са правили секс сутрин. В същото време 50% от мъжете са изразили желание по-често да се занимават със \"сутрешен сексуален спорт \", но едва 20% от жените за демонстрирали същото желание\", се посочва в статията. \"Не всеки от нас е готов да участва в каквото и да е начинание сутрин\", отбелязва авторът на публикацията. \"Причините за отлагане на сутрешния секс може да са миризмата на тялото и лошия дъх, разрошените прическа и подути клепачи. \"Според 50% от изследваните жени сутрин те просто нямат настроение за секс, докато 35,6% посочват, че нямат достатъчно време сутрин. 32,9% са посочили, че нямат достатъчно енергия по това време за секс\", се посочва в публикацията. В същото време 45% от жените и 53% от мъжете са разказали, че сутрешният секс увеличава тяхната ефективност и ги прави по-продуктивни и творчески. Освен това, респондентите, които били особено доволни от връзката си, са се занимавали със сутрешен секс по-често, отколкото други, отбелязва от своя страна Stern.", "date": "2018.10.10", "title": "Огромната полза от секса сутрин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388196-%D1%81%D0%B5%D0%BA%D1%81%D0%B8-%D0%BC%D0%BE%D0%B4%D0%B5%D0%BB-%D0%BF%D0%BE%D0%B8%D1%81%D0%BA%D0%B0", "text": "Руският модел Таня Митушина е голяма футболна фенка и разкри голямата си мечта - да срещне звездата на Ювентус Кристиано Роналдо. \r\n 24-годишната хубавица определи португалеца като \"идеалния мъж\" и призна, че мечтае за среща с него. \r\n   \r\n       Рускинята призова Роналдо да й се обади, без да се притеснява от това, че има годеница и без страх от последните събития около звездата, когото обвиниха в изнасилване. \r\n    ", "date": "2018.10.10", "title": "Секси модел поиска..."}
