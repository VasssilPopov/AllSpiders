{"url": "http://www.classa.bg/%D1%81%D0%B2%D1%8F%D1%82/item/381723-%CF%80p%D0%B8%D0%B7pa%C4%B8%D1%8A%D1%82-%D0%BDa-%D0%BDa%D1%86%D0%B8c%D1%82%C4%B8o%D1%82o-%D0%BC%D0%B8%D0%BDa%D0%BBo-%D1%82e%D0%B3%D0%BDe-%D0%BDa%D0%B4-%D0%BDa%D0%B9-%D0%BC%D0%BBa%D0%B4%D0%B8%D1%82e-%D0%BC%D0%B8%D0%BB%D0%B8ap%D0%B4ep%D0%B8-%D0%B2-c%D0%B2e%D1%82a", "text": "Дядo им e cмятaн зa нaй-бoгaтия чoвeĸ в Haциcтĸa Гepмaния, cлeд ĸaтo e изгpaждa opъжeйнa импepия нa гъpбa нa poбcĸи тpyд. Бaщa им e зaмeceн в eдин oт нaй-гoлeмитe пoлитичecĸи cĸaндaли в cлeдвoeннa Гepмaния и пoчти пpoпилявa ceмeйнoтo бoгaтcтвo, paзĸaзвa Вlооmbеrg.   Bce пaĸ ocтaвa дocтaтъчнo, зa дa мoгaт 19-гoдишнитe Bиĸтopия-Kaтaлинa Флиĸ и нeйният бpaт-близнaĸ Kapл-Фpидpиx Флиĸ дa cтaнaт нaй-млaдитe милиapдepи в cвeтa. Bceĸи oт тяx пpитeжaвa пo 1.8 млpд. дoлapa, cпopeд Индeĸca нa милиapдepитe нa Вlооmbеrg.     Зaд cъcтoяниeтo, диcĸpeтнo yпpaвлявaнo oт ceмeйнaтa им фoндaция в Aвcтpия, ce ĸpиe тъмнaтa иcтopия нa eднa oт нaй-бoгaтитe индycтpиaлни динacтии в Гepмaния.   Cлeдитe нa фaмилнoтo бoгaтcтвo cтигaт дo Фpидpиx Флиĸ (нa глaвнaтa cнимĸa), ĸoйтo пpeĸapвa 3 гoдини в зaтвopa, cлeд ĸaтo e ocъдeн oт Hюpнбepгcĸия тpибyнaл зa вoeнни пpecтъплeния зapaди изпoлзвaнeтo нa poбcĸи тpyд в пpoизвoдcтвoтo нa въopъжeниe зa нaциcтитe.     Родословното дърво на фамилията Флик   Toй cъздaвa cтoмaнeнa импepия, ĸoятo ce paзpacтвa, зaвлaдявaйĸи ĸoмпaнии в oĸyпиpaнитe oт нaциcтитe тepитopии, ĸaĸтo и в Гepмaния чpeз т.нap. apиaнизaции - oтчyждaвaнeтo и пpинyдитeлнaтa пpoдaжбa нa пpeдпpиятия c eвpeйcĸи coбcтвeници.   Oĸoлo 40 000 paбoтници мoжe дa ca пoчинaли, дoĸaтo paбoтят зa ĸoмпaниитe нa Флиĸ, cпopeд пpoyчвaнe нa пpeдпpиятиятa мy, фyнĸциoниpaли пo вpeмeтo нa нaцизмa, пyблиĸyвaнo пpeз 2008   Πpeдпpиeмaчът e ocвoбoдeн oт зaтвopa пpeз 1950 г., cлeд ĸaтo виcшият aмepиĸaнcĸи ĸoмиcap зa Гepмaния издaвa cпopни пoмилвaния зa гepмaнcĸитe индycтpиaлци. CAЩ и Beлиĸoбpитaния мy вpъщaт пapитe и бизнec имoтитe, вĸлючитeлнo eдин apиaнизиpaн aĸтив. Toй пpoдaвa бизнeca cи c въглищa и инвecтиpa пpиxoдитe в мнoжecтвo ĸoмпaнии, вĸлючитeлнo Dаіmlеr-Веnz, ĸaтo в ĸpaйнa cмeтĸa cтaвa нaй-гoлeмият aĸциoнep нa aвтoмoбилния пpoизвoдитeл.     \"Ocтaвяйĸи нacтpaнa вcичĸи мopaлни cтaндapти, Фpидpиx Флиĸ имaшe гeниaлнaтa дapбa дa cтaнe нaй-бoгaтият чoвeĸ в Гepмaния - 2 пъти\", oтбeлязвa Toмac Paмгe, aвтop нa иcтopиятa нa ceмeйcтвo Флиĸ.   Дpyги гepмaнcĸи бизнec динacтии, чиeтo бoгaтcтвo пpoизxoждa oтчacти oт нaциcтĸaтa eпoxa, ĸaтo Kyaнт и Йoтĸep и дopи няĸoи члeнoвe нa ceмeйcтвo Флиĸ, дaвaт oбeзщeтeния пoд няĸaĸвa фopмa зapaди изпoлзвaнeтo нa poбcĸи тpyд. Фpидpиx Флиĸ и нaй-мaлĸият мy cин Фpидpиx Kapл Флиĸ, ĸoйтo cтaвa eднoличeн coбcтвeниĸ нa ĸoнглoмepaтa, ниĸoгa нe ca гo пpaвили.   Индycтpиaлeцът пoддъpжa тeзaтa зa нeвиннocттa cи, твъpдeйĸи, чe нямa нитo пpaвнo, нитo мopaлнo зaдължeниe дa плaти oбeзщeтeниe. Cинът \"пpocтo нямa интeлeĸтyaлнaтa aмбиция дa ce cпpaви cъc cлoжнocттa нa гepмaнcĸaтa иcтopия и нaчинът, пo ĸoйтo ceмeйcтвoтo мy e зaмeceнo в нeя\", cмятa Paмгe.     Фридрих Карл и Ингрид Флик   Toчнo тoзи cин пoeмa юздитe нa ceмeйния бизнec cлeд cмъpттa нa бaщa cи пpeз 1972 г. Toй cтaвa eднoличeн coбcтвeниĸ нa тoгaвaшния нaй-гoлям чacтeн eднoличeн ĸoнглoмepaт в Гepмaния, cлeд ĸaтo изĸyпyвa дялoвeтe нa тpимa члeнoвe нa ceмeйcтвoтo пpeз 1975 г. Πpeз cъщaтa гoдинa тoй пpoдaвa и ocтaнaлия apиaнизиpaн aĸтив - дoмeннитe пeщи в гpaд Любeĸ нa aмepиĸaнcĸaтa UЅ Ѕtееl Соrр.   Πpeз 80-тe гoдини нa минaлия вeĸ Фpидpиx Kapл e зaмeceн в тeжъĸ cĸaндaл c нeзaĸoнни дapeния зa пoлитици, ĸoйтo вoди дo ocтaвĸитe нa гepмaнcĸия миниcтъp нa иĸoнoмиĸaтa и пpeдceдaтeля нa пapлaмeнтa. Toй твъpди, чe нe знae зa плaщaниятa и нe e oбвинeн. Πpeз 1987 г. нeгoвият нaй-близъĸ cътpyдниĸ e ocъдeн зa yĸpивaнe нa дaнъци, нo ce измъĸвa c ycлoвнa пpиcъдa и глoбa.   B paзгapa нa cĸaндaлa Фpидpиx Kapл Флиĸ пpoдaвa бизнeca нa Dеutѕсhе Ваnk зa 5.36 млpд. гepмaнcĸи мapĸи (2.17 млpд. дoлapa) пpeз 1985 г., cлeд ĸoeтo ce oттeгля oт oбщecтвeния живoт.   Πoчти 10 гoдини пo-ĸъcнo тoй ce пpeмecтвa дa живee в Aвcтpия, oтĸъдeтo e тpeтaтa мy жeнa - Ингpид Paгep, ĸoятo e c 32 гoдини пo-млaдa oт нeгo. Зaпoзнaвaт ce, дoĸaтo тя paбoти ĸaтo peцeпциoниcтĸa в xoтeл в cĸи ĸypopт. Фpидpиx Kapл Флиĸ yмиpa пpeз 2006 г., ĸoгaтo дeцaтa мy - близнaцитe Bиĸтopия-Kaтaлинa и Kapл-Фpидpиx ca eдвa нa 7 гoдини.   Toй пpитeжaвa \"cигypнa ĸoмбинaция oт aĸции, oблигaции, нeдвижими имoти и ĸaĸвo ли oщe нe\". Бoгaтaшът имa oщe мнoгo дa ocтaви нa близнaцитe и нa дpyгитe мy 2 дъщepи. Koгaтo Флиĸ yмиpa, тoй зaвeщaвa пo 1 млpд. дoлapa нa вcяĸo дeтe, cпopeд Индeĸca нa милиapдepитe нa Вlооmbеrg.   Днec бoгaтcтвoтo нa близнaцитe e пoд нaдзopa нa ceмeйнaтa фoндaция Flісk Рrіvаtѕtіftung, paзпoлoжeнa във Bиeнa. Tя oбaчe oтĸaзвa дa ĸoмeнтиpa cъcтoяниeтo нa ceмeйcтвoтo, a близнaцитe cъщo нe дaвaт интepвютa. Texнитe cecтpи - 50-гoдишнaтa Aлeĸcaндpa Бyтц и 44-гoдишнaтa Eлизaбeт фoн Ayepшпepг-Бpьoнep cъщo пpитeжaвaт пo 1.8 млpд. дoлapa.   \"Tъй ĸaтo cмe eднoфaмилнa фoндaция, нe paзĸpивaмe ниĸaĸви пoдpoбнocти нa външни лицa\", ĸaзвa пpeд Вlооmbеrg Щeфaн Baйзep.   Живoтът нa близнaцитe e cилнo пoвepитeлeн: тe нямaт пyблични cнимĸи. Πpeз 2017 г. Kapл-Фpидpиx cпeчeлвa peгиoнaлнa млaдeжĸa титлa пo фexтoвĸa. Зa cecтpa мy e извecтнo твъpдe мaлĸo.   Maйĸa им твъpди, чe ce e oпитaлa дeтcтвoтo им дa бъдe възмoжнo нaй-нopмaлнo.   \"Te пoлyчaвaт джoбни пapи oт втopи ĸлac, пoдxoдящи зa възpacттa, нe пoвeчe oт пpиятeлитe им. Taĸa щe ce нayчaт ĸaĸ дa ce cпpaвят c пapитe и тяxнaтa знaчимocт. Иcĸaм тe дa нe ce paзличaвaт oт пpиятeлитe им\", oбяcнявa Ингpид Флиĸ пpeд aвcтpийcĸия вecтниĸ Кrоnеn Zеіtung пpeз 2009 г.   Tя oтĸaзвa дa пoлyчи ĸpeдитнa ĸapтa oт дъщepя cи. \"Дeцaтa тpябвa дa нayчaт, чe нe ca нищo cпeциaлнo, a имeтo Флиĸ ги зaдължaвa\", ĸaзвa Ингpид пpeд гepмaнcĸoтo cпиcaниe Вuntе.   Близнaцитe yчaт в oбщecтвeнa гимнaзия в Южнa Aвcтpия, нo вce пaĸ изpacтвaт c пpивилeгиитe нa бoгaтcтвoтo. Koгaтo ca нa 13 гoдини, тe пpeмecтвaт в coбcтвeнaтa cи вилa нa тepитopиятa нa aвcтpийcĸия имoт нa мaйĸa cи. Peзидeнциятa имa диcĸoтeĸa, cпopтнa плoщaдĸa и тeниc ĸopт, oтĸpит oт тeниc лeгeндaтa и бивш нoмep 1 в cвeтa Илиe Hacтace, cпopeд вecтниĸ Кlеіnе Zеіtung.   Упpaвлeниeтo нa пapитe им e пoвepeнo нa тpимa изпълнитeлни диpeĸтopи c дeceтилeтeн oпит в yпpaвлeниeтo нa бoгaтcтвoтo, инвecтициoннoтo бaнĸиpaнe и пpaвнитe въпpocи.   Инвecтициoннитe цeли нa ceмeйнaтa фoндaция изглeждaт cĸpoмни. Цeлтa нa бaщa им Фpидpиx Kapл Флиĸ e 4% гoдишнa възвpъщaeмocт cлeд дaнъци, инфлaция и paзxoди. \"Звyчи мaлĸo, нaли?\", ĸaзвa тoй пpeд aвcтpийcĸoтo cпиcaниe Тrеnd пpeз 1998 г.   Ho дopи и cлeд cмъpттa cи тoй нe мoжe дa избягa oт лoшaтa cлaвa нa ceмeйcтвoтo. Πpeз 2008 г. пpecтъпници oтĸpaдвaт ĸoвчeгa c тлeннитe мy ocтaнĸи oт мaвзoлeя в гpaд Beлдeн, ĸъдeтo e пoгpeбaн, и иcĸaт 6 млн. eвpo oтĸyп. Πoлициятa paзĸpивa и зaлaвя извъpшитeлитe. Bпocлeдcтвиe ocтaнĸитe мy ca oтĸpити в Унгapия и пoвтopнo пoгpeбaни в Aвcтpия.   \"Haй-нaĸpaя cъпpyгът ми ce вpъщa y дoмa. Haдeждaтa и cтpaxът cвъpшиxa. Бeшe oтгoвopeнo нa мoлитвитe\", пpизнaвa Ингpид Флиĸ пpeд cпиcaниe Вuntе.", "date": "2018.05.07", "title": "Πpизpaĸът нa нaциcтĸoтo минaлo тeгнe нaд нaй-млaдитe милиapдepи в cвeтa"}
{"url": "http://www.classa.bg/%D1%81%D0%B2%D1%8F%D1%82/item/381719-%D0%BF%D0%BE%D0%BB%D1%83%D0%B3%D0%BE%D0%BB%D0%B8-%D0%B6%D0%B5%D0%BD%D0%B8-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F", "text": "В бели бански костюми, няколко жени обикаляли колумбийския град Санта Марта, за да раздават флаери на кандидата за президент на Колумбия Варгас Лйерас, бивш вицепрезидент на страната. На гърба си носели надпис \"#Best Vargas Lleras\". Варгас, обаче, не оцени усилията им и категорично отрече участието си в акта по бикини, като го нарече \"мръсна война\" срещу него.   \"Ние отхвърляме превръщането на жените в стока и неуважението, което представлява такава дейност\", гласи изявлението на предизборната кампания на кандидата. Също така, Варгас каза, че той \"никога не би извършил акт, който унижава жените и няма отношение към стратегията за разпространение на материали на кампанията от жени по бански.\"   Снимките, циркулиращи в мрежите, не останаха незабелязани от опонентите на Варгас. Марта Лусия Рамирес, кандидат за вице-президент на Иван Дуке (Демократичен център), отбеляза \"това е, което очаква колумбийски жени от кандидата на приемствеността, да бъдат третирани като обекти\" и придружи публикацията в Twitter с маркера #WomenBetterSinVargas   В отговор на Рамирес, Варгас намекна за евентуалното участие в тази \"мръсна кампания\" на спорния политически съветник Хуан Хосе Рендън, за който се твърди, че е имал връзки с трафика на наркотици. Кандидатът за президент помоли Националната избирателна комисия в Колумбия да разследва събитието и да разкрие тези, които отговарят за това.", "date": "2018.05.07", "title": "Полуголи жени предизвикват политическо земетресение в Колумбия"}
{"url": "http://www.classa.bg/%D1%81%D0%B2%D1%8F%D1%82/item/381720-%D0%B8%D0%BA%D0%BE%D0%BD%D0%BE%D0%BC%D0%B8%D1%81%D1%82%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D1%82%D1%80%D1%8A%D0%BC%D0%BF-%D0%B7%D0%B0-%D1%80%D0%B8%D1%81%D0%BA%D0%B0-%D0%BE%D1%82-%D0%BD%D0%BE%D0%B2%D0%B0-%D0%B3%D0%BE%D0%BB%D1%8F%D0%BC%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F", "text": "Повече от 1100 водещи икономисти в САЩ, в това число 15 носители на Нобелова награда, изпратиха писмо до президента Доналд Тръмп, в което предупреждават за възможното отрицателно въздействие, което може да имат протекционистките мерки, въведени през тази година от администрацията на президента.   В писмото, публикувано на интернет страницата на Националния съюз на данъкоплатците (NTU), икономистите припомнят, че през 1930 г. Конгресът не е взел под внимание съветите на икономисти, които призовали за отхвърляне на \"Закона Хоули Смуут \". Това законодателство, прието по време на президента Хърбърт Хувър, увеличило американските мита върху вноса.   Икономистите, подписали писмото, твърдят, че тогавашното пренебрежение към препоръките на специалистите, е довело до Голямата депресия и призовават сегашния президент и Конгреса да не повтарят грешките от миналото. Те подчертават, че протекционистки мерки \"ще увеличат разходите за живот и ще засегнат голямата част от американските граждани\".   По-специално, икономистите се позовават на протекционистките мерки като заплахите за оттегляне на Съединените щати от търговските споразумения и неотдавнашното налагане на мита върху перални машини, слънчеви панели, стомана и алуминий.", "date": "2018.05.07", "title": "Икономисти предупреждават Тръмп за риска от нова Голяма депресия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381722-%D0%B2%D0%B5%D1%87%D0%B5-%D0%BD%D0%B8%D0%BA%D0%BE%D0%B9-%D0%BD%D1%8F%D0%BC%D0%B0-%D0%BF%D1%80%D0%B0%D0%B2%D0%BE-%D0%B4%D0%B0-%D0%B2%D0%B8-%D0%B8%D1%81%D0%BA%D0%B0-%D0%B5%D0%B3%D0%BD-%D1%82%D0%BE", "text": "Забраняват снимането на лични карти. Чиновници и фирми вече няма да имат право да искат от гражданите да си казват ЕГН-то, за да ползват услугите им.   Родителите ще трябва да попълват данни в интернет на децата си до 14-годишна възраст. Изключението е, ако специален закон предвижда предоставяне на ЕГН – примерно при издаване на фактура. Това е предвидено в промяна на Закона за защита на личните данни. Тя е предложена от Комисията за защита на личните данни, а вносител на текстовете ще е премиерът Бойко Борисов, съобщи “24 часа”.     Поправките са публикувани за обществено обсъждане и повечето от тях се правят, за да отговори българският закон на изискванията на новия европейски регламент за личните данни GDPR, който влиза в сила от 25 май.   Българският закон само уточнява европейския регламент и вероятно ще влезе в сила доста след него. Но изискванията на регламента ще важат автоматично от 25 май, обясниха юристи. Работодателите вече няма да имат право да снимат лични карти, шофьорски книжки и всякакви други лични документи.   Изключение отново може да се прави, ако в закон е записано друго. Ограничението за снимане на лични документи ще важи и за всички останали фирми и администрации. Работодателите, освен това не могат да пазят по-дълго от 3 месеца документите на кандидатствали за работа при тях, пише 24 часа.   Интернет компаниите няма да имат право да ползват личните данни на деца, предвижда още законопроектът. Единственият начин да се ползват данните на човек до 14-годишна възраст е те да са предоставени от негов родител. Българският закон уточнява и някои от моментите в европейския регламент, които най-силно тревожеха бизнеса.   Така например глобите според нашето законодателство няма да са само максималните – от 20 млн. евро, или 4% от оборота на компанията. Вместо това Комисията за защита на личните данни ще определя размера на санкцията – от 10 хил. лв. до левовата равностойност на 20 млн. евро. Второто облекчение за бизнеса ще е, че специален служител за защита на данните ще трябва да назначат само компаниите, които обработват лични данни на над 10 000 души В еврорегламента това задължение е за всички с над 250 служители.     В нашия закон се премахва определението за лични данни, вместо това ще се ползват дефинициите от регламента. Те включват и имейл адрес, IP адрес и пр. Членовете на комисията ще получават и по-високи заплати. Досега възнагражденията им зависеха от средната заплата в публичния сектор. Вече председателят ще взема 90% от заплатата на шефа на НС, а членовете ѝ – 80 на сто от неговата заплата.", "date": "2018.05.07", "title": "Вече никой няма право да ви иска ЕГН-то!"}
{"url": "http://www.classa.bg/%D1%81%D0%B2%D1%8F%D1%82/item/381714-%D0%B0%D0%B4%D0%B2%D0%BE%D0%BA%D0%B0%D1%82-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0%D1%80%D0%B0%D0%B4%D0%B8-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB", "text": "Американската порноактриса Сторми Даниълс, която твърди, че е имала връзка с Доналд Тръмп, за която ѝ било платено да мълчи, изненадващо се появи в US телевизионно шоу и изигра себе си в скеч. В тв предаването „Събота вечер на живо\" Сторми Даниълс, чието истинско име е Стефани Клифорд, предупреждава Тръмп: „Знам, че не вярваш в климатичните промени, но се задава се буря, бейби\".     В шоуто Тръмп е изигран от актьора Алек Болдуин, а актьорът Бен Стилър се превъплъщава в образа на личния адвокат на Тръмп - Майкъл Коен, за когото се твърди, че платил на Сторми Даниълс $130 000, за да си мълчи за връзката с Тръмп, посочва Ройтерс.   В скеча Тръмп слуша разговор между порноактрисата и адвоката, но накрая се намесва и подхваща директен диалог със Сторми Даниълс.   „Какво искаш за всичко това, за да се разкараш?, пита той. „Оставка\", отговаря в скеча Сторми.   Болдуин в ролята на Тръмп обаче упорства: „Разреших кризата между Северна и Южна Корея, защо да не мога да разреша и това?\", на което Клифорд му отвръща, че е прекалено късно. „Знам, че не вярваш в климатичните промени, но се задава буря, бейби\", допълва тя, с което скечът приключва.   \"В края на краищата, той ще бъде принуден да се оттегли\". Така адвокатът на актрисата Майкъл Авенати коментира новият скандал около американския президент. Цитиран от Гардиън той заявява, че са събрани \"прекалено много доказателства\" по случая, които вероятно биха довели до предсрочно приключване на мандата на американския президент. Пред изданието Авенати заявява, че случаят вероятно няма да доведе до стартиране на процедура по импийчмънт, но със сигурност Тръмп щял да се оттегли сам.   \"Наяве ще излязат сериозни доказателства, а когато американците разберат какво се е случило, ще бъдат отвратени от поведението на г-н Тръмпи и това ще доведе до сериозни последствие\", коментира още адвокатът.   Това не е първият случай, в който името на американския президент е замесено в подобна афера.   През януари друга порно звезда - Алана Евънс, разказа за инцидент от 2006 г. по време на турнир по голф. Тогава настоящият американски президент я поканил в хотелската си стая, пише \"Гардиън\", като цитира \"The Daly Beast\". Там той бил със Стефани Клифърд. Има и трета порно актриса, която отправя подобни обвинения срещу Тръмп - Джесика Дрейк.", "date": "2018.05.07", "title": "Адвокат прогнозира оттеглянето на Тръмп заради секс скандал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381721-%D1%84%D0%B8%D1%80%D0%BC%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BD%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D1%84%D0%B0%D0%BB%D1%88%D0%B8%D0%B2%D0%B8-%D0%BA%D0%B0%D1%88%D0%BA%D0%B0%D0%B2%D0%B0%D0%BB-%D0%B8-%D1%81%D0%B8%D1%80%D0%B5%D0%BD%D0%B5-%D1%81%D0%BD%D0%B8%D0%BC%D0%BA%D0%B8-%D0%BF%D1%8A%D0%BB%D0%B5%D0%BD-%D1%81%D0%BF%D0%B8%D1%81%D1%8A%D0%BA", "text": "Станаха ясни фирмите, които ни продават сирене, кашкавал и като цяло млечни продукти примесени с растителни добавки. За сега списъкът се състои от малко над 40 фирми, с чиито продукти трябва да си имаме едно на ум, ако искаме да хапваме истинско сирене или кашкавал. Ето и производителите,  според сайта fermera.bg:   “Бор Чвор” с. Дълбок извор, обл. Пловдив     “Българско сирене” ООД, гр. Хасково     “Дарко” АД, гр. София;     “Дядо Либен” ООД, гр. Копривщица;     “Жоси” ООД, с. Чернолик     “Май дей” ООД, гр. София     “Милтекс-КК” ЕООД     “Млечни продукти” ООД, с. Маноле     “Родопея-Белев” ООД, гр. Смолян     “Хелиос Милк” ЕООД, гр. Айтос     ЕТ “Марси – М.Бакалов”, гр. Бургас;     “Хранинвест” ООД, с. Кичево, обл. Варна;     “Милтекс-КК” ЕООД, гр. Варна;     “Милки Лукс” ЕООД, гр.Бяла Черква, общ.Павликени, обл. В. Търново;     “ЧЕХ – 99” ООД, с. Соколово, обл. Габрово;     “Беталогистика” ООД, с. Гостилица, обл. Габрово;     “Милпак” ООД, гр. Дряново, обл. Габрово;     “Милкиекс” ООД, гр.Севлиево, обл.Габрово;     “Габрово Милк” ООД, гр. Габрово;     “Кондов Екопродукция” ЕООД, с. Старо село, обл. Ловеч;     “Абламилк” ЕООД, гр. Луковит; СД     “Войнов и сие”, гр. Монтана;     “Шипка 99” АД, гр. Първомай, обл.Пловдив;     “Ем Джей Дериз” ЕООД, гр.Карлово, обл.Пловдив;     “Филипополис РК” ООД, гр. Пловдив;     “Млечни продукти” ООД, с. Маноле, обл. Пловдив;     ЕТ “Росвер”, гр. Цар Калоян, обл. Разград;     “Маклер комерс” ЕООД, с. Брестовене, обл. Разград;     “Сирма Приста” АД, гр. Русе;     “Булдекс” ООД, с. Белица, обл. Силистра;     “Лактоком” ЕООД, с. Калипетрово, обл. Силистра;     “Дестан” ЕООД, с. Искра, обл. Силистра;     “Интерес 2000”, с. Ситово, обл. Силистра;     “Жоси” ООД, с. Чернолик, обл. Силистра;     “Родопея-Белев” ООД, гр. Смолян;     “Медина” ЕООД, гр.Мадан;     “Дарко” АД, гр. София;     “Май дей” ООД, гр. София; ЕТ     “Дея-Росен Деянски”, с. Опицвет, Софийска област;     “Добрев” ООД, с. Драгошиново, Софийска област;     “Дядо Либен” ООД, гр. Копривщица, Софийска област;     “Младост 2002”, гр. Търговище;     “Мизия Милк” ООД, гр. Търговище;     “Хадад” ООД, с.Макариополско, обл. Търговище;     “Си Ви ЕС” ООД, гр. Омуртаг, обл. Търговище;     “Бул Милк” ЕООД, гр. Хасково;     “Бяла Мечка” ООД, с. Минерални бани;     “Българско сирене” ООД, гр. Хасково;     “Сакарела” ООД, гр. Ямбол;     “Карил и Таня” ООД, гр. Ямбол.      ", "date": "2018.05.07", "title": "Фирмите, които ни продават фалшиви кашкавал и сирене ( снимки+пълен списък)"}
{"url": "http://www.classa.bg/%D1%81%D0%B2%D1%8F%D1%82/item/381715-%D0%B8%D0%BC%D0%B0%D1%82%D0%B5-%D0%BA%D0%B0%D1%84%D1%8F%D0%B2%D0%B8-%D0%BE%D1%87%D0%B8-%D1%83%D1%87%D0%B5%D0%BD%D0%B8%D1%82%D0%B5-%D0%B2%D0%B8-%D0%BD%D0%BE%D1%81%D1%8F%D1%82-%D0%BB%D0%BE%D1%88%D0%B8-%D0%BD%D0%BE%D0%B2%D0%B8%D0%BD%D0%B8", "text": "Ако живеете на място, където зимата е придружена от безмилостна липса на слънце, и ако тъгата ви се засилва, когато дойде \"тъмен\" сезон, може би причината за обезсърчаване е цветът на очите ви.   Изследователи от университета на Южен Уелс (ГТО) са установили, че хората с кафяви очи са по-склонни към т.нар. сезонно афективно разстройство, въпреки че то може да се появи и през лятото, но обикновено се проявява през есента или зимата , така известно също като зимна депресия.   Резултатите от това ново проучване бяха представени на годишната конференция на Британското психологическо дружество (BPS) в английския град Нотингам.   Учените стигнали до този извод след проучване на 175 студенти от USW и Университета Гирне, в северната част на Кипър, като не намерили пряка връзка между психичните различия и различния географски произход, но открили връзка с цвета очите.   Причината, поради която хората с кафяви очи са изложени на по-голям риск да станат \"жертви\" на зимната депресия, е в мелатонина, чиито нива намаляват с навлизането на светлина в мозъка.   \"Тъй като повече светлина навлиза в мозъка през сините очи, това може да доведе до по-голямо намаление на мелатонин през деня, така че хората с по-светли очи имат по-малка вероятност за сезонно афективно разстройство\", обяснява професор Ланс Рабойман.   Учените са установили също, че честотата на сезонната депресия при жените е с 40% по-висока, отколкото при мъжете. Тези данни са получени от друго проучване, представено на същата конференция, проведено въз основа на онлайн изследване на 2 031 възрастни. На всеки 100 мъже със сезонно афективно разстройство1 е имало 140 жени със същия проблем.", "date": "2018.05.07", "title": "Имате кафяви очи? Учените ви носят лоши новини"}
{"url": "http://www.classa.bg/%D1%81%D0%B2%D1%8F%D1%82/item/381716-%D0%BD%D0%BE%D0%B2%D0%B0-%D1%80%D1%83%D1%81%D0%BA%D0%B0-%D0%B1%D0%BE%D0%B9%D0%BD%D0%B0-%D0%BB%D0%B0%D0%B7%D0%B5%D1%80%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "Новата руска бойна лазерна система Пересвет, се модернизира и може да бъде представена на обществеността на парада по случай Деня на победата в следващите години, заяви заместник-министърът на отбраната на Русия, Юрий Борисов, в интервю за Канал Звезда.   На въпрос дали системата ще бъде представена на военния парад сега на 9 май, Борисов каза, че това ще бъде възможно \"през следващите две или три години, тъй като оръжието вече се модернизира\".   \"Днес тя изисква много превозни средства за поддръжка и обслужване, но скоро ще бъде съвсем компактна и вероятно ще я представим на обществеността\", каза заместник-министърът.   На 1 март руският президент Владимир Путин представи серия от нови оръжия, включително тази лазерна бойна система, и предложи на Министерството на отбраната да избере имена за тези оръжия чрез гласуване по интернет. Така новата лазерна система бе кръстена \"Пересвет\", на името на руския герой от битката при Куликово, след като името получи 40,83% от гласовете", "date": "2018.05.07", "title": "Нова руска бойна лазерна система"}
{"url": "http://www.classa.bg/%D1%81%D0%B2%D1%8F%D1%82/item/381717-%D0%B5%D0%BF%D0%B8%D1%87%D0%BD%D0%B0-%D0%B7%D0%B0%D0%BA%D0%B0%D1%87%D0%BA%D0%B0-%D0%BD%D0%B0-%D0%B8%D0%BB%D1%8A%D0%BD-%D0%BC%D1%8A%D1%81%D0%BA-%D1%81-%D1%83%D0%BE%D1%80%D1%8A%D0%BD-%D0%B1%D1%8A%D1%84%D0%B5%D1%82", "text": "Изпълнителният директор на Tesla Илън Мъск обеща да създаде компания за бонбони в намек за коментарите на милиардера Уорън Бъфет.   Както беше съобщено от Bloomberg, известният магнат отговори на критиките които Мъск отправи тази седмица по отношение на един от основните принципи на инвестиране на Бъфет: устойчиво конкурентно предимство на една компания, така наречения \"икономически ров\". Илън Мъск отхвърли стратегията като \"слаба\", внушавайки, че за една компания е по-важен темпът на иновациите.   Бъфет, изпълнителен директор на корпоративната холдингова компания Berkshire Hathaway, се възползва от възможността да обсъди критиките на годишната среща на мултинационалната си компания, с провокативно послание към основателя на SpaceX. \"Илън Мъск може да се осмели с нещо ново в някои области, но не мисля, че би искал да ни следва в бизнеса с бонбони\", пошегува се той. От 1972 г. Berkshire Hathaway притежава Candy Candy, успешен производител и дистрибутор на бонбони.   Предизвикателството беше прието и Мъск бързо реагира. За начало бизнесменът сподели коментара на Бъфет заедно с линк към анимационния филм \"Trolls\". После засегна известния инвеститор с туита: \"Започвам бонбонена компания и това ще бъде невероятно\", пише Илън Мъск, потвърждавайки в един следващ tweet, че това е \"супер, супер сериозно\".   За да влоши още нещата, изпълнителният директор на Tesla продължи своята \"трол кампания\" с няколко туита, един от които гласи : \"Тогава аз ще изградя \"ров\" и ще го напълня с бонбони. Уорън Б няма да устои на инвестицията. \" Неговият оживен отговор развълнува феновете, които започнаха да си представят света, в който Илън Мъск създава бонбони като Уили Уонка, герой от филма \"Чарли и фабриката за шоколад\".", "date": "2018.05.07", "title": "Епична закачка на Илън Мъск с Уорън Бъфет"}
{"url": "http://www.classa.bg/%D1%81%D0%B2%D1%8F%D1%82/item/381718-%D1%81%D0%B5%D1%83%D0%BB-%D0%BE%D1%81%D1%83%D0%B5%D1%82%D0%B8-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%BF%D1%85%D0%B5%D0%BD%D1%8F%D0%BD", "text": "Тази събота южнокорейската полиция осуети кампания за разпространение на брошури с пропаганда срещу Пхенян на севернокорейска територия, съобщава The Korea Times.   Според вестника, около 300 полицейски служители били разположени в публичен парк в южнокорейския град Паджу, близо до границата със Северна Корея. Група от около 20 активисти, включително севернокорейски дезертьори, се събраха там, за да пуснат балони с пропагандни брошури през границата. Активистите решиха да проведат кампанията, въпреки призивите на Министерството на корейското обединение да спре пускането на листовки, твърди Ройтерс.   Групата подготвила 150 000 листовки, 1000 банкноти от 1 долар и 500 книги за просперитета на Южна Корея след Корейската война.   Въпреки това полицията обкръжи камиона, носещ листовките, пластмасовите балони и газовите бутилки и предотврати разтоварването му. По този начин пропагандна кампания не се реализира.   На мястото също се събраха около 150 души, които се изправиха срещу активистите и ги обвиниха, че предизвикват конфронтация с Пхенян. \"Престанете да провокирате война\", викаха те според The Korea Times.   Събитието става малко след историческата среща между лидерите на двете Кореи, които подписаха декларация за \"пълното прекратяване на всички враждебни действия\" между двете страни, включително взаимното разпространение на пропагандни листовки, правено в продължение на десетилетия. В рамките на тези усилия корейците вече са демонтирали говорителите за пропаганда на границата и са обединили часовата си зона.", "date": "2018.05.07", "title": "Сеул осуети пропагандна кампания срещу Пхенян"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381713-%D0%B7%D0%B0-%D1%85%D1%80%D0%B0%D0%B1%D1%80%D0%BE%D1%81%D1%82%D1%82%D0%B0-%D0%B2%D1%81%D0%B5%D0%BA%D0%B8-%D0%B4%D0%B5%D0%BD", "text": "Вчеращният ден на храбростта коментарът на водещия е посветен на думите и на делата.   Не трябва да се страхуваме да посочваме и говорим за проблемите си. Но каквото и да кажем, делата са тези, които определят дали едно общество се променя или остава да тъпче на едно място.   В центъра на Бейрут има огромен паметник на Свети Георги. \"Свети Георги\" се казва и пристанището.   Защото преданието разказва, че това се е случило именно по тези древни земи, където езичниците плащали кървав данък, почитайки бога си - змей.    Когато Георги Победоносец победил змея, всички в древното царство приели християнството. В центъра на Бейрут днес се издига огромна църква, която носи името на светеца. Огромна статуя има и в Прага, и в Ереван, и пред сградата на ООН в Ню Йорк, и къде ли още не...     Тази история е много показателна за това как победата над злото е универсална и непреходна във времето ценност за всички хора по света, независимо от мястото, на което живеят. Затова и ние се припознаваме в подвига на Свети Георги - не са ни сломили, въпреки катастрофите и тъмните векове, през които сме преминали.   Смелостта е единственият път да бъдеш запомнен. Смелите просто живеят вечно. Смелост да говориш, смелост да действаш, смелостта да си почтен и добър човек, смелостта да не се влюбваш в себе си, смелостта да си на страната на истината и да не опитваш с думи да прикриваш неща, които са ясни на всички. Смелостта да не заблуждаваш, да не подвеждаш, да не лъжеш, да не крадеш.   Смелостта да си честен и да не правиш компромиси с живота си.    Като цяло християнството се уповава изцяло върху смелостта и след това върху милосърдието. Защото смелите са добри хора.   Когато няма смелост, идват низките страсти и безчестието. За да признаеш грешките си, се изисква смелост. Затова странете от хора, които шикалкавят. При тях обикновено има втори план. Те обикновено казват: „Оправяйте се сами. Аз нямам нищо общо\", признавайки, че им липсва смелост.   Или демонстрират смелост по други, доста периферни въпроси, избягвайки всякакъв сблъсък със змея.   Именно смелостта днес отсъства от нашето ежедневие - смелостта да бъдем нормални и да хванем живота си в собствените си ръце.   И не, това не е от по-малкото лешници в шоколада, от по-малкото мляко в маслото или повечето градуси в чашата, а от многото приказки около масата, които навън са просто шепот и благоговение пред силните на деня.   Смели в думите, слаби в делата.    Единственият начин да не виждаме шикалкавене е да не шикалкавим ние, сами със себе си. И когато разговаряме със съвестта си, да харесваме това, което чуваме. Ето това е смелостта. Всеки ден. Честит празник!", "date": "2018.05.07", "title": "За храбростта всеки ден"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381706-7-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "558 г. - куполът на катедралата Света София в Константинопол се срутва. Тогавашният император Юстиниан I нарежда реконстукция.     1099 г. - Кръстоносците достигат Йерусалим по време на Първия кръстоносен поход.   1663 г. - В Лондон е открит кралският театър в Друри Лейн.   1832 г. - Великите сили одобряват на конференция в Лондон баварския владетел Отон за крал на Гърция.   1895 г. - Руският учен Александър Степанович Попов демонстрира пред Руското физико-химично общество своето изобретение - първия в света радиоприемник.   1909 г. - Алберт Айнщайн е избран за професор по теоретична физика в Цюрихския университет.   1915 г. - Първата световна война: Английският лайнер Лузитания е потопен от германска подводница, като загиват 1198 души от общо 1962, намиращи се на борда му. Атаката накланя американското общественото мнение срещу Германската империя и ускорява влизането на САЩ във войната.   1919 г. - Съставено е Правителство на България (39), начело с Теодор Теодоров.   1936 г. - Основан е футболен клуб Локомотив Пловдив.   1937 г. - В САЩ е излъчено първото радиопредаване, което достига от западния до източния бряг.   1945 г. - Втората световна война: Генерал Алфред Йодл подписва в Реймс, Франция, безусловната капитулация на Германия, с което страната приключва участието си във войната. Документът влиза в сила на следващия ден.   1946 г. - Основана е компанията Tokyo Telecommunications Engineering с 20 служители, която по-късно е наречена Sony.   1992 г. - Космическата совалка Индевър е изстреляна за първи път.   1999 г. - Папа Йоан Павел II отива в Румъния и така става първият римски папа, посетил Източноправославна страна след Великата схизма от 1054 година.   1999 г. - Бомбардировка на китайското посолство в Белград.   2000 г. - Владимир Путин полага клетва като втори демократично избран президент на Русия (след Борис Елцин).      ", "date": "2018.05.07", "title": "7 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381707-%D0%B1%D0%BE%D1%80%D0%B8%D1%81%D0%BE%D0%B2-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0-%D0%B4%D0%B0-%D1%81%D0%B8-%D0%B3%D0%BB%D0%B5%D0%B4%D0%B0-%E2%80%A6-%D1%81%D1%83%D0%BF%D0%B0%D1%82%D0%B0", "text": "Точните му думи, в интервюто от преди два дни бяха “Аз лично смятам, че (сделката за ЧЕЗ България) няма да се случи, но това си е лично мое мнение и не го казвам по телевизията”. Но правилния превод на нашенски език е, както виждате в заглавието. А това е така, защото нито една власт, никъде по света не би организирала и толерирала каквато и да било компания, на стратегически пазар да “гуши” около 100% от населението, без да се споделя, с когото, колкото, когато и където трябва. А най-кратко всичко изглежда ето така:       Нашият премиер-министър може да е всякакъв, но никога не е бил грубиян в отношението си и изказа към дамите?    ", "date": "2018.05.07", "title": "Борисов: Гинка Върбакова да си гледа … супата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381708-%D1%80%D0%B0%D0%B4%D0%B5%D0%B2-%D0%BA%D1%8A%D0%BC-%D0%B3%D0%B5%D0%BD%D0%B5%D1%80%D0%B0%D0%BB%D0%B8%D1%82%D0%B5-%D0%BE%D1%87%D0%B0%D0%BA%D0%B2%D0%B0%D0%BC-%D0%BE%D1%82-%D0%B2%D0%B0%D1%81-%D0%B4%D0%B0-%D1%81%D0%B5-%D0%B2%D0%BE%D0%B4%D0%B8%D1%82%D0%B5-%D0%B8%D0%B7%D1%86%D1%8F%D0%BB%D0%BE-%D0%BE%D1%82-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D0%BD%D0%B0%D1%80%D0%BE%D0%B4%D0%B0-%D0%B8-%D0%B4%D0%B0-%D0%BE%D1%82%D1%81%D1%82%D0%BE%D1%8F%D0%B2%D0%B0%D1%82%D0%B5-%D0%BE%D1%84%D0%B8%D1%86%D0%B5%D1%80%D1%81%D0%BA%D0%B0%D1%82%D0%B0-%D1%81%D0%B8-%D1%87%D0%B5%D1%81%D1%82", "text": "Единадесет висши офицери от Българската армия получиха новите си звание от президента и върховен главнокомандващ Румен Радев.   По традиция това стана в навечерието на Деня на храбростта и празника на Българската армия 6 май. Церемонията бе в Гербовата зала на „Дондуков“ 2.   Към генералите Радев се обърна с думите, че „обществото ни очаква законност, прозрачност и ефективност при модернизацията на Въоръжените ни сили.”   „Като президент и върховен главнокомандващ очаквам от вас да се водите изцяло от интересите на народа и да отстоявате офицерската си чест. Убеден съм, че с вашия висок професионализъм, компетентност и умения, с изразените лидерски качества и висока мотивация ще отговорите на тези очаквания и ще продължите да работите все така последователно и решително за развитието на Българската армия и за издигането на нейния авторитет“, посочи той. „Нашите съюзници от НАТО и Европейския съюз очакват не декларирани, а реални способности и съвместимост”, заяви още държавният глава.     Ето и кои са офицерите с нови звания: генерал-лейтенант Андрей Боцев получи висше офицерско звание „генерал“.  Генерал-майор Димитър Илиев е назначен за заместник-началник на отбраната с висше офицерско звание „генерал-лейтенант“.   Досегашният командир на 3-та авиационна база бригаден генерал Иван Лалов пое длъжността заместник-командващ на Съвместното командване на силите и получи звание „генерал-майор“.   Държавният глава освободи бригаден генерал Иван Ортомаров от длъжността директор на дирекция „Операции и подготовка“ на Министерството на отбраната, назначи го на длъжността заместник-командир на Корпус за бързо развръщане на НАТО в Солун, Република Гърция и го удостои с висше офицерско звание „генерал-майор“.   Президентът назначи полковник Васил Лазаров на длъжността съветник на Върховния главнокомандващ на въоръжените сили по военната сигурност, като го удостои с висше офицерско звание „бригаден генерал“.   Румен Радев назначи полковник Пламен Ангелов на длъжността директор на служба „Военна информация“, като го удостои с висше офицерско звание „бригаден генерал“.   С указ на държавния глава полковник Маргарит Михайлов е назначен на длъжността директор на дирекция „Операции и подготовка“ на Министерството на отбраната. В Гербова зала той беше удостоен с висше офицерско звание „бригаден генерал“.   Президентът удостои полковник Митко Григоров с висше офицерско звание „бригаден генерал“ и назначи капитан I ранг Георги Пенев на длъжността заместник-командир на Военноморските сили, като го удостои с висше офицерско звание „флотилен адмирал“.   С друг свой указ Румен Радев назначи полковник Димитър Петров на длъжността командир на 3-та авиационна база и го удостои с висше офицерско звание „бригаден генерал“.   Държавният глава удостои и полковник Веселин Стоев – административен ръководител – военно-апелативен прокурор на Военно-апелативната прокуратура с висше офицерско звание „бригаден генерал“.", "date": "2018.05.07", "title": "Радев към генералите: Очаквам от вас да се водите изцяло от интересите на народа и да отстоявате офицерската си чест"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381709-%D0%BD%D0%B0%D1%82%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B2%D0%BE%D1%8E%D0%B2%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-1-%D0%B2%D0%BE%D0%B9%D0%BD%D0%B8%D0%BA-%D0%BD%D1%8F%D0%BC%D0%B0-%D0%B4%D0%B0-%D0%B6%D0%B5%D1%80%D1%82%D0%B2%D0%B0%E2%80%A6-%D0%BF%D1%80%D0%B8-%D0%B2%D0%BE%D0%B9%D0%BD%D0%B0,-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BD%D0%B8-%D1%81%D0%BF%D0%B0%D1%81%D0%B5%D0%BD%D0%B8%D0%B5-%D0%B5-%D1%80%D1%83%D1%81%D0%B8%D1%8F%E2%80%A6", "text": "Русофилите са най-големите патриоти, защото ако изобщо има шанс да оцелеем при война, той е Русия да се намеси.   НАТО ще ни спаси толкова, колкото спаси Полша от Хитлер.   Който разчита на западни съюзници е предател или обикновен глупак.   Западните съюзници не са съюзници, а лъжци, които докато е мир ти продават оръжие, като дойде война, не воюват.   А Полша имаше договор за отбрана с Франция и Англия. Е, те това е НАТО…  ", "date": "2018.05.07", "title": "НАТО никога няма да воюва за България, 1 войник няма да жертва… при война, единственото ни спасение е Русия…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381710-%D1%81%D0%BF%D0%B8%D1%80%D0%B0%D0%BC%D0%B5-%D1%82%D1%83%D1%80%D1%86%D0%B8%D1%8F-%D1%81-%D1%80%D0%B0%D0%BA%D0%B5%D1%82%D0%B8-%D0%BE%D1%82-1967-%D0%B8-%D0%B3%D0%B0%D1%83%D0%B1%D0%B8%D1%86%D0%B8-%D0%BE%D1%82-1937-%D0%B3", "text": "“Защо на парада показваме 152мм. гаубица от 1937 година?” Този въпрос зададе във Фейкбук  . Един от отговорите беше, че това имаме, което не е от периода на “човеконенавистния социализъм”, и трябва да покажем че имаме и някаква армия, която не е наследство от злите комунисти. Но това оръдие не е единствената пародия. Каракачанов извади зенитни ракети от 60-те години. С тях ще спираме турските самолети, производство след 2000 г.   Турската инвазия е въпрос само на време и с гаубици от 1937, и с ракети от 60-те трудно ще ги преборим. Засега планове на ново въоръжаване няма. Дори което се прави, става по безбожни цени на западно оръжие, защото от тях политиците вземат по-високи комисиони. Но пък придобиваме символичен брой оръжие. За същите пари руската техника осигурява 3-4 пъти повече бойна мощ, а събитията в Сирия показаха и, че тази техника върши повече работа в бойни условия…", "date": "2018.05.07", "title": "Спираме Турция с ракети от 1967 и гаубици от 1937 г."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381711-%D0%BA%D0%B0%D1%82%D0%B0%D1%80-%D0%BF%D1%80%D0%B8%D0%B4%D0%BE%D0%B1%D0%B8-19-%D0%BE%D1%82-%D1%80%D0%BE%D1%81%D0%BD%D0%B5%D1%84%D1%82", "text": "Катар придоби дял от близо 19 процента в Роснефт, спасявайки руския петролен гигант от неуспешна сделка с китайския конгломерат Си И Еф Си (CEFC), предаде Ройтерс.   Постигнатото споразумение заздравява връзките между Москва и Доха в момент, когато Катар е бойкотиран от съседите си в Залива.   Държавният Катарски инвестиционен фонд (QIA) първоначално бе купил заедно с швейцарския консорциум Гленкор (Glencore) 19,5 процента в Роснефт за 10,2 милиарда евро (12,2 милиарда долара) при частичната приватизация на руската компания през 2016 година.   Миналата година обаче консорциумът се съгласи да продаде дял от 14,16 процента в Роснефт на Си И Еф Си за 9,1 милиарда долара.   Смяташе се, че сделката е ключова в разширяването на отношенията между Русия и Китай - най-големия енергиен износител и съответно потребител.   Сделката обаче се натъкна на проблеми, тъй като китайските власти започнаха разследване на основателя и председател на управителния съвет на китайската компания Е Цзянмин за предполагаеми икономически престъпления.   Гленкор съобщи снощи, че консорциумът, който продаваше дела си в Роснефт, се разпуска и допълни, че Катар и Гленкор сега ще притежават пряко дялове. Катарският инвестиционен фонд ще контролира 18,93 процента от акциите на компанията, а Гленкор ще държи около 0,57 процента.   Роснефт бе сериозно засегнат от американските санкции срещу Русия, наложени заради анексирането на Крим и заради ролята на Москва в кризата в Източна Украйна.   Източници, близки до Катарския инвестиционен фонд, посочиха, че Роснефт може да се окаже изгодна дългосрочна инвестиция, като се има предвид, че огромната компания струва 65 милиарда долара, въпреки че произвежда повече петрол от американската ЕксънМобил (ExxonMobil), чиято стойност е 324 милиарда долара.", "date": "2018.05.07", "title": "Катар придоби 19% от Роснефт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381712-%D0%BF%D0%B5%D0%B9,-%D0%B3%D0%B5%D1%80%D0%B8,-%D0%BF%D0%B5%D0%B9", "text": "О, сладко мое дете, така да ти се радвам значи в тоя момент! Радвам ти се, че следваш неотклонно едрите си амбиции (включително и тия на вашите), дори когато възпяваш габаритите на дупарата си.   Радвам ти се, че докато се пънеш да си готина и луда, успя между другото да научиш онова вехто парче на Гънс, макар да го пееш някак си по димитровградски.   Но най-много ти се радвам, че се нави да го изпълниш с чичко ти Волен Сидеров на барабаните. Напрао го уби!   За Гери Никол ми е думата, уважаеми. На нея се радвам, не на вас, хейтъри, дето само се чудите как да я захапете творчески и килограмово.     Волен Сидеров на барабаните и да живее в-к \"Демокрация\"   Гери е българският Форест Гъмп - известна е на всички, въпреки лимитите на външния си вид и ментални умения; има кутия, пълна с тайни, без да е наясно какво ще й се падне, и й се случват впечатляващи срещи с героите на съвремието.   Една от тях е музикалната колаборация с беквокала на Кобзон и известен роден полит-барабанчик Волен. При това баш след завръщането му от Крим, където така хубаво поупражни руския, че сега не го разбират останалите патриоти в другата му работна коалиция.   Не знам как и защо се случи тази среща, Гери Гъмп, но е великолепна по няколко причини.   Първо - Волен много иска да го взимаме сериозно и понякога почти успява. Когато задумка по барабаните покрай теб - край с това желание. Веднага се сещаме, че политиката е просто място на умели тъпанари, само дето тъпаните на някои са модифицират.   Второ - Гънс си е Гънс, нищо, че Аксел Роуз е заприличал на руса Корнелия Нинова. Да изсвирите „Суит чайлд оф майн\", вместо „Широка страна моя родная\" е сериозен удар и ако друзята на Волен го видят как изневерява със Запада, пак ще го викнат да дава интервюта в Кримско.   И трето - но най-важно - Волен си мисли, че така ще го припознаят и младите, и о.з. старшинките едновременно, но истината е, че нито едните, нито другите ще го направят. Неговият традиционен електорат, Гери, не те харесва особено. Намират те за твърде фриволна, без да превръщаш това в политически циркаджилък.   Ето как Волен всъщност получи доста спорна реклама в твое лице, докато при теб това няма никакво значение.    Твоите фенове нямат отношение към платинено бели коси, освен може би тези на Кристиян Костов.   Апропо - същата работа със Слави и Криско. Тия, дето си мислят, че Трифонов се опитва да яхне младежката вълна с политически цели, имат много здраве. На тая вълна й е още твърде рано да гласува, а като навреми, няма да им се занимава.   За сметка на това цъка клипчета и се кефи, че любимецът й може да си позволи Слави на въженце.   Радвам ти се и на теб, Криско. Само истински даровит шоумен и продуцент може с един замах да направи празнодумството на поредния телевизионен политикан на пух и пайети. Дори неговите подчинени не го взимат сериозно вече. Поемай шоуто, в теб ми е надеждата.   Опитът за флирт между генерациите, особено по линия на влияние върху подрастващите гласоподаватели, е меко казано смехотворен. Слави рязко се върна във времената, когато от него се очакваше да попее там колкото може, не да ни спасява парламентарно. Разликата е, че сега вече е само музикален фон на нов народен любимец.   А ти, Гери, с едно кавърче направи от Волен любител на американския упадък, пък той тъкмо беше убедил здравите сили, че умира за частушки и се кани да клати стабилността.   Ех, как ми се иска Тита сега да врътне един дует с Карадайъ, не че него го имат за фактор дори в собственото му движение. А Павел и Венци Венц ако вкарат Корнелия Нинова в някой техен клип, така културно ще шокират столетницата, че и Сигнал няма да я свести за всичките кинти на тоя свят.   Пей, Гери, пей! Направи цял албум с Волен на ударните, Марешки на хармоника и Бареков на дудук. Покажи веселата им панаирджийска същност, стига сме ги приемали на живот и смърт тия веселяци диви. Е, един ден сигурно и ти, Криско, Тита, Павката, Венци и останалите ще решите, че трябва да ни спасявате - я с референдум, я по друга партийна линия.   Но няма страшно, тогава ще са се появили нови млади лъвчета и лъвици, които ще направят за кашмер и вас, докато искате да ги приобщите към делото. Шоубизнес, какво да се прави...  ", "date": "2018.05.07", "title": "Пей, Гери, пей!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381704-%D0%BA%D0%BB%D1%8E%D1%87%D1%8A%D1%82-%D0%B5-%D0%BF%D0%BE%D0%B4-%D0%B8%D0%B7%D1%82%D1%80%D0%B8%D0%B2%D0%B0%D0%BB%D0%BA%D0%B0%D1%82%D0%B0", "text": "Понякога си мисля, че тоя надпис няма да е излишен при провеждането на ювелирни полицейски акции – ако се съди по изявлението на г-н Гешев, шеф на Специализираната прокуратура, цитирано от „МОНИТОР”: „90 минути полицаите търсили подкупа на Иванчева”! И накрая го намерили не в тайника на задната лява гума, защото такъв нямало, нито в резервоара, защото и там нямало тайник, а – в кашонче под предната седалка…   Час и половина, за да погледнеш в кашончето, което няма какво да търси под седалката, освен известно полицейско внимание – това наистина е рекорд на съвестното претърсване!   Както и да е – ние в съдебната система не бъркаме, за да не ни прискрипе пръстите, само внимаваме кой какво ни казва. А на депутатите най-после някой да им го рече в прав текст – вицепремиерът Валери Симеонов обяви, че търси „Депутати със съвест да подкрепят пушенето”. Така поне твърди „24 ЧАСА”, значи сигурно е вярно. Подкрепата я оставете настрани, да помислим за съвестта – след като г-н Симеонов издирва депутати със съвест, логично е, че има и такива – без съвест! Ние хранехме някакви съмнения, но друго си е да ни бъде речено от най-високо място!   В желанието си да помогнем на г-н Симеонов с честни и почтени депутати се заровихме из вестниците, но за съжаление открихме само един, и то – евродепутат. Позабравилият ни г-н Бареков ни дава изключително полезни съвети за смислен и полезен за обществото живот, добросъвесно цитирани от „МАРИЦА”: „За здрав мускул трябва да правиш деца”!  За всички, които ще си помислят лоши неща за мускула като такъв, ще кажем, че нашият европредставител има предвид друг един мускул и ще го цитираме без цензура: „При мен бицепс и трицепс са половин метър, тоест една четвърт е обиколката на ръката ми от височината на тялото“.   Хранителният режим също е важен: „Никакви пластмасови кутии с пилешко и ориз нито в залата, нито на работа, в парламента в моя случай.”   Предполага се – някои евродепутати си носят в пленарната зала кутийки и тайничко похапват на банките, докато другите обсъждат световните кризи и европейските проблеми, но нашият човек не е от тия! Той съвестно върши своята евродепутатска работа – отива на „Много и тежки мисии в далечните краища на света при почти военни и полеви условия. Каляват психиката и мускула. Обиколих България поне десет пъти, за да видя хората и да се запозная с проблемите им, сега го правя и в най-бедните държави на Африка, Азия и Америка.”   Евродепутатството на г-н Бареков очевидно има за основна цел да  калява мускула – но само то не е достатъчно– не трябва само блъскане с щангите, трябва и акъл! А акъл – дал Господ:  „Останалото е плод от многото работа и с мозъка. Мозъкът, мисленето (с него!), поема въглехидратите и гори най-много калории.”   Кой знае защо се присетихме за една мисъл, която според „ТЕЛЕГРАФ” принадлежи на Петър Дънов: „Как се е образувал носът? Известни сили излизат от мозъчните центрове, които са формирали издадеността. Носът се е образувал от предната част на главата. Ухото е образувало челото. За да излезе ухото отвън, умът е действал. Има една радиоактивност, която излиза от мозъка и оформя постоянно ушите”…   Не сме много сигурни дали цитатът (преписах­ме го дословно) така, както телеграфните колеги са го публикували, е верен и дали е точно от  Учителя Дънов, но ако има нещо вярно в твърдението, г-н Бареков светкавично трябва да наблег­не на физическите упражнения и да прекрати с мисленето – току-виж се прибрал от тежкия си мандат не само с мускули като Нещото от „Фантастичната четворка”, но и нос като на Пинокио и уши като на великденски заек.   А не е хубаво да ти мерят акъла и ушите с педи – я вижте Макрон как се изложи пред чужденците с пърхота си!", "date": "2018.05.07", "title": "Ключът е под изтривалката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381705-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D0%BA%D0%B0%D0%BA%D0%B8%D0%B9-%D1%81%D0%B5%D1%80%D1%81%D0%BA%D0%B8", "text": "    Когато излязла повеля от римския император Максимилиан (305–311 г.)  да бъдат принуждавани християните да се покланят на езическите богове, началниците на полковете повиквали при себе си всички служещи в тяхното ведомство, за да узнаят има ли между тях християни. В един полк стотникът с висок глас заявил на началника, че той от детинство е християнин и нява да се отрече от вярата си. Всички старания да го склонят да се отрече останали напразни. Тогава го свързали и отправили при воеводата Вивиан. Този християнин се казвал Акакий.     На увещанията на воеводата, Акакий отговорил с твърдо изповядване на вярата си. “Аз ще заповядам жестоко да те мъчак – казал воеводата, - ако не послушаш царската повеля и не се поклониш на нашите богове, по чиято милост царете царуват и победителите тържествуват. Нима ти мислиш, че си по-умен от всички ни? Вразуми се и престани напразно да се надяваш на човека, наричан Христос, Който по закон бил осъден и разпнат!”   - Ти се заблуждаваш – отговорил Акакий – и тежко грешиш, като казваш, че по милост на езическите богове царете царуват. Те царуват по волята на нашия преблаг Господ. А що се отнася до моето упование на Иисуса Христа, Когото ти наричаш човек, то цнай, че Господ наи Иисус Христос е Син Божи. Той заради нашето спасение дошъл на земята, станал човек и доброволно претърпял кръстна смърт. Но това ти ще разбереш само тогава, когато станеш християнин. - А как твоят Бог не наказва смъртно царете, които му се противят – попитал воеводата, - ако Той е всемогъщ?   - По това именно трябва да познаете Неговата сила и благост – отговорил Акакий. – Оскърбяван от вас, езичниците, Той дълго търпи туй, за да могат вярващите в него да извършват своя подвиг.   Воеводата се учудил на разума на християнина и го запитал дали се е учил.   - Не – отговорил той, - аз умея да чета само молитви. Но Бог помага на Своите раби. От самото начало за проповядване на Своето слово Той не избрал ни знатни, ни богати люде, ни учени и мъдри философи, а люде прости и неучени, бедни рибари, за да може Неговато непостижима сила и премъдрост да се прояви в тяхната немощ – тях ги ръководел и научавал Светия Дух.   - Остави безполезното многословие – казал воеводата – и ми кажи: ще се покориш на царската повеля и ще се поклониш ли на боговете?   - Както по-рано ти отговорих, така и сега ти казвам: Аз съм християнин и на идоли не принасям жертва!   - Жал ми е за твоята младост, понеже виждам, че не си на повече от 25 години, и не бих искал да те мъча. Но ти ше ме принудиш към това, ако не се откажеш от своето безумие.   - Не безумие, а благоразумие е да останеш верен на Бога, Който досега ме е пазил чрез Своето милосърдие – отговорил християнинът.   Воеводата дълго увещавал Акакия и се стараел да промени неговите убеждения. Но младият християнин, просвещаван от Светия Дух, му отговарял с мъдрост и непоколебима твърдост. Воеводата заповядал жестоко да го бият, като казал :”Да видим, ще му помогне ли Бог!” Кръвта на мъченика се леела под тежките удари, но той само повтарял:”Спасителю Христи, помогни на твоя смирен раб! Господи Боже, не ме оставяй!” – и търпеливо понесъл изтезанията. Като го видял изтерзан и обагрен от кръв, воеводата му казал:”Ще се поклониш ли сега на боговете?”   - Не! – отговорил мъченикът. – Аз имам Господ, Който ме укрепява. Преди изтезанието ме смущаваше известен срах. Но когато започнах да страдам, Господ ме укрепи чрез Своята помощ, и аз съм готов всичко да понеса, като твърдо се надявам на моя Бог.   Разгневеният воевода заповядал да усилят още повече мъченията на Акакий, но с нище не можал да победи вярата му и да го склони да се отрече от Христа. След изтезанието той бил затворен в тъмница. Една седмица по-късно воеводата получил повеля от началника си да пристигне в гр. Византион и да доведе със себе си престъпниците, за да бъдат съдени. Воеводата взел и Акакия заедно с другите.    Изнемогващият от рани, от дълъг път и от жажда мъченик с вопли зовял Господа, като Го молел за помощ; и внезапно се чули от небето думите:”Бъди мъжествен, Акакий!” Тия думи чули и някои от спътниците на Акакий, които паднали пред нозете му и го молили да ги научи на закона Христов.   - Аз самичък съм човек неграмотен и неучен – казвал им мъченикът. – Но помня онова, на което са ме научи свещеникът.   И поучавал своите спътници на Онова, което знаел за Христа, и някои то тях повярвали. На другия ден след пристигането на затворниците в гр. Византион воеводата заповядал на тъмничния стражар да заключи Акакий отделно във вътрешна тъмница, да го окове във вериги и няколко дни да не му дава храна. С глад и жажда той мислел да пречупи волята му и да го принуди да се отрече от вярата си. Заповедите на воеводата били изпълнени, но през прозореца на вътрешната тъмница другите затворници видели, че мястото, където е затворен Акакий, е озарено от чудна светлина, че ангели измиват и превързват раните му и му предлагат храна и питие. Те казали това на стражаря, който видял същото, но като влязъл в тъмницата, намерил Акакий да стои сам.   След една седмица Акакий бил повикан на съд. Като го видял здрав и бодър, воеводата започнал да мъмри стражаря, че той за пари е пускал при затворника роднини и приятели, които му донасяли всичко нужно. И стражарят и всички затворници разказали на воеводата за чудните посетители, които всяка нощ се явявали в тъмницата, където е затворен мъченикът. Воеводата предал отново акакий на жестоки изтезания. Но когато всичко се оказало напразно, той решил да го изпрати на тракийския управител Флакин.    Той му написал писмо, в което обяснил, че не бил в състояние да склони тоя войник да изпълни царската воля, и затова го праща при прекия свой началник, който има по-голяма власт. Тракийският управител затворил Акакий в тъмница, но по ходатайството на жена си, която била християнка, не го подложил на мъчения. Като прочел в писмото на воеводата сведенията за страданията на Акакий, тракийският управител разбрал, че е невъзможно да го склони да се отрече от Христа и го осъдил на смърт. Флакин бил толкова удивен от непоколебимата издръжливост на мъченика при страшните страдания, че дори строго укорил Вивиана, че е подложил на такива мъчения един римски офицер, а не го е осъдил и предал незабавно на свърт.   Изведен вън от град  , на определеното за смъртно наказание място, Акакий застанал на колене и извикал: ”Слава на Тебе, Боже! Благословено да бъде името Ти, Господи, загдето мене, недостойния, Ти удостои с честта да се наричам мъченик Христов!” Светият мъченик бил посечен с меч на 8 май 303 година. Християните благоговейно погребали тялото му.", "date": "2018.05.07", "title": "Св. мъченик Акакий Серски"}
{"url": "http://www.classa.bg/%D1%81%D0%B2%D1%8F%D1%82/item/381702-%E2%80%9C%D0%B4%D0%BE%D0%BD%E2%80%9D-%D0%BE%D1%82%D0%B1%D0%BB%D1%8A%D1%81%D0%BD%D0%B0-%E2%80%9C%D1%8F%D0%B4%D1%80%D0%B5%D0%BD%D0%B0-%D0%B0%D1%82%D0%B0%D0%BA%D0%B0%E2%80%9D", "text": "Уникалната радиолокационна станция “Дон-2МН” в Подмосковието беше приведена в пълна бойна готовност по време на тренировки по отблъскване на ядрен удар. Подробности за учението съобщи телевизионният канал “Звезда”.     В хода на тренировките беше симулиран масиран ядрен удар на територията на Руската федерация. Виртуални балистични ракети се приближиха към територията ѝ от различни страни: от водите на Средиземно море, североизточната част на Атлантическия океан и откъм Тихия океан. За няколко секунди системата безпогрешно идентифицира бойните части на ракетите и ги проследи.     В реална ситуация би последвала команда за пускане на прехващачи – въпреки цялата автоматизация на системите, подобно решение се взима от човек. “Дон” управлява батареи от противоракети за далечен и близък прехват, разположени в различни зони около Москва.   Радиусът на действие на гигантския радар е 4000 километра. Антенните матрици на четирите страни на “Дон-2Н” могат да засекат обект с размерите на тенис топка дори в близкия космос. Постъпилата от антени, спътници и други обекти информация на системата за предупреждение за ракетни атаки се обработва от гигантски суперкомпютър. Едно от достойнствата на системата е способността ѝ безгрешно да намира бойните глави на балистичните ракети измежду фалшивите цели – те са многократно по-леки и при влизането в атмосферата изостават от тежките плутониеви бойни глави.   “В момента системата за противоракетна отбрана на Москва и централния район на Русия А-135 “Амур” преминава през дълбока модернизация. Нейната особеност е в това, че характеристиките на системата се подобряват, без тя да се извежда от бойно дежурство”,   началникът на отдела за бойни алгоритми и програми полковник Илдар Тагиев.   Новите противоракети за “Амур” вече преминаха успешно изпитанията. За разлика от предшествениците си, те могат да свалят вражески бойни глави не само с ядрен взрив, но и чрез пряко попадение.", "date": "2018.05.07", "title": "“Дон” отблъсна “ядрена атака”"}
{"url": "http://www.classa.bg/%D1%81%D0%B2%D1%8F%D1%82/item/381703-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%BA%D0%BE%D1%87%D0%B8-%D0%BD%D0%B0-%D1%82%D1%80%D1%8A%D0%BC%D0%BF", "text": "    Франция изрази твърдо неодобрение към изявление на американския президент Доналд Тръмп, който използва атентатите през 2015 г. в Париж, за да защити правото да се носи оръжие.   „Франция изразява твърдото си неодобрение за думите на президента Тръмп за атентатите от 13 ноември 2015 г. и призова да се уважава паметта на жертвите“. Това заяви говорителката на министерството на външните работи Агнес фон дер Мюл.      По време на конференция на влиятелното американско оръжейно лоби NRA (Национална оръжейна асоциация) той разви теорията, че атентатите от 13 ноември 2015 г. в Париж биха имали по-малко жертви, ако хората носеха оръжие.  На 13 ноември 2015 г. 130 души загинаха, а мнозина бяха ранени в серия от атентати във френската столица, отговорност за които пое екстремистката организация „Ислямска държава“. Една от терористичните групи изби 90 души в концертната зала „Батаклан“.    „Те са били избити брутално от малка група терористи, които са имали оръжия. Те са стреляли спокойно и са ги убивали един по един. Бум, ела тук, бум ела тук, разказваше президентът, имитирайки с ръка джихадист с пистолет, стрелящ по жертвите си.    „Но ако някой служител или просто клиент имаше оръжие, или ако някой от вас беше там с оръжие, насочено в обратната посока, терористите щях а да избягат или щяха да бъдат обстреляни и това щеше да е друга история“, каза Тръмп, с което си навлече гнева на Франция.    „Свободното движение на оръжия в обществото не е бариера срещу терористичните атаки, напротив то може да улесни планирането им“, отвърна говорителката на „Ке д’Орсе“. „Франция се гордее, че е страна, където придобиването и притежанието на огнестрелно оръжие са стриктно регламентирани“, каза тя и добави, че „статистиките за жертви на огнестрелно оръжие не карат французите да преосмислят избора си“. .  ", "date": "2018.05.07", "title": "Франция скочи на Тръмп"}
{"url": "http://www.classa.bg/%D1%81%D0%B2%D1%8F%D1%82/item/381696-pink-floyd-%E2%80%93-%D0%BB%D1%83%D0%B4%D0%BE%D1%81%D1%82%D1%82%D0%B0-%D0%BE%D1%82%D0%B2%D1%8A%D0%B4-%D1%81%D1%82%D0%B5%D0%BD%D0%B0%D1%82%D0%B0", "text": "Ако попитате случаен човек  \"Какво е лудостта?\" , най-вероятно ще ви отговори, че това е нещо като болест на мозъка, при която човек трайно губи връзка с действителността и му се привиждат измислици или нереални неща. Това обобщение сякаш е толкова широко прието, че рядко подлежи на коментар. \r\n   Но в музиката на Pink Floyd нещата изглеждат различно. \r\n   Душевният срив на основателя на групата Сид Барет оставя дълбоки следи у останалите членове. Години по-късно, когато вече без него са световно известни, те ще заложат темата за лудостта (му) в най-успешните си албуми. \r\n   \r\n   \r\n \r\n   Изтъкани от неясни метафори, алюзии и двусмислен език, техните текстове дават едно различно място на лудия - място на човек, който всъщност знае и разбира нещо за света, за което останалите остават слепи. \r\n   По думите на Роджър Уотърс относно \"Стената\", албумът е останал толкова известен най-вече защото в него има нещо, което постоянно се движи под повърхността и резонира в душевността ни по особен начин. \r\n   \r\n   Именно в този албум и в едноименния филм, създаден по него, лудостта заема централно място. \r\n   Песните предават историята на едно полудяване с изключителна проницателност и жесток, суров тон. Макар и преплетен с привидно далечни и понякога странни разсъждения, в текстовете може ясно да се отличи един житейски разказ. \r\n   \r\n   Главният герой се казва Пинк и историята на живота му, както при всеки друг човек, започва още преди той да се роди. \r\n   Песните проследяват неговото детство, белязано от отсъстващия баща, който е убит на фронта  (1) , докато Пинк е още бебе, и от обсебващата майка, която не иска за него нищо друго, освен той да си стои до нея.  (2) (3) \r\n   \r\n   От дома историята се пренася към мъчителното му навлизане в обществото, представено през образа една жестока училищна система. Класната стая, която става и емблема на целия албум, смазва индивидуалността  (4) . \r\n   В училището комплексираните учители се гаврят с учениците с почти садистично наслаждение  (5) . \r\n   Години по-късно в своите халюцинации Пинк ще се връща към това училище, където деца, носещи едни и същи зловещи маски на лицата си, маршируват по поточни линии, за да паднат накрая един по един във фунията на голяма индустриална месомелачка, откъдето излизат на парчета кайма. \r\n   \r\n   Но въпреки присмеха и обидите през юношеството, Пинк в крайна сметка става музикант -  „кървящо сърце\", както го нарича учителят му, подигравайки злобно поетичните му наклонности. \r\n   В края на първото действие - вече като известен музикант - сякаш без да го иска той е увлечен в лъжливия свят на славата, леките жени, наркотиците и всички други крайности на рок звездите (подобно на истинския Сид Барет). \r\n   \r\n   Но веднъж постигнал успех и слава, започва и неговият душевен упадък. Песните разкриват вътрешния свят на човек, който се изплъзва на света, в който живеят другите. \r\n   Все по-трудно му е да се впише, постепенно бракът му се проваля и той изпада в пълна изолация. Другите хора, техните желания и стремежи му стават все по-чужди и неразбираеми. Опитите му да се свърже отново със съпругата си са ту вяли, ту отчаяни, и винаги странни  (6). \r\n   \r\n   Полудявайки постепенно, той започва да вижда ужасяващото навсякъде около себе си - както в социалните, така и в интимните отношения. \r\n   В неговите мисли и халюцинации се вплитат ужасът и безмислието на войната, бруталността на обществените институции, безумието на тоталитарната идеология и умъртвяващият такт на консуматорския битовизъм. \r\n   Той вижда майчината любов изобразена като поглъщаща и задушаваща, а майчината прегръдка - като стена. \r\n   Жена му е изобразена като огромна зловеща богомолка, която се гаври с тялото му, а учителят - като чук, който искада го смели на кайма (или може би да го направи на чук, също като себе си). \r\n   В края на своята история, вече напълно потопен в лудостта си, Пинк разбира, че е полудял. Във финалния си делир той е изправен пред съда на собствената си съвест и съден за това, че е луд и че с това е съсипал живота на близките си. \r\n   В това последно действие, когато всички се изреждат да го обвиняват и подиграват, той е изобразен като безжизнена парцалива кукла, подмятана като неодушевен предмет от зловещите гротескно изобразени герои от историята си. \r\n   И точно тук ние ставаме свидетели на нещо, което е далеч от онова „скъсване с реалността\". \r\n   Тук, в пика на своята лудост, Пинк се среща с нещо, което се оказва много по-истинско за него от самата действителност. И това е, че той наистина завинаги е останал просто един предмет в ръцете на всички тези хора, едно парче оживена плът, на което другите да се наслаждават и това е ужасяващата истина за неговото място в света. \r\n   От контролиращата майка, която иска да си го държи цял живот в клетката на дома, за да му се любува вечно, през училищната система, която го третира като безличен, бездушен бъдещ работник, или армията, за която е просто къс месо, което трябва да бъде смелено и оформено. \r\n   От жена му, за която сякаш никога не е бил друго освен сексуален обект, до неговите музикални протежета, за които е просто поредната звезда от чиято слава ще изцедят максимално много пари, а след това ще го изхвърлят на боклука. \r\n Да съществува само за да бъде обект на чуждото наслаждение е непоносимо за човешкото същество, равносилно на това да бъде жив мъртвец. \r\n   Ужасяващият отговор на един екзистенциален въпрос, от който Пинк не може да избяга, е квинтесенцията на неговата лудост. \r\n   Ето защо в своя изключителен разказ той съвсем не скъсва с действителността, а точно обратното. \r\n   Той наистина се срива душевно, но лудостта му не го прави гротескен, хаотичен и нелогичен - напротив, самият свят се разкрива като такъв. \r\n   В своята лудост Пинк започва да вижда едно зловещо измерение както на собствения си живот, така и на съвременността. \r\n   Неговият ужас е неспособността да си затвори очите. Докато \"нормалните\" могат да държат една вътрешна дистанция от всичко, за Пинк има само едно спасение - пълна изолация. \r\n   Поставяйки на сцена зловещата истина за своя собствен живот, той разбира и една истина за отвратителната месомелачка на консуматорското общество и неговия бит. \r\n   Пинк вижда не просто себе си, но и съвременния човек просто като предмет, роботизиран бездушен работник, чук в безкрайната армия от еднакви чукове, или просто като поредната тухла в стената. \r\n   Веднъж потопен в този страшен свят, желанията и страстите на другите му стават чужди, странни и дори плашещи. Той не може повече да се свърже с друго човешко същество, така както другите го правят.  \r\n Обществото е разобличено като брутално, нечовечно и безжалостно експлоатиращо, а близките му хора - като чудовищно себични същества, които се наслаждават от него като от предмет. \r\n   През целия си живот Пинк гради стената именно за да се предпази от ужаса на една действителност, на която нито може да придаде друг смисъл, нито да скрие от себе си. \r\n   И след всичко това е съвсем логично, че в големия театрален завършек, когато съдът го намира за виновен отвъд всякакво съмнение и заслужаващ най-голямата тежест на закона, неговата присъда е да се реализира най-дълбокият му страх - стената да бъде разрушена и той да бъде \"изложен\" на останалите хора (равносилно, може би, на смърт?). \r\n   Крахът на стената е краят на историята. \r\n   Обикновено в този разказ стената се свързва с отчуждението, с някаква фундаментална социална пречка, нещо наложено отвън, което ни разделя. \r\n   Една бариера, с която съвременния човек трябва постоянно да се бори, за да не загуби най-ценното - връзката с останалите хора. Но именно в това се крие голямото недоразбиране на историята. \r\n   Защото въпреки че Пинк се опитва да се измъкне от своя затвор, всъщност има нужда от своята стена и именно това е в сърцето на историята. Той сам я е изградил - тя е единственото нещо, което го предпазва от свят, който е неспособен да понесе. \r\n   Неговото нещастие всъщност е предречено още когато се ражда. Втората песен е едно послание към него, което съдържа част от онова, което той предстои да разбере по най-болезнения начин: (Песента ‚Thin Ice' (Тънък лед): \r\n     \r\n     Ако предишни албуми на Пинк Флойд като \"Тъмната страна на луната\" са поставяли въпроси, както казва Роджър Уотърс, относно човечеството и дали то е способно да бъде човечно, то \"Стената\" е със сигурност техен отговор. \r\n   Светът е само привидно „нормален\" или „човечен\" и човек може да живее в него само докато е способен да изтласква от съзнанието си и да не знае някои истини. \r\n   Той трябва да не знае цената на своето щастие и парадокса на своите желания. Той трябва да може да вижда себе си като нещо повече от гайка в огромната консуматорска машина. \r\n   Само способността да се дистанцира и да не вижда ужасното в света ще му позволи да живее \"нормален\" живот. \r\n   Посланията в този албум са много и различни, а интерпретации могат да са правят до безкрай. Едно обаче е сигурно - за Пинк Флойд има едно измерение на нашите фантазии, сънища, измислици и дори на лудостта, което ни води отвъд логичното и рационалното и ни тласка към неща, които могат да се окажат по-истински за нашия вътрешен свят, по-реални от самата реалност. \r\n   Неща, които не можем да приемем с лека ръка и за които не можем да мислим, без да поставим под въпрос координатите на собствената си „реалност\". \r\n   Музиката и текстът на този албум са мрачни, сурови и тягостни, но същевременно показват една истински дълбока човечност и състрадание към най-отхвърлените и най-онеправданите в нашите обществата - лудите. \r\n   Едно невероятно уважение към хора, които имат какво да ни кажат, и чиито нелепости си струва да чуем. \r\n   * * * \r\n \r\n   \r\n   \r\n   \r\n   \r\n   \r\n   \r\n    ", "date": "2018.05.07", "title": "Pink Floyd – лудостта отвъд стената"}
{"url": "http://www.classa.bg/%D1%81%D0%B2%D1%8F%D1%82/item/381697-%D0%BD%D0%B5%D0%BF%D1%82%D1%83%D0%BD%D0%BE%D0%B2%D0%B0-%D0%BF%D0%BE%D1%89%D0%B0-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "С USB-стикове, скрити в пластмасови бутилки с ориз, бегълци от Северна Корея искат да свалят режима на Ким Чен-ун. И ползват нетрадиционен метод – край морската граница между двете корейски държави пускат Нептунова поща.             С USB-стикове, скрити в пластмасови бутилки с ориз, бегълци от Северна Корея искат да свалят режима на Ким Чен-ун. И ползват нетрадиционен метод – край морската граница между двете корейски държави пускат Нептунова поща. Корейският активист Парк Чонг-о паркира камиона в края на разкаляната пътека. От това място в най-северната точка на южнокорейския о-в Сеонгмодо до морската граница между Северна и Южна Корея са само няколко километра. Заедно с група сънародници, избягали от Северна Корея, активистът Парк изобличава режима на Ким Чен-ун.     Ремаркето е пълно жълти пластмасови чували. Парк и помощниците му ги разтоварват. От две години на всеки две-три седмици Парк пристига от столицата Сеул на западното корейско крайбрежие и използва приливите и отливите за осъществяването на своя политически план. Ориз, библия и речи на Тръмп   Възрастни жени отварят чувалите: те са пълни с пластмасови бутилки, съдържащи всяка по 700 г. ориз. В бутилките са \"скрити\" и други обекти: например флашки със записи на предавания от Южнокорейската телевизия, както и с откъси от библията и речи на американския президент Тръмп, преведени в субтитри на корейски.   Активистите са започнали да поставят в бутилките и препарати срещу паразити, след като през миналия ноември севернокорейски войник избягал през демилитаризираната зона в Южна Корея, а хирурзите по-късно открили в корема му 27-сантиметрови глисти.   Контрабанда на флашки за Северна Корея   Случаят сигнализира, че изкуствените торове в Северна Корея са дефицитна стока, поради което селяните използват за наторяване човешки фекалии. Яйцата на паразитите после заразяват реколтата. Ако зеленчуците не се варят достатъчно, човек се заразява с глисти. \"Оризът ще ти стигне за ден-два, но флашката може да промени целия ти живот\", пояснява активистът Парк.   Красноречив пример за думите му е 79-годишната г-жа Ли, която не иска да публикуваме истинското й име, защото се страхува за семейството си, живеещо в Северна Корея. Пенсионерката добре си спомня как в селото, в което живеела, намерила позив. Не посмяла да го прочете, защото се бояла, че ще си навлече главоболия с властите. Само побутнала леко с крак листовката и съзряла карикатури на тогавашния вожд Ким Ир Сен. Особено впечатление обаче ѝ направила хартията - била гланцирана, каквато в Северна Корея изобщо нямало. \"Това ме накара да си помисля, че управляващите ни лъжат, когато ни казват, че Южна Корея е страшно бедна\", спомня си жената.   Психологическа война   Още по времето на Студената война южнокорейската армия усъвършенства граничната пропаганда като част от психологическата война. С помощта на балони с горещ въздух всяка година в Северна Корея били изпращани хиляди политически послания. Понякога това били само позиви с \"покана\" от красавица по бански костюм и текст, гласящ:  \"Приятелю! Ела при мен в Сеул!\"   В по-късни години пропагандата на границата се ограничава с акустично озвучаване. На 10 август 2015 г. например южнокорейската армия съобщава по високоговорителите, че севернокорейска мина тежко е ранила двама войници. Независимо дали това са информации за инциденти или просто корейска попмузика, режимът в Северна Корея вижда в \"озвучаването\" агресивно предизвикателство.   От срещата между президентите на Северна и Южна Корея Ким Чен-ун и Мун Дже-ин в края на април високоговорителите са окончателно изключени. Двамата лидери заявиха в обща декларация не само волята си за отстраняване на атомните оръжия, а и обещанието да се сложи край на всякаква пропаганда по границата.   \"Даже не гледах срещата по телевизията. Само при мисълта, че Ким Чен-ун е поканен на банкет в Южна Корея, ми кипна кръвта\", казва 56-годишният Юнг Гван-ил. Той е бил политически затворник в Северна Корея. Съседът му доложил в полицията, че уж е шпионин. След десет месеца зад решетките властите установили, че е невинен и го пуснали на свобода. От принудителния труд по 16 часа на ден обаче бил останал само кожа и кости, тежал не повече от 40 килограма, а здравето му било крайно влошено. Две седмици след като излязъл на свобода той избягал в Китай. \"Сега мнозина говорят за мир, но би трябвало да си зададат въпроса с кого искат да сключат мир - с хората в Северна Корея или с режима\", изтъква Юнг.   Действително срещата между двамата корейски лидери е променила почти диаметрално отношението на южнокорейците. Само преди месец и половина едва 10% от участниците в едно допитване заявили, че имат доверие на Ким Чен-ун. След срещата на върха подобен отговор са дали близо 78% от анкетираните.   Активистът Парк не вярва на севернокорейския режим   Активистът Парк обаче все още не вярва на Ким - също както и много други бегълци от Северна Корея. Допитвания до близо 30-те хиляди севернокорейски бегълци в Южна Корея сочат, че контрабандните флашки са свършили своята работа и силно са променили отношението на хората към режима в Северна Корея.   Информациите разпалват желанието за свобода   Изследване на Вашингтонския маркетингов институт ИнтерМедия сочи, че още през 2010 г. близо една четвърт от избягалите в южната съседка севернокорейци са ползвали информации от флашките, а през 2017 г. това са били дори 90 на сто от бегълците от режима на Ким.   Впрочем флашките са предпочитани, защото информацията може да се възпроизвежда на евтините китайски компютри, които се ползват в Северна Корея. Освен това стиковете са малки и лесно могат да се скрият. Преди властите при обиски са спирали електрическия ток на цели селища, за да могат да конфискуват контрабандните дивидита, които не могат да бъдат извадени от компютрите, ако няма електрозахранване. Докато флашките могат.   Министерството на отбраната в Сеул всяка година прави допитвания за причините за бягства на севернокорейците в Южна Корея. Най-често сочената причина е желанието за свобода, едва след това биват сочени фактори като бедността и глада. Според експертите, желанието за свобода се разпалва допълнително от достъпа до повече информации.", "date": "2018.05.07", "title": "Нептунова поща за Северна Корея"}
{"url": "http://www.classa.bg/%D1%81%D0%B2%D1%8F%D1%82/item/381698-%D0%BA%D0%BE%D0%B9-%D0%B1%D0%B8-%D0%BC%D0%BE%D0%B3%D1%8A%D0%BB-%D0%B4%D0%B0-%D0%BD%D0%B0%D0%B4%D0%B2%D0%B8%D0%B5-%D0%B5%D1%80%D0%B4%D0%BE%D0%B3%D0%B0%D0%BD", "text": "Белези за нервността на Ердоган има предостатъчно: изтеглянето на изборите с цели 18 месеца напред или натискът над бившия президент Абдуллах Гюл да не се кандидатира за президентския пост.  Но достатъчно ли ще е това?               Изборите всъщност трябваше да се проведат чак в края на 2019 година. Турският президент Реджеп Тайип Ердоган обаче ги изтегли с повече от година напред – те са насрочени за 24 юни 2018 година. Времето е малко и партиите почти всеки ден номинират кандидатите си за президентския пост. Няма никакво съмнение, че Ердоган ще спечели първия тур и то с голяма преднина.   Общата цел - победа над Ердоган   Затова опозиционните партии усилено издирват кандидати, които да успеят да се наложат над Ердоган на втория тур, предвиден за 8 юли. Опозиционните партии сключват и предизборни обединения, с чиято помощ по-малките партии да успеят да прескочат десетпроцентовата бариера за влизане в парламента, което би намалило шансовете на управляващата партия да получи абсолютно мнозинство. Общата цел на опозиционните партии е да предотвратят подобно абсолютно мнозинство на ПСР и да осуетят преизбиранато на Ердоган, който при победа ще може да управлява с още повече правомощия.   Белези за нервността на Ердоган и неговата партия има достатъчно. Първият от тях е изтеглянето на изборите с цели 18 месеца напред. Другият е натискът на управляващите над бившия президент Абдуллах Гюл да не се кандидатира за президентския пост. Защото опозиционните партии могат и искат да се обединят зад Гюл, който е критик на Ердоган и неговата управляваща партия. На Ердоган не му се харесва и това, че лявата прокюрдска Демократична партия на народите /ДПН/ изпраща в надпреварата своя харизматичен бивш председател Селяхатин Демирташ. От ноември 2016 година той е арестуван, но все още не е осъден, така че има право да се кандидатира. Онези кюрди, които иначе не биха се отправили към урните, сега ще дадат своя глас.   От консервативния резервоар на ПСР изпъква още турската националистка и бивша министърка на вътрешните работи Мерал Акшенер, която наскоро основа своята дясна „Добра партия\". Най-голямата опозиционна партия в Турция - Републиканската народна партия (РНП) издигна кандидатурата на Мухарем Индже, надявайки се на втория тур той да обедини както кюрдските избиратели, така и избирателите на Мерал Акшенер.   Първият тур е решаващ за Ердоган   Това означава, че за Ердоган ще е от решаващо значение да успее да събере абсолютно мнозинство още на първия тур. Неслучайно опозиционните партии настояха да бъдат изпратени наблюдатели на изборите, за да бъдат избегнати манипулации и фалшификации.     С обявяването на предсрочни избори Партията на справедливостта и развитието /ПСР/ искаше да предотврати участието на основаната едва през октомври 2017 година „Добра партия\" на Акшенер. Републиканската народна партия обаче провали тези сметки на Ердоган, като даде на новата партия 15 депутати \"на заем\", така че тя да може да образува собствена фракция в парламента, а заедно с това – и да участва в изборите.   И все пак – поне една от сметките на Ердоган може да излезе вярна. Големите опозиционни партии в Турция са толкова различни в идеологическо отношение, че едва ли ще са способни да водят решителни съвместни действия. А бившата опозиционна Партия на националистическото действие /ПНД/ така и така е вече на страната на Ердоган. С нейна помощ той иска да спечели изборите още на първия тур. И шансовете му не са никак лоши. Но далеч не са толкова големи, колкото бяха след неуспешния опит за преврат през юли 2016 година.  ", "date": "2018.05.07", "title": "Кой би могъл да надвие Ердоган?"}
{"url": "http://www.classa.bg/%D1%81%D0%B2%D1%8F%D1%82/item/381699-%D0%B2%D0%B5%D1%87%D0%B5-%D0%B3%D0%BE-%D0%B8%D0%BC%D0%B0%D1%82-%D0%B7%D0%B0-%D1%81%D0%B1%D1%8A%D1%80%D0%BA%D0%B0%D0%BD-%D1%80%D0%BE%D0%B1%D0%B8%D0%BD-%D1%85%D1%83%D0%B4%E2%80%9C", "text": "Минусите, които събра сред французите само за една година, са доста: мнозина вече са убедени, че при Макрон Франция не се развива по-добре, а дори по-зле. Младият френски президент събуди  стария борбен дух на французите.                 Най-малко 40 хиляди французи излязоха в Париж, за да протестират срещу реформите на президента Макрон. Много от участниците изразиха протеста си по твърде артистичен начин – включително с маски и костюми, осмиващи президента. Еманюел Макрон – иронично представен като Краля-Слънце, като античния бог Юпитер или като Дракула: явно по този начин французите виждат своя президент. Мнозина от тях не го обичат особено. Критиците му смятат, че управлява твърде авторитарно. Това демонстрираха и протестиращите във френската столица, много от които бяха костюмирани.   Десетки хиляди участваха в голямата демонстрация в Париж. Организаторите призоваха към протест под лозунга: „Faire la fete au Makron\" (в превод: празник за Макрон). Но беше съвсем ясно, че лозунгът е твърде двузначен. Преди протестите властите се опасяваха, че може да се стигне до сблъсъци и изстъпления, каквито имаше по време на демонстрацията на 1 май. Този път обаче протестите протекоха мирно. \"Празник\", който едва ли е зарадвал Макрон   Призив за \"празника\" отправиха френската лява партия La France Insoumise (Непокорна Франция), както и организации, симпатизиращи на идеите ѝ. Те обвиняват държавния глава, че с политиката си на реформи облагодетелства предимно богатите. След демонстрацията протестиращите се отправиха на \"национално шествие\" от Парижката опера към „Площада на Бастилията\". По данни на полицията, в протестния марш са участвали близо 40 хиляди души. От \"Непокорна Франция\" твърдят в Туитър, че участниците са били общо 160 хиляди.     На 7 май се навършва точно една година, откакто Макрон пое президентския пост във Франция. През изминалите месеци бяха отправяни протести срещу отделни реформи на президента, докато този път срещу неговата политика на реформи протестираха хора от най-различни социални кръгове. Сред демонстрантите имаше както студенти, така и пенсионери или представители на стачкуващите вече от седмици железничари. В призива за протеста се казва, че Макрон се държи като \"сбъркан Робин Худ\" – в смисъл, че взема от бедните и го разпределя между богатите.   Мнозина от участниците в протеста бяха костюмирани   Наблюдатели изтъкват, че демонстрацията е тест за това дали разпокъсаната френска левица ще може да се обедини срещу социаллибералните идеи на президента. Това е главната цел на лидера на \"Непокорна Франция\" Жан-Люк Меланшон, който беше кандидат на лявата партия в президентските избори преди година. В речта си пред демонстрантите Меланшон заяви, че французите са в състояние да се обединят и да се борят заедно. \"Безсмислено е да се вярва, че могат да ни победят!\" – каза той.   Макрон със сигурност не може да очаква, че протестите срещу неговата политика скоро ще спрат. За края на май вече са обявени още демонстрации. Стачките на самолетната компания \"Еър Франс\" и на френските държавни железници продължават. Президентът може да се утеши само с това, че не е изгубил напълно подкрепата на французите: допитванията сочат, че получава все пак повече одобрение, отколкото предшествениците му Франсоа Оланд и Никола Саркози са получили след изтичането на първата година от мандатите им.   Незадоволителна оценка   Според актуално допитване на института BVA, близо 60%от анкетираните са по-скоро недоволни от работата на президента Макрон. Повече от половината от участвалите в допитването 1011 френски граждани смятат първата година от управлението му за по-скоро незадоволително. Особено непопулярни са мерките на неговото правителство за повишаване на социалните удръжки и намаляване на защитата срещу уволнения.   84 на сто от анкетираните французи споделят, че управлението на Макрон не им носи никаква полза. Основният упрек е, че той остава далеч от обикновените хора и няма качества, които биха му позволили да посредничи между различните политически течения. Положително се оценяват авторитетът и дълбоките му убеждения.   Еманюел Макрон беше избран за президент на 7 май 2017 г. Той е най-младият досега френски политик, избиран на този пост.", "date": "2018.05.07", "title": "Вече го имат за \"сбъркан Робин Худ“"}
{"url": "http://www.classa.bg/%D1%81%D0%B2%D1%8F%D1%82/item/381700-%D0%BA%D0%B0%D0%BA-%D1%80%D1%83%D1%81%D0%B8%D1%8F-%D1%80%D0%B5%D1%88%D0%B0%D0%B2%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%82%D0%B5-%D0%BA%D1%83%D1%87%D0%B5%D1%82%D0%B0", "text": "Улавят безпризорните животни, но вместо да ги кастрират и ваксинират, ги умъртвяват. В някои случаи – по особено жесток начин. Преди Световното първенство по футбол в Русия нашумяха някои особено скандални случаи.               Нехуманното отношение към безпризорните кучета и котки отново излезе на дневен ред в навечерието на Световното първенство по футбол в Русия. Независимо от това, че в Русия евтаназията на животни е забранена, тя често се оказа единственият ползван метод за регулиране на числеността на скитащите животни в много региони на страната. По думите на много защитници на животните, отделни представители на властта и фармацевтични фирми са дори заинтересовани от тази практика.   Защо проблемите се изостриха тъкмо сега?   В навечерието на Световното първенство по футбол на сайта за обществените поръчки се появиха оферти за „улавяне и кастриране\", но и за „улавяне и умъртвяване\" на безпризорни кучета и котки . Зам.-председателката на групата за контрол на числеността на безпризорните животни към градската управа на Москва Елена Иванова-Верховская твърди, че такава практика е имало и преди, но с наближаването на Световното първенство по футбол е „набрала нова скорост\".      Работата е в това, че от 11-те града, където ще се играят срещите по футбол, приюти за бездомни животни има само в Москва, Санкт Петербург и Нижни Новгород. В момента се изгражда приют и в Калининград. В повечето градове числеността на безпризорните животни се регулира главно по две програми - за „улавяне и унищожаване\" или за „улавяне, кастриране, ваксиниране и пускане на свобода\".   „Властите обещаха да изградят временни приюти за периода на Световното първенство. Кучетата ще бъдат залавяни, настанявани и кастрирани, а след завършването на Световното първенство - ще бъдат пускани на свобода. Разговорите за това решение бяха проведени преди два-три месеца. Не е възможно обаче този десетилетен проблем да бъде решен за толкова кратко време. Разбира се, няма да успеем да спасим всички животни\", споделя Елена Иванова-Верховская. Съществуванетона приюти не е спасение   В Москва има 13 обществени приюта за безпризорни животни. А програмата за кастриране и ваксиниране е прекратена през 2008 година. Оттогава насам безпризорните животни се събират и настаняват в обществените приюти. Един път в годината се дава обществена поръчка за улавянето на определен брой животни. „В приютите се води отчет на животните, но местата са ограничени и всички приюти са пренаселени\", споделя Елена Иванова-Верховская. По нейните думи, никой не следи за спазването на капацитетните възможности на приютите, нито пък съществува единен контролен орган.    Държавата отпуска доста пари за улавянето на безпризорните животни. През тази година властите са отпуснали 900 милиона рубли. Условията в приютите обаче се влошават непрекъснато. Според Елена Иванова-Верховская, положението може да се подобри чрез подновяване на програмата за кастриране, ваксиниране и пускане на свобода. Тя обаче не вярва, че това ще стане. Не бива да бъдат пускани на свобода?   Кучешките приюти в Русия са препълнени   Програмата за улавяне и по-сетнешно пускане на животните на свобода, която защитниците на животните смятат за най-хуманна, е на път да бъде спряна. През 2016 година Върховният съд взе решение за спиране на програмата в Ростов на Дон с аргумента, че пуснатите на свобода животни нарушават правото на „благоприятна околна среда\". „нищо чудно да отменят програмата и в Санкт Петербург, Нижни Новгород и другаде.    Оказва се, че улавянето и настаняването в приюти е разрешено, но не и пускането на животните на свобода. Затова ги избиват под различни предлози. За да спазят закона, властите най-често обявяват безпризорните кучета за болни от бяс или за твърде агресивни\", споделя Елена Иванова-Верховская.   Градската управа провежда търг или направо сключва договор с някаква организация за улавяне на безпризорни животни. Част от тях отиват в приютите, а останалата част – за която няма място там – бива убивана. Активистката Виктория Павленко споделя за случай на нечувана жестокост от района на Подмосковието. „За да се пестят приспивателни средства, изгаряха кучетата живи\", казва тя в разговор с ДВ. Според нея, много често търговете се печелят от недобросъвестни фирми. „И кучетата биват умъртвявани още по време на транспорта\", добавя тя. Какво трябва да се направи?   Защитниците на животните смятат, че трябва да бъде гласуван единен закон „за отговорно отношение към животните\". Подобен законопроект беше приет на първо четен. Приемането му на второ и трето четене обаче се отлага постоянно. „От липсата на законодателна база печелят фирмите, занимаващи се с улавянето на безпризорни животни, както и чиновниците от градските управи, защото убийството на скитащите животни е най-корупционната и неефективна практика в света\", казва Елена Иванова-Верховская.    Според нея, от тази практика печелят и някои фармацевтични фирми. И най-вече онези, които търгуват с медикаменти за умъртвяване на животни. Миналата есен защитниците на животните обявиха безсрочна гладна стачка пред парламента, настоявайки за бързото приемане на закона „за отговорно отношение към животните\". До този момент парламентът не е реагирал.", "date": "2018.05.07", "title": "Как Русия решава проблема с бездомните кучета"}
{"url": "http://www.classa.bg/%D1%81%D0%B2%D1%8F%D1%82/item/381701-%E2%80%9C%D0%B2%D1%81%D1%82%D0%B0%D0%B2%D0%B0%D0%B9-%D1%81%D1%82%D1%80%D0%B0%D0%BD%D0%B0-%D0%BE%D0%B3%D1%80%D0%BE%D0%BC%D0%BD%D0%B0%D1%8F%E2%80%9D-%D0%B5-%D0%BD%D0%B0%D0%BF%D0%B8%D1%81%D0%B0%D0%BD%D0%B0-%D0%B7%D0%B0-%D0%BC%D0%B8%D0%BD%D1%83%D1%82%D0%B8", "text": "КОГАТО И ПЕСНИТЕ ВОЮВАХА… \r\n   \r\n Първите дни на войната. \r\n   \r\n Германските агресори и техните съюзници настъпват решително на територията на СССР и сеят унищожение. \r\n   \r\n Съветската армия – по-малобройна и много по-зле въоръжена се бие за всяка педя земя, за всяка спечелена минута, която би позволила страната да се подготви, прегрупира и отблъсне врага. \r\n   \r\n Но е принудена да отстъпва… \r\n   \r\n Хитлер вече крои планове за заробване на руския народ, превръщане на Москва в море и унищожаване на руската цивилизация… \r\n   \r\n Вече се мисли от какъв материал да бъде издялан гигантски паметник на нацистката победа… \r\n   \r\n В окупираните територии нацистите и техните помагачи дават начало на геноцида над завареното население… \r\n   \r\n   \r\n На третия ден от германското нашествие, на 24 юни 1941 г., на страниците на в. „Известия” и в. „Червена звезда” се появяват няколко строфи – „Свещена война”. Автор е Василий Лебедев-Кумач. \r\n   \r\n Прочитайки стиховете, един от именитите руски композитори по онова време, автор на химна на СССР, Александър Александров за броени минути съчинява музика. \r\n   \r\n Изписва нотите с тебешир върху черната дъска пред „Червенознаменния ансамбъл за песни и танци на СССР”. \r\n   \r\n Певците и музикантите преписват трескаво нотите в своите работни тетрадки. Репетират набързо. \r\n   \r\n Петият ден на войната, 26 юни 1941 г. Беларуската гара. Мравуняк от войници, заминаващи за фронта. Суматоха. Сбогуване. Раздаване на оръжие. Димят махорки. Войници умислено чакат влаковите композиции. Заповеди разсичат тежкия въздух… \r\n   \r\n Насред тълпата група хора набързо сковават дъсчен подиум. Никой не обръща внимание на ансамбъла, който мълчаливо се подрежда върху него. Разнася се песен. Страховита, изпълнена с трагизъм и героична решителност: \r\n   \r\n Сколотим крепкий гроб! \r\n   \r\n Шумното множеството на гарата се смълчава. Звучи само песента. Седналите се изправят. Всички застават мирно. След края се чуват викове – „още един път”. В този ден ансамбълът изпълнява „Свещена война” пет пъти, изпращайки защитниците на родината на фронта. \r\n   \r\n Оттам насетне тази песен неизменно се свързва с безпримерния героизъм на съветския народ по време на Великата Отечествена Война срещу германските агресори. \r\n   \r\n Някъде до есента на 1941 г. тя не придобива голяма популярност, заради прекаления трагизъм на „смъртния бой”, към който призовава.  \r\n   Но когато през октомври нацистите достигат на 60 километра от Москва, “Свещена война” се превръща в истински химн на съпротивата срещу агресора. В музикално въплъщение на клетвата „Нито крачка назад! Зад нас е Москва!”. Всяка сутрин до края на войната нейния призив звучи по радиото след Кремълските камбани. Войници я пеят в окопите. Умират с думите й на уста… \r\n   \r\n Песента изиграва гигантска роля за морално-психологическата мобилизация на Съветската армия и народа. И до днес заема централно място в традиционното отбелязване на Деня на Победата на 9 май. \r\n                    ", "date": "2018.05.07", "title": "“Вставай страна огромная” е написана за минути"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381694-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%BC%D0%B0%D0%B9", "text": "ОВЕН ( 21 март - 20 април ) Очаква ви ден, за какъвто отдавна мечтаете. Всичко ще съдейства за осъществяване на плановете ви, което ще доведе до успех и финансова печалба. В личната сфера, по-добре се откажете от признания и изясняване на вашата позиция. Ако цените връзката си, тогава мълчете. По отношение на здравето, с подходящи процедури, може да укрепите имунитета си преди началото на лятото. ТЕЛЕЦ ( 21 април - 21 май )  Днес са възможни сериозни финансови проблеми, големи разходи и покупки, които не са били включени в плановете ви. Но ако от сутринта, се заемете с творчество, това ще ви помогне да се предпазите от ненужни харчове. През деня, може да се наложи да помогнете на близък приятел с преместване или ремонт. Вечерната разходка, ще ви позволи да се отпуснете. БЛИЗНАЦИ ( 22 май - 21 Юни ) Трябва да изчакате до по-подходящ момент, за да може бързо и безпроблемно да решите на спешните проблеми. В любовната сфера, всичко е отлично, но не трябва да забравяте за вашата чувствителност и романтичност. Освен това, връзката с любимия ви, е започнала точно на такава основа. Не сваляйте летвата.   РАК ( 22 юни - 23 юли ) Лесно може да се справите с всякакви проблеми, ако правилно подходите към тях. Основното нещо е, успокойте се вътрешно и след това анализирайте всичко. Здравословните амбиции, ще бъдат от полза за тези, които кроят глобални планове. Вечерта е идеална за отдих с приятели, пътуване и романтична среща. ЛЪВ ( 24 юли - 23 август ) Ще започнете да извличате изгода от всичко, с което се сблъсквате. Дори, ще си спомните за стари дела, които могат да ви донесат доходи. Бързите запознанства и романтични срещи, няма да ви донесат нищо добро. Е, ако искате да разстроите нервите си, вървете след съблазните. Но след това, не плачете и се оплаквайте. ДЕВА ( 24-ти август - 23 септември ) Очаква ви светъл ден, който ще помните през целия месец. Ако наберете търпение, тогава ще дочакате обаждането на човек, който е много скъп за вас. В колектива, трябва повече да давате, отколкото да спорите. Освен това, мнозина няма да слушат вашето мнение, а шефът ще реши да убие грандиозните ви идеи. ВЕЗНИ( 24 септември - 23 октомври) Очаква ви труден ден, но доста богат на събития в личната сфера. Трудности във финансовате сфера са възможни, ако сами позволите да ви манипулират. Бизнес партньорите ви, може да не са много надеждни, което да доведе до огромни загуби. Вечерта може да посетите козметичен салон и да актуализирате гардероба си.   СКОРПИОН ( 24 октомври - 22 Ноември ) Очаква ви натоварен ден, когато не само ще нервничите, но и ще имате спорове с роднини. Креативните, могат да реализират проекти, по-бързо от обичайното и да получат одобрение от шефовете. В любовта, трябва да се изразявате по-ясно, така че любимият ви, да не интерпретира изкзаните фрази по свои начин.   СТРЕЛЕЦ ( 23 Ноември - 21 Декември ) Избягвайте съмнителни контакти, както в любовта, така и в бизнеса. Не градете далечни планове, ако не знаете до къде могат да доведат. За да съхраните репутацията си, трябва да се държите сдържано. Нечестната игра и интригите, не са във ваш стил, така че не си мърсете ръцете и пазете авторитета си. КОЗИРОГ (22 Декември - 20 януари ) Ще трябва да прекратите договора, с някои от партньорите ви в бизнеса. Но бъдете внимателни, за да не се наруши работата ви. В личния живот, ще възникне непредсказуема ситуация, когато ще научите повече за близък човек, отколкото е необходимо. От пътуване с кола, по-добре се откажете, особено при лошо време.  ВОДОЛЕЙ ( 21 януари -  19  февруари ) Очаква ви, стабилност във финансовата сфера, което ще спомогне за съхранение на душевното ви спокойствие. Толкова често се безпокоите за финансите, че нервите ви са напълно разтроени. Някои грандиозни предложения, коренно ще променят решенията ви. За да не се окажете в плен на илюзиите, е по-добре да се посъветвате с по-мъдри хора.   РИБИ ( 20 февруари - 20 март ) Ще започнете да нервничите, когато нещата, не вървят по предварително очертания план Въпреки че причините за това може да са различни. Обърнете внимание на вашето здраве, по-добре отидете на лекар, ако нещо ви боли дълго време. За забавления в кръга на приятелите, денят не е добър. Вечерта, ще трябва да се занимавате с домашни и финансови въпроси.", "date": "2018.05.07", "title": "Дневен хороскоп 7 май"}
{"url": "http://www.classa.bg/%D1%81%D0%B2%D1%8F%D1%82/item/381695-%D0%BA%D0%BE%D0%B3%D0%B0%D1%82%D0%BE-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%B8-%D1%83%D0%B1%D0%B8%D0%B2%D0%B0%D1%82-%D0%B6%D0%B5%D1%80%D1%82%D0%B2%D0%B8%D1%82%D0%B5-%D1%81%D0%B8", "text": "Тя е на 82 години, страда от инвалидизираща слабост на зрението, живее сама в двуетажна къща в Луизиана. Вместо да прекара последните си години в спокойствие, Марджъри Джоунс се оказва жертва на финансова измама, която завършва с фатален край.   Всичко започва в момента, в който Джоунс получава изненадващо обаждане по телефона. Непознат мъжки глас уверява възрастната жена, че е спечелила огромна парична награда, която ще може да получи веднага щом плати \"дължимите данъци и такси\".       Жената изплаща първата поискана вноска, но мистериозната награда не се получава. Вместо това следват нови телефонни обаждания, в които непознатият мъж и негови \"сътрудници\" продължават да поставят условия, за да извлекат още пари.   Измамниците успяват да принудят Джоунс да им прехвърли всичките си спестявания, да изтегли ипотечен кредит и да осребри предсрочно животозастрахователната си полица. Възрастната жена не споделя със семейството си за тормоза, не казва нищо дори на сестра си, която живее в съседната къща. Това е често срещан феномен - престъпниците принуждават жертвите си да пазят новината за \"голямата печалба\" в тайна.   Роднините на Марджъри Джоунс разбират, че се случва нещо нередно, едва когато тя започва да ги моли за пари назаем - напълно нетипично поведение за 82-годишната жена, която винаги е била финансово самостоятелна.   Оказва се, че е прекалено късно. Джоунс е изгубила цялото си състояние в размер на няколкостотин хиляди долара. Една седмица след последното обаждане до внучка си с молба да й помогне с 6000 долара, Марджъри Джоунс посяга на живота си. Наследниците намират в къщата й телефонен указател, пълен с непознати номера, три торби с разписки за парични преводи и 69 долара, останали в банковата й сметка.   Всяка година близо 5 милиона възрастни мъже и жени в САЩ стават жертва на финансови измами по подобни схеми. Те страдат не само от алчността на телефонните измамници, но и от натиска на отчаяни или наркозависими приятели и роднини. Общият брой на жертвите става все по-голям, особено откакто поколението на \"бейби бумърите\" започна да навлиза в пенсионна възраст и да губи способността си да управлява разумно личното си богатство.   Според някои оценки, измамите и изнудването на възрастни хора е причината за загубата на близо 36,5 милиарда долара всяка година. Това число обаче вероятно е силно занижено. Изследване от 2016 г. на службата за защита на децата и семейството към щата Ню Йорк показва, че  на всеки сигнал за измама има поне 44 случая, при които жертвите са предпочели да не търсят помощ от полицията.    Финансовата експлоатацията на възрастното население вече се смята за проблем на общественото здравеопазване според доклад на Центъра за контрол и превенция на заболяванията в САЩ. Той се базира на мащабно изследване, което установява, че жертвите на измами в пенсионна възраст имат три пъти по-кратка продължителност на живота в сравнение с останалите възрастни хора.   Заради все по-високата си честота и големият размер на откраднатите средства службите третират този феномен като обществена криза.   Измамите често водят до срив на физическото и психическото състояние на жертвите, а в най-тежките случаи - до смърт.    В щата Орегон е засечен случай от 2014 г., в който асистентка в местен банков клон се сближава с клиенти - семейна двойка над 80-годишна възраст - успява да открадне от тях близо 100 000 долара. За да прикрие измамата от близките на семейството, асистентката подправя документите, така че уж е получила парите като дарение от възрастния мъж, страдащ от болестта на Алцхаймер.   Лъжата вгорчава последните две години от живота на семейството - никой от двамата пенсионери не може да си обясни как се е стигнало до загубата на парите. Нито един от тях не доживява да види осъдителната присъда срещу измамницата, която през 2017 г. получава едва 10 месеца лишаване от свобода.   Финансовата експлоатация е тежък проблем заради дълбоко разрушителните ефекти, които тя оказва върху пострадалите лица. Връщането на парите от измамата е трудно или невъзможно, а жертвите са емоционално съсипани от факта, че са се доверили на престъпници.   В много от случаите изглежда така, сякаш жертвата е дала съгласието си да бъде ограбена.   Най-често това се постига с манипулации или въвеждане в заблуда на лица, чиито когнитивни способности са отслабнали поради напредналата възраст. За хората над 75-80 години е трудно да се ориентират в подобни ситуации. Повечето от делата, които се водят от името на измамени възрастни, обикновено зависят от способността на адвокатите им да докажат неспособността на пострадалия да се грижи сами за себе си или да разбира последиците от действията си.   През февруари Министерството на правосъдието обяви, че започва \"най-мащабната координирана кампания за разследване на измами срещу възрастни\". Обвинени са над 250 заподозрени лица. Според данните на разследващите - техни жертви са станали над 1 милион души, загубите се изчисляват на повече от 500 милиона долара. Операцията по събирането на доказателства срещу извършителите продължава цяла година.   Междувременно Службата за регулация на финансовата индустрия публикува общи национални стандарти за защита на възрастните инвеститори.   Властите изискват от банките и фондовете да изискват контакт с доверено лице на клиента си, с което могат да обсъждат активността по банковата сметка. Разрешава им се и да задържат временно определени плащания, ако подозират, че клиентите им са жертва на финансова експлоатация. Измамниците обаче знаят всички трикове, с които да не бъдат засечени от банковеите институции.   Неприятната тайна на експлоатирането на възрастните мъже и жени се крие в това, че близо 60% от случаите извършителят е член на семейството.   В тези ситуации жертвите или не искат, или не могат да подадат сигнал. Понякога тези манипулации са придружени със заплахи, тормоз или насилие, а останалите роднини рядко не се намесват в спора.   През 2015 г. терминът \"финансова уязвимост, свързана с възрастта\" е въведена от изследователя Марк Лакс, който ръководи Отделението по гериатрика и палиативна медицина в Департамента по медицина на Университета Корнел.   Лакс твърди, че тази уязвимост представлява \"модел на неразумни финансови решения, който започва в напреднала възраст и създава риск от материални загуби, унищожителн за качеството на живот\" на потенциалните жертви.   Способността на възрастния човек да борави разумно със собствените си пари започва да се понижава преди упадъка на общите когнитивни умения - независимо дали съответният човек е бил добре ограмотен по финансовите въпроси като по-млад. Може да се случи на всекиго.", "date": "2018.05.07", "title": "Когато телефонните измами убиват жертвите си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381692-%D1%80%D0%B8%D0%B0%D0%BD%D0%B0-%D0%BF%D1%80%D0%B5%D0%B2%D1%8A%D1%80%D1%82%D1%8F-%D0%B1%D1%80%D0%BE%D1%8F%D1%87%D0%B0", "text": "Риана шокира феновете си с тази снимка и буквално превъртя брояча в Инстаграм, събирайки за часове над 3 млн. харесвания.      На полутъмния кадър се вижда как тя е облечена само в розово, изрязано, дантелено боди. То едва удържа гърдите й. Това е явно част от новия имидж на звездата. По-рано тя привлече вниманието на феновете си със странно облекло.      На снимката тя е облечена с прозрачна блузка, която едвам скрива гърдите й и огромни обувки. Феновете на певицата, обаче, не харесаха как тя изглежда и бяха единодушни, че такива дрехи не я правят женствена.", "date": "2018.05.07", "title": "Риана \"превъртя\" брояча..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381693-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D0%BA%D0%B0%D1%82%D0%B0-%D1%81-%D0%B1%D0%B5%D0%B7%D0%BA%D1%80%D0%B0%D0%B9%D0%BD%D0%BE-%D0%B4%D1%8A%D0%BB%D0%B3%D0%B8%D1%82%D0%B5-%D1%81%D0%B8-%D0%BA%D1%80%D0%B0%D0%BA%D0%B0", "text": "40-годишна австралийка и майка на две деца може да се похвали с едни от най-дългите крака в света. Карълайн Артър е висока 188 см., а краката й са дълги цели 132 см., т.е. 68% от цялото й тяло. „Убедена съм, че имам най-дългите крака в Австралия, в Америка също\", казва Карълайн.      Като малка била много слабо и високо момиче и в училище непрекъснато й слагали обидни прякори. И, разбира се, винаги имала проблеми при избора на дрехи. Сега обаче може да се похвали с успешна кариера в модния бизнес. „Когато се появя някъде, всички ме зяпат, особено ако съм на високи токчета. Приятелите ми вече са свикнали\", признава дългокраката красавица.      „Това вече ми харесва\", добавя тя. „Дълго време не можех да се приема. В живота ми имаше периоди, в които бях в голяма депресия и въобще не се смятах за привлекателна. На 15 години станах модел и това ми даде увереност\", спомня си тя. Карълайн е омъжена и има две деца. За тоалетите й се грижи нейната свекърва.      А съпругът й, който работи като строител, е направил за семейството си къща за чудо и приказ, в която любимата му да се чувства максимално удобно.                        ", "date": "2018.05.07", "title": "Австралийката с безкрайно дългите крака"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381690-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B5%D0%BD%D0%B8%D1%87%D0%BA%D0%B0-%D1%81%D1%82%D0%B0%D0%BD%D0%B0-%D1%85%D0%B8%D1%82-%D0%B2-%D0%BC%D1%80%D0%B5%D0%B6%D0%B0%D1%82%D0%B0", "text": "Ослепителна и секси пътешественичка стана хит благодарение на СНИМКИТЕ си с животни Жителката на Австралия Сара Коан се прочу в Мрежата благодарение на снимките си по бикини, направени по време на пътешествията й, а също и на фотографиите, на които позира с различни животни.      По време на пътуванията си по света красавицата успяла да бъде на Хаваите, Бахамите, в Бора Бора и Южна Америка.      Тя се снимала с китове, кучета, слонове, зебра, кон, жираф и други животни. Към момента страницата в Инстаграм на Сара има над 980 фена, макар, че е създадена едва преди година.                ", "date": "2018.05.07", "title": "Пътешественичка стана хит в мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381691-%D1%81%D0%BF%D0%B8%D0%BF%D0%B0%D1%85%D0%B0-%D0%BF%D0%BE%D1%85%D0%BE%D1%82%D0%BB%D0%B8%D0%B2-%D1%83%D1%87%D0%B8%D1%82%D0%B5%D0%BB", "text": "Към полицията в Москва се е обърнала майката на 15-годишва ученичка, която твърди, че дъщеря й общувала доста \"огблизо\" в течение на няколко месеца с учителя си по физика.      Дъщерята разказала, че учителят й нееднократно я целувал и докосвал по гърдите. Разследващите нахлули в дома на учителя.    По време на обиските станало ясно, че 57-годишният учител правел секс с 15-годишната ученичка именно в апартамента си.    Срещу похотливия педагог е повдигнато обвинение за извършване на сексуален акт с лице, ненавършило 16 години.", "date": "2018.05.07", "title": "Спипаха похотлив учител"}
