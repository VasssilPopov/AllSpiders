{"url": "http://www.classa.bg/%D1%81%D0%B2%D1%8F%D1%82/item/400462-%D1%81%D0%B0%D1%83%D0%BD%D0%B8,-%D1%86%D1%8A%D1%80%D0%BA%D0%B2%D0%B8,-%D0%B3%D1%80%D0%B0%D0%B4%D0%B8%D0%BD%D0%B8-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B9%D0%BD%D0%B8%D1%86%D0%B8-%D1%82%D1%80%D0%B0%D0%B9%D0%BD%D0%BE-%D1%81%D0%B5-%D0%BD%D0%B0%D1%81%D1%82%D0%B0%D0%BD%D1%8F%D0%B2%D0%B0%D1%82-%D0%B2-%D1%81%D0%B8%D1%80%D0%B8%D1%8F", "text": "„Растенията ще имат време да порастат!“, казва един от руските офицери, трайно настанили се в базата си в сирийския град Тартус, където се радват и на градините си, и на подводниците си, четири години след военната намеса на Москва в страната. Въпреки съобщенията за изтегляне на контингента и драстичното намаляване на операциите, руското присъствие в Сирия трайно се е вкоренило и това дава ясен знак за бъдещето на страната. В крайбрежния град Тартус в Западна Сирия, както и в другата си база в Хмеймим по на север, руската армия трайно се е разположила и на драго сърце афишира това пред поканените да посетят обектите й журналисти, включително тези на АФП.     Спортни зали, сауни, хлебарници, химическо чистене и, разбира се, православни параклиси. Войниците имат „всички необходими удобства“, заяви руски офицер, пожелал анонимност, защото не му е разрешено да прави изявления пред медиите. С изпращането на авиацията си на помощ на режима на Башар Асад в края на септември 2015 г., Москва позволи на хванатия натясно свой съюзник да натрупа победи над бунтовниците и да си върне контрола над големи части от територията. Днес руснаците се показват публично, с патрулите на военната полиция по улиците на сирийските градове или „съветниците“, които вече застават пред камерите при обучението на елитен батальон от войската на Башар Асад близо до Дамаск. По официални данни в Сирия са дислоцирани 3000 руски военни плюс самолети, хеликоптери, бойни кораби и подводници. Защитата им се осигурява от последно поколение системи за противовъздушна отбрана С-400. Базата в Хмеймим, изградена набързо край гражданско летище, стана постоянна през 2017 г., преминавайки под руска юрисдикция. Същото стана в Тартус: пристанищното съоръжение на руските ВМС се превърна в постоянна военноморска база. Москва вече има договор за наем на тези бази за 49 години, очевиден коз за трайното присъствие в Близкия изток и упражняване на влияние, по-специално в противовес на САЩ. „Със своите бази Русия укрепи позицията си, но само докато разполага с Башар“ Асад, отбеляза Алексей Малашенко, ръководител научни изследвания в московския Институт за диалог на цивилизациите. „Никой приемник, никое движение или група няма да защитава толкова старателно руското присъствие“, каза той. Президентът Владимир Путин впрочем бе ясен: руснаците ще останат в Сирия докато Москва „има интерес от това“, каза той през юни 2018 г. Благодарение на успехите си в Сирия и близостта си с Иран Русия отново е основен играч в региона. Във военно отношение сирийската военна кампания, в която са служили над 63 000 руски военни, позволи да се изпробват в реални условия войниците и модерното въоръжение като ракетите „Калибър“ или бомбардировачите с голям обхват. С около 100 полета дневно в най-горещия период на войната, операциите позволиха и на 90 процента от руските военни пилоти да придобият боен опит. За стабилизирането на сирийския режим и съответно постигането на дълготрайно присъствие Русия обаче трябва да се справи със сложния проблем с възстановяването, чиято цена по оценки на ООН е над 400 милиарда долара. В много градове усилията засега дават само скромни резултати в обстановка на западни санкции срещу Дамаск и нежеланието на международната общност да финансира следвоенния период без действителен напредък към политическо решение. В опустошения от войната град Алепо, втория по големина в Сирия, доставените от Русия кабели за високо напрежение и водопроводни тръби позволиха възстановяване на електрозахранването и водоснабдяването, но бившите бунтовнически квартали продължават да са в развалини. Задвиженият неотдавна политически процес със създаването на Конституционен комитет е с повече от неясни перспективи заради въпроса за бъдещето на Асад, за чието напускане настояват редица местни и международни играчи. Контролираната от джихадистка групировка провинция Идлиб пък е предмет на крехко споразумение между Москва и Анкара за избягване на кръвопролитно настъпление на сирийския режим. Това статукво обаче едва ли ще трае дълго. В крайна сметка „Русия няма път за изход. Тактиката й е добра, но няма никаква стратегия. Тя мисли само с един ход напред. А какво ще има после, никой не знае“, каза Малашенко.  ", "date": "2019.10.04", "title": "Сауни, църкви, градини: руските войници трайно се настаняват в Сирия"}
{"url": "http://www.classa.bg/%D1%81%D0%B2%D1%8F%D1%82/item/400463-%D1%81%D0%B0%D1%89-%D0%B2%D0%BA%D0%B0%D1%80%D0%B2%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B2-%D0%BA%D0%B0%D0%BF%D0%B0%D0%BD", "text": "Много украинци смятат опитите в САЩ за импийчмънт на президента Доналд Тръмп за нечий чужд проблем, но са обезпокоени за нещо друго: че ролята на Украйна в тази афера, засягаща президента Тръмп, укрепва позициите на Русия в особено критичен момент. Тази драма поставя в затруднено положение неопитния президент Володимир Зеленски, тъкмо когато той се опитва да покаже, че се заема с проблемите, които най-много вълнуват украинците – повсеместната корупция и въоръжения конфликт с подкрепяните от Русия сепаратисти на Изток, който погуби 13 000 души и раздели страната. Във вторник Зеленски обяви дългоочаквано споразумение със сепаратистите, откриващо пътя за мирни преговори, които да сложат край на 5-годишните сражения, но няколко украински депутати го заклеймиха като капитулация пред Русия. Украински националисти организираха протести на култовия площад Майдан, арена на две народни въстания в Киев, а Зеленски се срещна в сряда с депутати в опит да тушира техните опасения и да спаси току-що постигнатото споразумение. Срещу Тръмп в Конгреса започна разследване за импийчмънт, предизвикано от разкритие на разобличител, засягащо националната сигурност, за телефонен разговор между американския президент и Зеленски, състоял се на 25 юли. Разговорът касае пакет от външна помощ в размер на 250 млн. долара за Украйна, подготвян от Конгреса, но блокиран от Тръмп. Според демократите Тръмп използва тези пари като средство за натиск над Украйна да разследва неговия съперник от Демократическата партия – бившия вицепрезидент Джо Байдън, и неговия син. По-нататък в записа на разговора се чува как украинският лидер ласкае Тръмп, критикува посланика на САЩ и европейските лидери и казва, че украинският главен прокурор е „мой човек“. Американският скандал „отслабва позициите на Зеленски в страната“, каза Татяна Становая, ръководител на компанията за политически анализи R.Politik. Зеленски „даде повод за съмнение в неговата способност да бъде честен президент, – каза тя. – Това е първият голям удар срещу него“ след съкрушителната му победа в украинските избори през април.     Изявленията на Зеленски в разговора също така подкрепят тезата на Кремъл, че украинските лидери са заложници на интересите на САЩ. Руски коментатори сочат за пример предстоящата продажба на противотанкови ракети на стойност 39 млн. долара за Украйна, с цел да й се помогне в битката й срещу сепаратистите. Тази помощ, обявена във вторник, е добавка към вече предоставената американска военна помощ за около 400 млн. долара. Руският президент Владимир Путин в първото си публично изявление за телефонния разговор в сряда защити Тръмп. Той каза, че критиците на американския президент се опитват да намерят „всякакъв претекст“, за да го свалят. Според Путин е нормално за Тръмп да иска от Зеленски да разследва „възможни корупционни практики“, свързани с Байдън. „Не виждам в това нищо осъдително. … Всеки държавен лидер би направил същото“, каза Путин. Специалният прокурор на САЩ Робърт Мълър стигна до извода, че руското правителство се е намесвало в президентските избори в САЩ през 2016 г. по „мащабен и систематичен начин“. Путин отрече този извод, а Тръмп многократно изрази дълбоки съмнения в тези разкрития (на Мълър). САЩ и Европейският съюз наложиха санкции на Русия затова, че анексира Крим от Украйна през 2014 г. и подкрепя сепаратистите. Тези наказателни мерки се отразиха отрицателно на търговията между Русия и ЕС и стремежът на двете страни за прекратяване на конфликта в Украйна все повече се засилва. Украйна върви към вероятни мирни преговори със своя ядрен съсед в ситуация, в която „Русия е в силна позиция, – каза за АП московската анализаторка Маша Липман. – Русия де факто контролира част от украинската територия, а Украйна по същите причини е в отслабено положение“. Зеленски нарече споразумението, обявено във вторник, „голяма стъпка“, отстраняваща последната пречка пред дългоочаквана среща на върха между Зеленски, Путин и лидерите на Германия и Франция, които помагат като посредници. Според други украински политици обаче то отваря вратата за „циментиране“ на руското присъствие в региона. Те обвиняват администрацията на Зеленски, че изолира обществото от вземането на решения в такава критична ситуация. Много украинци също така се притесняват, че европейските партньори изоставят тяхната пропита от корупция страна и са готови да подновят бизнеса с Русия. Активистката на борбата с корупцията Дария Каленюк смята, че телефонният разговор между Тръмп и Зеленски нанася вреда не само на Украйна, но също така „накърнява репутацията на Съединените щати като място, където има върховенство на закона и силни институции“. Сега „ще бъде много по-трудно да бъде убедено украинското ръководство, че ние трябва да продължим към приемането на западните ценности и към независими съдебна система и правоналагане“, посочи тя. От това „страда Украйна, страдат САЩ. Единствено хората в Кремъл са щастливи“, добави Каленюк. Бившият президент Петро Порошенко е сред украинците, които обвиняват Зеленски, че е клекнал пред Русия. Той се опита да се разграничи от американското разследване за импийчмънт, но призна, че се е срещал с адвоката на Тръмп – Руди Джулиани, през 2017 г. Той каза, че Джулиани е пристигнал на посещение като приятел на Украйна“ и двамата са обсъждали „политическа подкрепа и инвестиции“, но нищо друго. Порошенко не даде повече подробности. Джулиани иска Украйна да разследва Байдън и неговия син Хънтър, който бе член на управителния съвет на украинската газова компания „Бурисма“. Порошенко каза пред репортери, че „никога не е говорил за търговски компании“ с Тръмп, с бившия президент Барак Обама, с Байдън или „с някакви други американски официални лица“.  ", "date": "2019.10.04", "title": "САЩ вкарва Украйна в капан"}
{"url": "http://www.classa.bg/%D1%81%D0%B2%D1%8F%D1%82/item/400464-%D0%BF%D1%83%D1%82%D0%B8%D0%BD-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D0%B3%D1%80%D0%B5%D1%82%D0%B0-%D1%82%D1%83%D0%BD%D0%B1%D0%B5%D1%80%D0%B3", "text": "Руският президент Владимир Путин критикува Грета Тунберг, че е „зле информирана“ и не разбира целостта на климатичните проблеми. По време на енергиен форум в Москва, руският президент намекна, че 16-годишната активистка срещу промените в климата е била манипулирана, за да отправи нереалистични искания по време на страстната си реч пред ООН миналия месец. Владимир Путин заяви още, че не е въодушевен от тийнейджърката, която вдъхнови международното движение срещу климатичните промени и окуражава други деца да не ходят на училище заради ежеседмичните протести, съобщи още БГНЕС.     Путин я нарече „искрено момиче“, но допълни: „Не споделям радостта за Грета Тунберг“. И без да дава повече подробности каза: „Плачевно е, когато някой използва в свой интерес деца и тийнейджъри. Ходете и обяснете на развиващите се държави защо трябва да продължат да живеят в бедност, а не са като Швеция“. По време на речта си в Ню Йорк, Грета Тунберг критикува световните лидери, че не са направили достатъчно, за да се справят с промените в климата и ги обвини, че са й откраднали детството и мечтите с празните си думи. Владимир Путин обаче поясни, че Русия е изпълнила задълженията си по международните споразумения за борба с глобалното затопляне. Грета реагира на думите на Путин по същия начин, по който реагира и на американския президент Доналд Тръмп, когато той се опита да се подиграе с нея чрез саркастичен туит. След речта й пред ООН, Тръмп написа: „Тя изглежда много щастливо младо момиче, гледащо към светлото и чудесно бъдеще! Толкова е хубаво да се види!“. Тогава Грета промени профила си и в биографията си добави: „Щастливо младо момиче, гледащо към светлото и чудесно бъдеще“. Сега, след изявлението на Путин, Грета Тунберг написа в биографията си в Туитър „Мила, но зле информирана тийнейджърка“.", "date": "2019.10.04", "title": "Путин критикува Грета Тунберг"}
{"url": "http://www.classa.bg/%D1%81%D0%B2%D1%8F%D1%82/item/400465-%E2%80%9E%D0%B7e%D0%BBe%D0%BDa-%D0%BAa%D1%80%D1%82a%E2%80%9C-%D0%B7a-ca%D1%89", "text": "Нa 25 ceптeмври 2019 г. Държaвният дeпaртaмeнт oбяви oфициaлнo издaниeтo нa Прoгрaмaтa зa рaзнooбрaзявaнe нa имигрaнтcкия пoтoк (DV) зa 2021 г.   Eлeктрoннaтa cиcтeмa нa прoгрaмaтa (Е-DV) щe бъдe oтвoрeнa зa рeгиcтрaции в 12 ч. нa oбeд, Изтoчнo cтaндaртнo лятнo врeмe, нa 2 oктoмври 2019 г. и щe бъдe зaтвoрeнa в 12 ч. нa oбeд, Изтoчнo cтaндaртнo врeмe, нa 5 нoeмври 2019 г. Прeз тoзи пeриoд кaндидaтитe щe имaт дocтъп дo eлeктрoнния фoрмуляр зa учacтиe в прoгрaмaтa нa aдрec. Прoгрaмaтa DV-2021 щe ce прoвeдe изцялo пo eлeктрoнeн път и зaявки зa учacтиe, изпрaтeни пo пoщaтa, нямa дa ce приeмaт.     Имa прoмянa в oбщитe прaвилa зa учacтиe в DV-2021. Вcякa зaявкa зa учacтиe трябвa дa включвa нoмeр, cтрaнa нa издaвaнe и дaтa нa изтичaнe нa вaлидeн, нeизтeкъл пacпoрт нa ocнoвния кaндидaт. Тoвa изиcквaнe ce oтнacя caмo зa титуляря, a нe зa члeнoвeтe нa нeгoвoтo ceмeйcтвo. Aкo нe ce прeдocтaви цялaтa инфoрмaция, кoятo ce изиcквa зa рeгиcтрaциятa, тoвa щe дoвeдe дo диcквaлификaция. Вcички учacтници трябвa дa ce рeгиcтрирaт c aктуaлнa cнимкa, нaпрaвeнa прeз пocлeднитe шecт мeceцa. Зaявки зa учacтиe, пoдaдeни cъc cнимки oт пocлeднитe двe гoдини (DV-2019 и DV-2020), щe бъдaт диcквaлифицирaни. Зaкoнът дoпуcкa caмo eдин eлeктрoнeн фoрмуляр зa вceки учacтник зa вceки рeгиcтрaциoнeн пeриoд. Кaндидaти, кoитo ca изпрaтили пoвeчe oт eдин фoрмуляр, щe бъдaт диcквaлифицирaни. Възмoжнo e oбaчe cъпруг и cъпругa дa пoдaдaт пo eдин oтдeлeн фoрмуляр, кaтo включaт в нeгo cвoя брaчeн пaртньoр, aкo и двaмaтa oтгoвaрят нa изиcквaниятa. Нямa тaкca или изиcкуeмa cумa зa пoпълвaнe нa eлeктрoнния рeгиcтрaциoнeн фoрмуляр в прoгрaмaтa DV. Cлeд пoдaвaнe нa eлeктрoнния фoрмуляр учacтницитe щe пoлучaт oфициaлeн нoмeр зa пoтвърждeниe нa рeгиcтрaциятa cи. Изключитeлнo вaжнo e дa зaпaзят тoзи нoмeр пoнe дo 30 ceптeмври 2021 г. Eдинcтвeнo чрeз нoмeрa зa пoтвърждeниe щe мoгaт дa прoвeрят дaли ca изтeглeни в прoгрaмaтa DV-2021 и, aкo ca изтeглeни, дa пoлучaт инфoрмaция зa кaндидaтcтвaнeтo зa визa и дeня нa интeрвютo. Уникaлният нoмeр зa пoтвърждeниe нa рeгиcтрaциятa пoмaгa нa учacтницитe в прoгрaмaтa дa ce прeдпaзят oт измaми, злoупoтрeби и прoблeми c пoщaтa. Вcички учacтници, включитeлнo тeзи, кoитo нe ca избрaни, щe мoгaт дa прoвeрят cтaтуca нa зaявкaтa cи зa учacтиe чрeз функциятa Еntrаnt Stаtus Сhесk нa уeбcaйтa нa прoгрaмaтa cлeд 5 мaй 2020 г. Изтeглeнитe учacтници щe пoлучaт инфoрмaция чрeз Еntrаnt Stаtus Сhесk кaк дa кaндидaтcтвaт зa визи пo прoгрaмaтa зa ceбe cи и зa члeнoвeтe нa cвoитe ceмeйcтвa. Държaвният дeпaртaмeнт щe пoтвърди инфoрмaциятa зa нacрoчeнитe интeрвютa чрeз Еntrаnt Stаtus Сhесk.", "date": "2019.10.04", "title": "„Зeлeнa кaртa“ зa CAЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400466-%D0%BA%D0%BE%D0%BB%D0%BA%D0%BE-%D1%81%D1%82%D1%80%D0%B0%D0%B4%D0%B0-%D0%B2%D0%B5%D0%BA%D0%B8%D0%BB%D1%81%D0%BA%D0%B0-%D0%B7%D0%B0-btv", "text": "Мариана Векилска вече не е част от екипа на bTV, но ако си мислите, че тв водещата се е отдала на депресивни състояния и тъга по миналото, много грешите!     Вместо да страда за телевизията, както очакваха мнозина, брюнетката изглежда по-свежа и енергична отвсякога. Нещо повече - по цял ден лежи на плажа и си гледа кефа.     Векилска се преквалифицира на чиновник в Брюксел, а откакто е извън bTV, не спира да обикаля морските брегове и да релаксира качествено, пътувайки често с корабчета в солената вода, пише \"Уикенд\".   Последно Мариана събираше тен на гръцкия остров Халкидики, очевидно доволна от начина, по който се движи живота й и най-вече професионалната сфера.", "date": "2019.10.04", "title": "Колко страда Векилска за bTV"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400467-%D0%BA%D0%B0%D0%BA-%D0%BF%D0%BE-%D0%B3%D1%8C%D0%BE%D0%B1%D0%B5%D0%BB%D1%81%D0%BE%D0%B2%D1%81%D0%BA%D0%B8-%D0%BA%D1%80%D1%8A%D0%B3%D1%8A%D1%82-%E2%80%9E%D0%BA%D0%B0%D0%BF%D0%B8%D1%82%D0%B0%D0%BB%E2%80%9C-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%E2%80%9E%D0%B8%D0%B7%D0%BF%D0%B5%D1%80%D0%B5%E2%80%9C-%D1%83%D0%B1%D0%B8%D0%B5%D1%86%D0%B0-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD", "text": "Трябва ли да си много извратен, лишен от каквито и да било задръжки и да мислиш, че държавата и нейното правосъдие са ти бащиния, за да се опиташ нагло да „изпереш\" медийно един доказан, осъден на три инстанции, убиец-социопат? Нужно е. Но в допълнение трябва и да си умнокрасив „журналист\", верен на Иво Прокопиев, както и да нямаш никакъв морал. Трябва - как иначе би се обяснило неистовото желание на драскачите от кръга „Капитал\" да изкарат тези дни Полфрийман невинен? Припомняме, че Джок Полфрийман е ОСЪДЕН за убийство от три съдебни състава – на Софийски градски, Софийски апелативен и Върховен касационен съд. Тоест седем съдии, освен тримата прокурори, които във всяка инстанция са защитавали обвинителния акт, също са приели, че има достатъчно доказателства за вината му. Нещо повече, Полфрийман вече е излежал в затвора и 2/3 от наказанието си – почти 14 години. Сиреч, съдебната система на България еднозначно е приела, че австралийският гражданин, любител на ножовете, е УБИЛ едно българско момче и ранил тежко друго и заради това си деяние трябва да понесе своята отговорност. Сега, 14 години по-късно, с едничката цел да се помъчат по някакъв начин да оправдаят приятеля си „съдия\" Калин Калпакчиев, пуснал убиеца предсрочно, както и да тушират втората вълна от гражданско недоволство, която ще последва произнасянето на ВКС в понеделник (с което произнасяне почти сигурно молбата на прокуратурата Полфрийман да бъде върнат в затвора няма да бъде уважена – все пак председател там е Лозан Панов, също приятел на Прокопиев и на Българския хелзинкски комитет), драскачите от кръга „Капитал\", партийните камикадзета от „Да(Й) България\", жълтопаветните грантаджии и НПО-тата на повикване, организират изключително нагъл медиен цирк, в който Полфрийман да излезе невинен за убийството на студента Андрей Монов! Освен малоумните коментари във фейсбук на промитите жълтопаветни протестърски мозъци, кампанията включва задължителните дълбокомислени статии в „Дневник\", „Капитал\", „Клуб Зет\", „Медиапул\", „Фрог\" и „Биволъ\", в които напоително се обяснява:    - как Полфрийман е един обикновен гражданин, защитил набит от скинарите циганин    - как е лежал невинен в затвора    - как студента по право Андрей Монов е алкохолик, скинар, побойник и лумпен    - как такива са и приятелите му    - как първата присъда била произнесена от Георги Колев – съдия – милиционер    - как прокурорката, която не оценила видеозаписа от убийството, била защитничка на мутри    - как бащата на убития - Христо Монов, бил ченге, милиционер, депутат от БСП и агент на ДС и бил осигурил навремето Темида да си затвори очите за истината, че Полфрийман е невинен.    - как 14 години по-късно на бял свят излиза видеозапис, който доказвал всичко изброено по-горе.    Последното е особено важно, защото този видеозапис, разпространен от кръга „Капитал\", е основният им клоунски номер под шапитото на цирка.  Той според тях доказвал едва ли не, че Монов всъщност е моралният убиец на Полфрийман, а приятелят на Българския хелзинкски комитет – австралиецът Джок, само се е защитавал с 30 сантиметровия си нож. Намеците са, че това е нов запис, изобщо не гледан по време на делото, а въз основа на него адвокатът на Полфрийман, който неизненадващо също членува в „Да(Й) България\", сега изнудва прокуратурата да внесе искане за възобновяване на наказателното дело. А понеже тези кадри, освен, че са гледани от съдебните състави, са толкова неясни, че нищо не се разбира, телевизионните „специалисти\" на Прокопиев услужливо са монтирали обяснителни бележки към всяка сцена, в които описват „какво се случва\" според тях. Така с един видеозапис, който не е нов, но пък е добре претоплен в правилния момент и подобаващо „разяснен\" в унисон със защитната теза на един осъден убиец, кръгът „Капитал\" прави нещо ужасяващо - нагло и по гьобелсовски, с лъжи и манипулации, се изплюва в лицето на българското правосъдие – сиреч, в лицето на самата държава. Защото за драскачите от „Капитал\" няма никакво значение какво е казал българският съд и българската съдебна система. Важно е какво казват ТЕ – последната инстанция в морала, истината и справедливостта. За тях не е важна присъдата. Важно е да защитят Калин Калпакчиев, защото е „техен\", важно е един убиец да си отиде в Австралия, защото също е „техен\". Убитият, родителите, роднините и приятелите му (които отговориха още същия ден с контра видео и то с обяснения, които са много по-смислени от тези на Полфрийман) – тяхната мъка няма значение. Кучета я яли и държавата. Днес „Капитал\" оправдава от страниците на „медиите\" си един убиец и го „пуска\" от затвора. Утре, ако приятелите им от „Демократична\" България\" се докопат до властта, вече ще говорим за фашизъм.", "date": "2019.10.04", "title": "Как по гьобелсовски кръгът „Капитал“ се готви да „изпере“ убиеца Полфрийман"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400468-%D1%8F%D0%B6-%D0%B8-%D0%BC%D0%BB%D0%B0%D0%B4%D0%B5%D0%B9", "text": "Фактът, че хората, които се хранят правилно и балансирано, живеят по-дълго, изглеждат по-млади и се чувстват по-добре, не се поставя под съмнение нито от геронтолозите, нито от диетолозите, нито от обикновените хора. Но има ли храни, които може да ни помагат да живеем по-дълго, както и такива, които съкращават живота ни? Кошничка на младостта “Подмладяващите ябълки” - продукти, които могат да спрат остаряването или дори да обърнат процесите, хората са търсили още от древността. Днес тези търсения имат научна основа. Учените изучават диетата на жителите на така наречените “сини зони“: оазиси за дълголетие, чиито жители са известни с най-голяма продължителност на живота. Периодично се появяват кандидати за титлата “суперпродукт на столетниците” (в различно време претендентите бяха зеленият чай, годжи бери, гинко билоба), но по-нататъшните проучвания развенчаваха тяхната полезност и уникалност. Освен това, днес е доказано, че преобладаването на един, дори и най-полезният продукт в диетата, не е най-добрият начин за увеличаване на продължителността на живота. Колкото по-разнообразна е трапезата, толкова по-голям набор от полезни вещества получава човек, което означава, че толкова по-дълго ще живее и толкова по-високо ще е качеството на живота му.   Въпреки това учените все пак са открили някои закономерности в диетата на столетниците. 1. Умереност - разумното ограничаване на обема и калориите днес се счита за основа на дълголетието. Известно е, че сред тези, които са преминали линията на дълголетието (80 години), няма хора с наднормено тегло. Друг важен критерий е стабилността на телесното тегло. Рязкото отслабване и бързото напълняване не добавят здраве и не удължават живота. 2. Разнообразие. Жителите на големите градове в най-добрия случай консумират 35-40 различни храни седмично. В най-лошия случай те са ограничени до 20-30. Ясно е, че в такава скучна хранителна кошница се съдържа изключително ограничен набор от хранителни вещества. 3. Ограничена консумация на месо. Диетата на жителите на “оазисите на дълголетието” обикновено се състои от растителни храни, млечни и зърнени продукти. Столетниците или рядко ядат месо, или изобщо не го консумират. Това е разбираемо. Месото е висококалоричен, мазен и трудно смилаем продукт, който съдържа много холестерол. Яденето на месо заплашва с развитието на атеросклероза и сърдечни заболявания. Освен това, тялото отделя твърде много време и усилия за обработването на месото. 4. Изобилие от храни, богати на омега-3 мастни киселини (риба и морски дарове). Ако говорим за продуктите на столетниците, рибата със сигурност принадлежи към тях. Известно е, че два рибни дни в седмицата с 30% намаляват риска от развитие на сърдечни заболявания. Съдържащите се в тях омега-3 мастните киселини регулират нивото на липидите и холестерола в кръвта, предотвратяват развитието на атеросклероза и имат благоприятен ефект върху състоянието на мозъка, сърцето и кръвоносните съдове. Също така, яденето на риба помага да се запази младежкият вид на кожата: същите омега-3 мастни киселини изглаждат бръчките и овлажняват кожата.    ", "date": "2019.10.04", "title": "Яж и младей"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400469-%D0%B4%D0%B0-%D1%81%D0%B8-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B0-%D0%B2-%D1%80%D1%83%D1%81%D0%B8%D1%8F", "text": "В края на септември Москва беше домакин на всеруския конкурс за красота Miss World Russian Beauty - 2019 (\"World Russian Beauty\"), в който спечели 18-годишната Александра Кузмина от Ростов на Дон. И, съдейки по снимките на момичето, журито е направило правилния избор.      Александра решила да участва в състезанието внезапно и от самото начало била тормозена от неуспехи - първо не успяла да стигне до репетицията, а на следващия ден се натровила.          Но се оказало, че и това не било достатъчно, за да засенчи вътрешното излъчване на Александра. Спечелвайки конкурса в родния си град, момичето замина за Москва. Момичето дефилира в три различни тоалета и участва в танцов номер, който беше подготвен само за час.          Сега Александра ще трябва да се представи на състезание от световна класа, където момичето ще защитава честта на родната си страна.", "date": "2019.10.04", "title": "Да си най-красива в Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400470-%D0%B8%D1%86%D0%BE-%D1%85%D0%B0%D0%B7%D0%B0%D1%80%D1%82%D0%B0-%D1%81%D0%B5-%D0%BF%D0%BB%D1%8C%D0%BE%D1%81%D0%BD%D0%B0-%D0%B3%D0%BE%D0%BB", "text": "Журито от \"България търси талант\" се сплотиха доста бързо и дистанцията между тях се стопява по-бързо от сладолед на слънце. Най-близки обаче си станали хапливият рапър Ицо Хазарта и вечно усмихнатата актриса Катето Евро.    И докато някои медии приписват любовни искри между Хазарта и Славена Вътова, то любовна игра има между рапъра и по-възрастната актриса. Ицо стигна далеч с провокациите и докара Катето до екстаз, след като й се показа гол.      Той пусна снимка от почивката си край морския бряг, излегнал се гол до кръста и релаксиайки с книгата на голямата ни актриса от \"Оркестър без име\". Този жест не остана незабелязан от Евро, която побърза да се пошегува по нейния си начин.    \"Браво, Ице Вече съм на опашката, но поради напредналата ми възраст,д а знаеш, че не мога да чакам твърде дълго! Чу ли\", отправи сексуални намеци към колега си тя. Актрисата определено умее да се забавлява и шегува дори със себе си. Тя е двигателят на шоуто \"България търси талант\" и често събира колегите си от журито в нейната къща, където си правят незабравими купони.", "date": "2019.10.04", "title": "Ицо Хазарта се пльосна гол"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400471-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Препоръчително е, да намалите физическата активност, за да не подкопаете здравето си. Възможна е провокация от колега, която ще засегне вашата упорита работа. В любовните дела, помощ ще дойде от човек, с когото никога не сте били много близки. Но днес ще трябва да излеете душата си, за да не направите още повече грешки. Не трябва да губите ценна енергия, за глупави размишления. Съмненията отхвърлете настрана и се заемете с финансовите въпроси. Не прибързвайте, а внимателно планирайте всичко. В любовта, обичате драмата и вълненията, но днес по-добре избягвайте силните емоции. Пазете принципите за себе си. Днес използвайте добре известната тактика - стъпка назад и четири напред. Тогава ще може спокойно да кажете, че кариерата ви е успешна. За постигането на финансови цели по-рядко включвайте въображението си. Трябва да сте реалисти, за да попълните портфейла. Но в личния живот, ще се почувствате като цар. Не е изненадващо, защото ще ви направят предложение.   Няма нужда да пренебрегвате богатия си опит, дори ако някой от колегите изразява неприязън към него. Предишните ви заслуги не са изчезнали и се виждат с невъоръжено око. Още повече, че началниците ви ценят. Здравето няма да ви безпокои, но не пречи да направите профилактика на хроничните заболявания. Очаква ви отличен ден, ако всичко сте планирали. Сега, ще може да промените и най-трудните обстоятелства, които възникват по пътя ви към успеха. Да се учите, може цял живот, усвойте това правило днес. Въпреки че, ако ви поканят на гости или среща, то от тежката работа или умствената дейност, може да се откажете. Днес, няма да има от какво да се притеснявате, всичко ще се развива по най-добрия начин. Може дори да си купите, всичко което сте планирали. Финансовата ситуация е безоблачна, може да си позволите да се отпуснете. Благоприятно ще се развиват събития, насочени към повишаване на авторитета и проява на талантите ви. Трябва да следите за диетата си и да изключите алкохола. Днес, не търсете приключения и контролирайте емоциите си, за да нямате проблеми. Имайте предвид, че близо до вас, може да има крадци и авантюристи, така че не казвайте на никого къде криете драгоценните си съкровища. Трябва да бъдете внимателни в ежедневието и на пътя, тъй като са възможни наранявания и травми. Препоръчително е да направите лека диета, особено ако искате да отслабнете и да се отървете от гастрит. Ще трябва да се откажете също, и от бурните празници и алкохола. Денят е подходящ за интелектуална работа, както и за решаване на ежедневни проблеми. Всичко, което сте планирали за себе си в любовта, приятно ще се реализира.   Не ви очаква незабравим ден, но и проблеми няма да имате. За да направите нещата да вървят като по часовник, трябва да мислите повече с главата си, без да се поддавате на сърдечни провокации. Във финансовата сфера, не вземайте важни решения и се откажете от подписването на важни документи. Предишните ви постижения в любовта, няма да останат незабелязани. Трябва да разберете, че всичко, което се случва в живота ви, е за добро. Дори ако имате проблеми, всичко е преодолимо. В личната сфера трябва да се придържате към традициите, за да не навредите на отношенията с избраника. Възможни са алергии към продукт или цъфтящи растения. От пътуване, е по-добре да се откажете. Очаква ви хаотичен ден, когато нещата ще се развиват, не така както бихте искали. Не търсете виновни, в противен случай ще попаднете в капан. Не трябва да се отправяте на път, ако смятате, че не сте достатъчно подготвени за него. Това важи не само за багажа, но и за липсата на пари. Вечерта близките, ще ви подкрепят в ежедневните дела.   Трябва да разделите, важното и второстепенното. От това зависи вашето кариерно развитие и финансово състояние. Не инвестирайте пари в личен бизнес, за да не се окажете на нулата. Отношенията с околните могат да бъдат сериозно усложнени, ако започнете да ги критикувате или натрапвате своето мнение.", "date": "2019.10.04", "title": "Дневен хороскоп 4 октомври"}
{"url": "http://www.classa.bg/%D1%81%D0%B2%D1%8F%D1%82/item/400461-%D0%B5%D1%81-%D0%BF%D1%80%D0%B5%D0%BE%D1%81%D0%BC%D0%B8%D1%81%D0%BB%D1%8F-%D1%81%D0%B2%D0%BE%D1%8F%D1%82%D0%B0-%D0%B1%D1%8A%D0%B4%D0%B5%D1%89%D0%B0-%D0%B3%D0%B0%D0%B7%D0%BE%D0%B2%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B2-%D1%81%D0%B2%D0%B5%D1%82%D0%BB%D0%B8%D0%BD%D0%B0%D1%82%D0%B0-%D0%BD%D0%B0-%E2%80%9E%D0%B7%D0%B5%D0%BB%D0%B5%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0%E2%80%9C", "text": "Новият стар Пакет за декарбонизация ще трябва да създаде бързо регулаторни рамки за енергийните газове, за да се впише в процеса на декарбонизация на Европа     Мнозина от  Европейската комисия  (ЕК) бяха изненадани, когато новоизбраният председател  Урсула фон дер Лайен  обяви новите смели климатични цели за 2030 г. и 2050 г., изпращайки длъжностните лица, работещи по проекта за газовия пакет, обратно  в „работилницата“.     Наскоро Комисията реши да замълчи относно дългоочакваната реформа за правилата за европейския газов пазар. Новият генерален директор на дирекцията „Енергетика“ в ЕК  Дите Юл Йоргенсен  не го спомена на първата среща на високо равнище на държавите членки през септември. Нито бе посочено в писмото на Фон дер Лайен към своя бъдещ комисар по енергетиката  Кадри Симсън .  До момента, това, което се промени, е терминологията. Наблюдатели на енергийната политика в Брюксел заявиха пред Euractiv, че това, което някога служителите на ЕС нарекоха „ Газов пакет “, е преобразувано в  „Пакет за декарбонизация на газа“  или просто  „Пакет за декарбонизация“ , заявявайки, че вече не очакват той да бъде публикуван в началото на 2020 г., а значително по-късно през годината, като дори е възможно да се появи през 2021г. Основната цел на пакета е да създаде първата в Европа регулаторна рамка за „зелен“ - тоест възобновяем или декарбонизиран, газ, според директора на  Комисията за вътрешния енергиен пазар Клаус-Дитер Борхард . Само преди няколко седмици обаче неговият подчинен  Флориан Ермакора  заяви, че пакетът ще съдържа в основата си потенциал за декарбонизация на газа - както природен газ (който ще играе ролята на мост между въглищата и енергийните ресурси с нулеви въглеродни емисии), така и „зелени“ газове, като биогаз и водород, произведен от възобновяема електроенергия. И Ермакора посочи, че потенциалът на природния газ от изкопаем произход като начин за бързо декарбонизиране на енергийния сектор е значителен. „Защото виждаме, че можем да постигнем ефективна декарбонизация, като заменим въглищата с газ“, споделя той. В газовата промишленост много експерти смятат, че този „мост“ в производството на електроенергия е бил пренебрегнат в бързината към пълната декарбонизация. Изследване на  „Еврогаз“  през 2017 г. допуска, че използването на газа може да доведе до допълнително 5-процентно намаляване на емисиите на парникови газове, наред с целта на ЕС за ограничаване на емисиите с 40% до 2030 г. Междувременно други анализатори, като икономистът от WWF Себастиан Годино, твърдят, че ерата на газта е приключила. На фона на преглед на анализите, публикувани през август,  Центърът за европейски политически изследвания  (CEPS) предполага, че търсенето на природен газ ще остане стабилно или ще намалее леко до 2030 г., последвано от по-силен спад до 2040 г. и 2050 г. В Брюксел енергийните лобисти и природозащитници са съгласни, че ЕС се нуждае от изчистен от въглерод газ, за да понижи количеството вредни емисии до нула през 2050 г. Междувременно служителите на ЕС в момента работят усилено да определят различните видове водород и други „зелени“ или нисковъглеродни газове въз основа на екологичния им отпечатък. Това ще бъде основен стълб на новия Пакет за декарбонизация. Цели за намаляване на парниковите емисии Увеличаването на целта на ЕС за намаляване на емисиите на 55 % до 2030 г. ще изисква от блока да преразгледа големи части от своята рамка за климата и енергетиката, като някои от тях предполагат, че пакетът за декарбонизация може да включва повторно отваряне на схемата за търговия с емисии в ЕС. Друг елемент от пакета за декарбонизация може да бъде реформа на регламента на ЕС за  Трансевропейските енергийни мрежи  (TEN-E), който решава кои инфраструктурни проекти отговарят на условията за подкрепа от ЕС чрез фонд, наречен  Механизъм за свързване на Европа  (CEF). Природозащитниците искат TEN-E да бъде преразгледан, за да бъдат спрени парите към газова инфраструктура. Най-малкото пакетът за декарбонизация се очаква да реформира съществуващото регулиране на пазара на газ, да одобри „зелените“ газове и да започне изграждането на рамка, която да ги внедри в политиката за климата. Само малък процент от използвания днес водород е изчистен от въглерод. Проблемът с пакета за декарбонизация, който се очаква през 2021 г., е, че ще изминат пет години, преди Брюксел да има нещо готово, с което да помогне на развиващата се „зелена“ газова промишленост. Междувременно секторът търси национални планове за климата и енергетиката, които трябва да бъдат финализирани до края на тази година, за подкрепа на политиката. Три-четвърти от тези планове споменават водорода, но без ясна цел или мерки за неговото развитие. Успоредно с това се провеждат технически проучвания в цяла Европа, за да се разбере с колко водородни мрежи могат да се справят - и на каква цена. През август  Bloomberg New Energy Finance  заяви, че разходите за водород от възобновяема енергия вероятно ще \"паднат\" през следващите десетилетия - до 1,40 долара на килограм до 2030 г. - което го прави пряк конкурент на природния газ.  ", "date": "2019.10.04", "title": "ЕС преосмисля своята бъдеща газова стратегия в светлината на „Зелената сделка“"}
{"url": "http://www.classa.bg/%D1%81%D0%B2%D1%8F%D1%82/item/400452-%D1%81%D0%B8%D0%BD%D1%8A%D1%82-%D0%BD%D0%B0-%D1%80%D0%BE%D0%B1%D1%8A%D1%80%D1%82-%D1%84-%D0%BA%D0%B5%D0%BD%D0%B5%D0%B4%D0%B8-%D0%BF%D0%BE%D0%BA%D0%B0%D0%B7%D0%B0-%D0%BD%D0%B5%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%E2%80%9E%D0%B8%D1%81%D1%82%D0%B8%D0%BD%D1%81%D0%BA%D0%B8%D1%8F-%D1%83%D0%B1%D0%B8%D0%B5%D1%86%E2%80%9C-%D0%BD%D0%B0-%D0%B1%D0%B0%D1%89%D0%B0-%D0%BC%D1%83", "text": "Робърт Ф. Кенеди, син на едноименния американски политик, сподели в Instagram снимки на мъж, когото смята за истинския убиец на баща си. Това е Тайн Юджийн Сезар, гард, нает да защитава сенатора в хотел „Амбасадор\", където през 1968 година бе извършено убийството. \"Четирите изстрела, които удариха баща ми, бяха точкови изстрели, изстреляни в гръб по баща ми с цевта почти докосваща тялото му. Когато баща ми падна, той се облегна назад и свали щифта за вратовръзка на Сезар \", написа Робърт Ф. Кенеди-младши, позовавайки се на съдебномедицински доклад. Според публикацията има „убедителни доказателства, които сочат Сезар като извършител на престъплението\". На мястото е имало 77 души и всеки очевидец е потвърдил, че Сирхан Бихара Сирхан, осъден за убийството, е стоял пред баща му на разстояние от 1 до 2 метра. \"Тази снимка, непубликувана досега, направена от покойния фоторепортер Уолтър Фишер, е единствената известна снимка на Робърт Ф. Кенеди и Сезар. Сезар е мъжът с шапка (скрито лице). Фишер е направил снимката в полунощ на 5 юни, 1968 - 15 минути преди убийството на баща ми \", гласи текстът на снимката. Освен това наследникът отбеляза, че седмици след трагедията гардът е продал оръжието си на свой колега, като го предупредил, че то е било използвано в престъпление. Публикацията е направена след смъртта на въпросното лице на 12 септември във Филипините. \"Сезар беше нетолерантен, който мразеше Кенеди заради защитата им на гражданските права на чернокожите\", добавя синът на политика. Робърт Ф. Кенеди-младши заяви, че е планирал да се срещне с предполагаемия убиец, но той поискал плащане в размер на 25 000 долара преди срещата. Накрая в текста се посочва, че „полицията никога не е разследвала сериозно ролята на Сезар в убийството на брата на бившия американски президент.\"", "date": "2019.10.04", "title": "Синът на Робърт Ф. Кенеди показа непубликувани снимки на „истинския убиец“ на баща му"}
{"url": "http://www.classa.bg/%D1%81%D0%B2%D1%8F%D1%82/item/400457-bild-%D0%BA%D0%B8%D0%BC-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D0%B1%D0%BB%D0%B8%D0%B6%D0%B5%D0%BD%D0%B8%D0%B5-%D1%81-%D1%82%D1%80%D1%8A%D0%BC%D0%BF,-%D0%B0-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D1%83-%D1%81-%D0%BF%D1%83%D1%82%D0%B8%D0%BD-%D0%B8%D0%BC%D0%B0-%C2%AB%D1%80%D0%B0%D0%B7%D0%B4%D0%BE%D1%80%C2%BB", "text": "САЩ и Северна Корея искат да се срещнат отново, за да обсъдят двустранните си отношения, съобщава Bild. Това заявиха висши дипломати във Вашингтон и Пхенян. Лидерът на КНДР Ким Чен Ун се приближава до ръководителя на Белия дом Доналд Тръмп. В същото време Ким имаше \"раздор\" в отношенията с руския президент Владимир Путин. След   и провалени преговори по ядрената програма, представители на Северна Корея и САЩ искат да се срещнат отново, съобщава Bild. Това заяви официалният представител на Държавния департамент на САЩ Морган Ортагус. По думите му засега са планирани преговори на работно ниво. Нищо не се знае за среща между ръководителя на Белия дом Доналд Тръмп и корейския лидер Ким Чен Ун.     Първият заместник-министър на външните работи на КНДР Чой Сон Хе потвърди съществуването на подобни планове. Не е изключено първата среща да се проведе тази събота. Все още не е известно къде ще се проведе и кой ще участва в нея. Досега преговорите не можеха да се проведат, защото Ким поиска първо да бъдат предоставени на страната му гаранции за сигурност, както и да бъдат облекчени санкциите. Докато севернокорейският режим и САЩ отново постепенно се насочват към сближаване, между корейския лидер в отношенията му с ръководителя на Кремъл Владимир Путин възникна  . През последните две седмици руските граничари за трети път се натъкнаха на бракониери от КНДР на места, които Москва приписва на изключителната си икономическа зона. По-рано бяха задържани 87 бракониери и 11 малки кораба. Според експерти Пхенян притиска рибарите си да плуват по-дълбоко в морето с очакването за по-богат улов. Този уикенд бяха задържани още три кораба и 200 членове на екипажа, разказва изданието.  ", "date": "2019.10.04", "title": "Bild: Ким отива на сближение с Тръмп, а в отношенията му с Путин има «раздор»"}
{"url": "http://www.classa.bg/%D1%81%D0%B2%D1%8F%D1%82/item/400453-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8%D1%85%D0%B0-%D0%B7%D0%B0-%E2%80%9E%D0%B5%D0%BF%D0%B8%D1%87%D0%BD%D0%B0%E2%80%9C-%D1%83%D1%8F%D0%B7%D0%B2%D0%B8%D0%BC%D0%BE%D1%81%D1%82-%D0%B7%D0%B0-iphone-%D0%B8-ipad", "text": "Компютърен експерт сподели информация за \"епична\" уязвимост, която ще засегне стотици милиони устройства, работещи с операционната система iOS. Провалът ще даде път на постоянен „джейлбрейк\" в повечето поколения iPhone или iPad, съобщи специализираният портал 9to5mac. Това е „експлоит\" или фрагмент от софтуер, който се възползва от нестабилността на сигурността на системата, която в този случай заплашва да премахне някои от ограниченията, наложени от Apple на нейните устройства. По този начин потребителите могат да изтеглят приложения и други програми, които не са официални.   „Експлоитът\", наречена checkm8 (шах и мат), беше открит от потребителя на Twitter axi0Mx. С този инструмент хакерите могат да имат дълбок достъп до почти всички устройства с iOS, от iPhone 4S до iPhone X. Специалистите смятат, че \" заплахата е постоянна и не подлежаща на поправяне, тъй като работи при стартиране на операционната система и следователно Apple няма да може да й противодейства с бъдеща актуализация на защитата на софтуера\". „Това би го превърнало в едно от най-големите развития в пиратската общност на iPhone от години\", се казва в портала. Въпреки това, checkm8 не е инструмент, който може просто да бъде изтеглен или дешифриран. Експертите обясняват, че \"експлоитът\" може да бъде активиран физически само чрез USB връзка и засега изключва истински \"джейлбрейк\". Съобщението идва само месец, след като компанията пусна нова актуализация на операционната си система iOS, в която коригира грешка в сигурността, след което заяви, че направила невъзможен джейлбрейк. Засега компанията не е направила изявления за разкритата уязвимост.", "date": "2019.10.04", "title": "Предупредиха за „епична“ уязвимост за iPhone и iPad"}
{"url": "http://www.classa.bg/%D1%81%D0%B2%D1%8F%D1%82/item/400454-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%85%D0%BE%D0%BD%D0%B4%D1%83%D1%80%D0%B0%D1%81-%D0%B5-%D0%BF%D0%BE%D0%BB%D1%83%D1%87%D0%B0%D0%B2%D0%B0%D0%BB-%D0%BC%D0%B8%D0%BB%D0%B8%D0%BE%D0%BD%D0%B8-%D0%BF%D0%BE%D0%B4%D0%BA%D1%83%D0%BF%D0%B8-%D0%BE%D1%82-%D0%B5%D0%BB-%D1%87%D0%B0%D0%BF%D0%BE", "text": "Американски прокурор обвини президента на Хондурас, Хуан Орландо Ернандес, в получаване на милиони подкупи от наркотрафиканти, включително от Хоакин Гузман \"Ел Чапо\".   Обвинението срещу Хуан Орландо Ернандес беше повдигнато по време на процес в съда в Манхатън, Ню Йорк, срещу брат му Хуан Антонио - Тони, бивш конгресмен на Националната партия, обвинен в наркотрафик в САЩ.   Прокурорът Джейсън Ричман разкри в американския съд, че \"Ел Чапо\" Гузман е дал на \"Тони\" милион долара в коими, които да бъдат доставени на брат му Хуан Орландо Ернандес, президент на централноамериканската държава през два периода (2014-2018) и (2018-2022).   В замяна на предполагаемите подкупи, наркотрафикантите са получили закрила от президента на Хондурас, според обвинението на прокуратурата.   В края на август Хуан Орландо отрече да е получавал пари от наркотрафиканти и заяви, че обвиненията са \"отмъщение на шеф на наркокартел\".   Както обясни президентът, „въпросният наркотрафикант е гонел кандидатура за кмет на Хондурас, но той му е отказал.\"   \"Този човек заяви, че е допринесъл за кампанията. Това, което той каза, е, че не е дал парите на мен или на някой друг, а че са участвали. Ще трябва да се опита да докаже дали е вярно това, което се спомена\" каза Хуан Орландо Ернандес пред агенцията ЕФЕ.   На 23 ноември \"Тони\" Ернандес беше арестуван на летището в Маями, Флорида, обвинен в конспирация за въвеждане на наркотици в САЩ, използване и притежаване на картечници и лъжа пред федерални агенти.   Сред доказателствата срещу „Тони\" Ернандес се открояват заловени текстови съобщения между наркотрафиканти, в които се говори за изпращане на килограм кокаин с инициалите „TH\".   Братът на президента на Хондурас, който е задържан в столичния наказателен център в Манхатън, се обяви за невинен по всички обвинения.   Прокурорите обаче описаха \"Тони\" Ернандес като \"насилствен дилър с епични размери, спечелил много хиляди долари от наркотрафик \" според агенция АП.   В първия ден на процеса срещу Хуан Антонио Ернандес не бе разкрито кога е извършен подкупът от Ел Чапо Гузман, осъден на доживотен затвор за конспирация и контрабанда на наркотици в САЩ, насилие с оръжие и пране на пари.", "date": "2019.10.04", "title": "Американски прокурор: Президентът на Хондурас е получавал милиони подкупи от Ел Чапо"}
{"url": "http://www.classa.bg/%D1%81%D0%B2%D1%8F%D1%82/item/400455-%D1%81%D0%B0%D1%89-%D0%BE%D0%B1%D1%8F%D0%B2%D1%8F%D0%B2%D0%B0%D1%82-%D0%BC%D0%B8%D1%82%D0%B0-%D0%B4%D0%BE-25-%D1%81%D0%BF%D1%80%D1%8F%D0%BC%D0%BE-%D0%B5%D1%81-%D0%BE%D1%82-18-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Съгласно неидентифицирани служители на Службата на търговския представител на САЩ (USTR), САЩ ще наложат мита до 25% спрямо определени продукти на Европейския съюз от 18 октомври, информира CNBC. Американската агенция е подготвила пакет от 10% мита за европейските самолети и 25% мита за други артикули, включително селскостопански продукти. Официални източници в САЩ посочиха, че на 14 октомври се предвижда представители на Европа и Северна Америка да проведат кръг от търговски преговори. На 2 октомври USTR публикува списъка със санкционирани европейски стоки, от храни до дрехи и технологии. Така американските власти ще налагат мита за пуловери, вълнени и кашмирени облекла от Обединеното кралство; за вино, сирене и маслини от Франция и Испания; за няколко сирена от Италия; за колбаси и други европейски продукти, приготвени със свинско месо – без шунката, кафе и компоненти за камери от Германия и ред други продукти. Вашингтон предприема тази мярка в отговор на субсидиите, отпуснати от някои европейски правителства на аеронавигационния гигант Airbus, пряк конкурент на северноамериканския Boeing, тъй като според него те ще окажат влияние върху икономиката на САЩ с 11,2 милиарда долара годишно. Разбра се, че Световната търговска организация е разрешила на САЩ да налагат мита на ЕС за стойност от 7,5 милиарда долара годишно заради незаконната подкрепа на ЕС за Airbus. Брюксел осъди търговските репресии на САЩ и заяви, че дори Вашингтон да получи зелена светлина за установяване на наказателни мерки срещу съюза, те биха били „проява на късогледство и контрапродуктивност\".", "date": "2019.10.04", "title": "САЩ обявяват мита до 25% спрямо ЕС от 18 октомври"}
{"url": "http://www.classa.bg/%D1%81%D0%B2%D1%8F%D1%82/item/400456-%D0%BF%D1%83%D1%82%D0%B8%D0%BD-%D1%81%D0%B5-%D1%88%D0%B5%D0%B3%D1%83%D0%B2%D0%B0-%D0%B7%D0%B0-%D0%BD%D0%B0%D0%BC%D0%B5%D1%81%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D0%B8%D0%B7%D0%B1%D0%BE%D1%80%D0%B8-%D0%B2-%D1%81%D0%B0%D1%89-%D0%B4%D0%B0,-%D1%89%D0%B5-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8%D0%BC,-%D0%BA%D0%B0%D0%B7%D0%B2%D0%B0%D0%BC-%D0%B2%D0%B8-%D0%BF%D0%BE%D0%B4-%D1%81%D0%B5%D0%BA%D1%80%D0%B5%D1%82", "text": "Русия не е предприела нито една разрушителна стъпка по отношение на САЩ и ако някой вярва друго, трябва да представи доказателства за това, заяви руският президент Владимир Путин. По време на речта си на форум в Москва, посветен на националната енергетика, президентът отговори на въпрос на журналиста на NBC Кийър Симънс относно притесненията на бившия специален прокурор на САЩ Робърт Мюлер, че Русия може да се намеси в президентските избори на северноамериканската страна през 2020 г. \"\" Много вероятно\", вече сме го чували\", отговори президентът, позовавайки се на израза, използван от бившия британски премиер Тереза Мей, когато обвиняваше Москва за отравянето на бившия руски секретен агент Сергей Скрипал и дъщеря му Юлия. \"Той [Мюлер] не намери доказателства за наша намеса с Тръмп в миналото, но се притесни, че можем да го направим в бъдеще. Би било забавно, ако не беше толкова тъжно, защото всичко, което виждаме сега във вътрешната политика на САЩ, вреди на руско-американските отношения. И съм сигурен, че наранява и самите САЩ\", каза Путин. В отговор на многократния въпрос дали Русия ще се опитва да повлияе на резултатите от изборите през следващата година в САЩ, Путин се пошегува, казвайки: „Да, ще го направим, казвам ви под секрет, най-накрая да се позабавляваме там [в САЩ], Но не казвайте на никого.\" Руският президент подчерта, че Русия е заета достатъчно със собствените си вътрешни проблеми и правителството й е фокусирано върху тях. \"Сблъскваме се с колосални задачи по икономически въпроси и социалната политика. В различни сектори сме формулирали така наречените Проекти за национално развитие, в които инвестираме безпрецедентни ресурси. Защо да се намесваме в изборите на други държави?\" попита той. В същото време Путин изрази надежда, че отношенията между Москва и Вашингтон ще се нормализират. \"Разчитаме на здравия разум и, подчертавам, основните интереси на САЩ ще изиграят своята роля и двустранните отношения ще се върнат в нормално състояние. Нещо, което все още не се е случило\", каза той.", "date": "2019.10.04", "title": "Путин се шегува за намеса на Русия в следващите президентски избори в САЩ: \"Да, ще го направим, казвам ви под секрет\""}
{"url": "http://www.classa.bg/%D1%81%D0%B2%D1%8F%D1%82/item/400458-%D0%B2-%D0%B1%D0%B0%D0%B3%D0%B4%D0%B0%D0%B4-%D0%BE%D1%82%D0%B4%D0%B0%D0%B2%D0%BD%D0%B0-%D0%B5-%D0%BD%D0%B5%D1%81%D0%BF%D0%BE%D0%BA%D0%BE%D0%B9%D0%BD%D0%BE", "text": "Поредното избухване на напрежение между САЩ и техните съюзници - Великобритания, Израел и Саудитска Арабия, от една страна, и Ислямска република Иран, от друга, не подмина Ирак, който е под натиск и от Вашингтон, и от Техеран. Конфронтацията засегна иракската територия в буквалния смисъл: от средата на юли бойните самолети на Израелските и американските военновъздушни сили, както и неидентифицирани БПЛА нанесоха повече от две дузини атаки по различни цели, основната от които бяха иракските шиитски „милиционерски” бази, които на Запад се смятат за свързани с Иран. Географията на въздушните атаки обхваща значителна част от Ирак - от границата със Сирия в провинция Анбар до границите с Иран, както и централните райони на страната.     Първата реакция на командването на „милицията“ е решението за преместване на особено важните обекти в защитени места, но след това бяха опитани по-драстични мерки. На 4 септември заместник-командирът на \"милицията\" Абу Махди ал Мухандис подписа директива за създаването на собствени военновъздушни сили и противовъздушна отбрана за противодействие на евентуални бъдещи атаки и назначи някой си Салах Махди Хантуш за командир на тези виртуални сили. В същото време се активизира видният шиитски духовник Муктада ал Садр, който по време на посещението си в Техеран проведе няколко срещи с генерал Касем Сюлеймани, командир на силите за специални операции „Кудс“. Те обсъдиха настоящата ситуация и перспективите за превръщането на иракската „народна милиция“ в структура като иранския Корпус на стражите на ислямската революция, която формално е само част от Министерството на отбраната, а по отношение на бойните си способности значително превъзхожда редовната армия. Това се счита за неприемливо във Вашингтон. От там многократно изясняваха, че ще предприемат всички необходими мерки за „нивелиране на иранското влияние“. Както заяви помощник-държавният секретар на САЩ Маршал Билингсли на 13 септември, народът в Ирак е \"жертва\" на близостта на Багдад и Техеран и следователно всяка иракска парламентарна фракция, дори и водещата, ще се изправи срещу американските санкции, ако сключи споразумение с Иран. Муктада ал Садр е лидер на политическата група, спечелила последните избори, а намекът на Вашингтон е повече от прозрачен. Очевидно са последвали спешни контакти на Белия дом с иракските власти, защото премиерът Абдел Махди не само отхвърли идеята за създаване на ВВС и ПВО като част от „милицията“, но отново призова за интеграция на тези формирования в иракската армия. На 22 септември той одобри нова структура на „милицията“, според която гореспоменатият Абу Махди ал Мухандис, известен с близостта си до Иран, загуби поста си. Според съобщения в медиите, премиерът на Ирак е провел телефонен разговор с държавния секретар на САЩ, по време на който А. Абдел Махди е уверил Майкъл Помпео, че Ирак се опитва да „избегне всякакви стъпки, водещи до ескалация и да предотврати използването на територията му срещу всяка съседна, братска или приятелска страна. Ирак цели да играе положителна роля за разрешаване на кризи и конфликти в региона и да се дистанцира от заплахата от война“. Помпео от своя страна е засегнал неотдавнашното нападение срещу саудитската петролна компания „Сауди Арамко“ и е успокоил иракския премиер: „Според американските данни територията на Ирак не е използвана за извършване на нападението“. Това изявление предизвика нов взрив от гневни коментари в Ирак - оказва се, че Багдад не контролира територията на страната, ако такава информация идва от чужбина? На 23 септември американското посолство беше подложено на пореден обстрел, а една от трите изстреляни неуправляеми ракети се взриви на няколко метра от входа на дипломатическата мисия. В същото време членът на парламентарната комисия по отбрана и сигурност Карим Мухамадави заяви, че повечето законодатели са за бързото разглеждане на законопроекта за изтегляне на американските сили от Ирак. Въпреки всички опити да вземат такова решение, иракските власти признават: войната с „Ислямска държава“ не е приключила. Терористичната заплаха остава, а в някои области се увеличава. Миналия месец бяха регистрирани атаки в пет провинции, на 16 септември, в резултат на три терористични атаки в иракската столица, бяха убити 12 цивилни. Особено тревожна е ситуацията в провинциите Дияла и Киркук. Началникът на Главната дирекция на МВР в провинция Киркук, полковник М. Рафат, заяви, че от началото на годината са регистрирани 1343 случая на обстрели, въоръжени нападения, експлозии, отвличания на заложници и други тежки престъпления, в резултат на дейността на „Ислямска държава“ са загинали над 470 души. Според него разузнавателната информация сочи възраждане на „Ислямска държава“ в райони около град Киркук, където терористите разполагат с убежища и могат да атакуват навсякъде - в нощта на 14 септември бойците успяха временно да блокират главната магистрала между Киркук и Багдад. Служителят отбеляза, че иракските сили за сигурност не са в състояние сами да се справят с проблема. Иракската армия периодично се включва в потушаването на терористичната активност, използвайки подкрепата на ВВС на САЩ. През първата половина на септември бе извършена поредната операция в района Хамам ал Алил (провинция Нейнава), както и в регионите Ширгат и Гаяра, с преобладаващо сунитско население в северната част на провинция Салах ал Дин. Резултатите от операцията не се съобщават, но стана известно, че командването на иракската армия любезно e предоставило възможност на група британски военни специалисти да се запознаят подробно с танковете T-90I от Русия, наскоро постъпили на служба в 35-та бронетанкова бригада на 9-та танкова дивизия. Изказвайки се на сесията на Общото събрание на ООН в Ню Йорк, иракският президент Бархам Салех обяви мащабен проект за възстановяване на инфраструктурата на Ирак и подчерта: „Ние се стремим да превърнем страната ни от арена на насилие в икономически център на региона.“ Няколко дни по-рано, след посещението на премиера на Ирак в Китай, бяха подписани осем дългосрочни споразумения в различни области, включително финанси, търговия, сигурност, строителство, комуникации, образование и други. Детайлите на договорите не се съобщават, но съдейки по факта, че гостът е приет от председателя на КНР Си Цзинпин и министър-председателя Ли Къцян, китайците са настроени много сериозно. Междувременно иракският президент наскоро разказваше в Ню Йорк колко добре ще живее в неговата страна, а сега в Багдад се водят демонстрации. Първо, около 500 завършили висши учебни заведения се събраха в кабинета на министър-председателя с искане за осигуряване на работни места. Сред протестиращите имаше много млади момичета, митингът се проведе мирно, но полицията използва специални средства, включително водни оръдия. На 1 октомври около 3000 души се събраха на централния площад на Багдад, за да демонстрират срещу лошото изпълнение на обществените услуги, безработицата и корупцията. Правоприлагащите органи първо използваха сълзотворен газ и водни оръдия, за да ги разпръснат, след което откриха огън. Според иракското Министерство на здравеопазването най-малко 200 демонстранти и 40 служители по сигурността са ранени, а двама протестиращи са убити. Поговорката „В Багдад всичко е спокойно” отдавна не причинява на иракчаните нищо друго освен горчива усмивка и това е в най-добрия случай.    ", "date": "2019.10.04", "title": "В Багдад отдавна е неспокойно"}
{"url": "http://www.classa.bg/%D1%81%D0%B2%D1%8F%D1%82/item/400459-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D1%8A%D0%B3%D1%8A%D0%BB%D0%B0", "text": "Борис Джонсън за първи път направи разумно предложение за излизането на Великобритания от ЕС. Така ловко превърна тежката си политическа немощ в неочаквана сила, смята Барбара Везел.       Речта на Борис Джонсън пред партийния конгрес на торите бе доста развлекателна. Като опитен кабаретист той знае, че паузите между анекдотите не бива да са прекалено дълги. Премиерът остана верен на своя стил и изобщо не понечи да досажда на публиката с подробности около предложението си за сделката с ЕС. Той спомена плана само в най-общи черти и изрече няколко войнствени фрази, колкото да намекне, че това е последното и единствено предложение, което Лондон смята да направи. А може би Джонсън просто не искаше да разкрие пред своите привърженици какви точно компромиси е готов да направи. Детайлите от неговото предложение са записани само в писмото, получено вчера следобед ( 2.10.) в Брюксел. Какво предлага Джонсън? За първи път британският премиер представя идея, въз основа на която би могло да се постигне споразумение между Великобритания и ЕС. В нея той се връща към едно по-старо предложение на ЕС за границата към Северна Ирландия, за което навремето Тереза Мей бе казала, че нито един британски премиер не би подписал такава ужасия. Борис Джонсън обаче не е човек със задръжки.     Ето какво всъщност предлага той: Северна Ирландия, която е част от Обединеното кралство, да остане обвързана с ЕС по силата на специални правила. Това означава, че и занапред стоки и храни ще могат безпрепятствено да се пренасят от Северна Ирландия към Република Ирландия, тъй като от двете страни на тази невидима граница са валидни едни и същи правила. Само че Великобритания иска да напусне митническия съюз, а това означава, че контрол все някъде трябва да има - например зад т.нар. граница. Най-трудно ще е да се уточнят детайлите по едно такова споразумение. Затова би било прибързано да се радваме. И все пак: новото предложение на Джонсън би могло да послужи като основа за компромис, с чиято помощ да се избегне т.нар. \"твърд\" Брекзит. За северноирландската юнионистка партия DUP това предложение е твърде интересно, защото, приеме ли се, парламентът на Северна Ирландия на всеки четири години ще трябва да дава одобрението си, за да остане то в сила. Това ще повиши политическото значение на партията. Същевременно за ЕС и Дъблин подобно решение би било почти безвредно. Твърде невероятно е да се появи мнозинство, отхвърлящо мерки, които са жизненоважни за икономиката на Северна Ирландия. С компромис към триумфа? С този свой ход Борис Джонсън подготвя почвата за задаващите се предсрочни избори. Ако премиерът постигне споразумение с Брюксел и страната му действително напусне ЕС на 31 октомври, това би било пълен триумф за него. Тогава благодарните британци със сигурност биха му осигурили мнозинство в парламента. Защото не само заклетите брекзитъри биха се радвали, ако кошмарът най-сетне приключи. Междувременно Джонсън продължава битката си с парламента, изпращайки го във втора принудителна почивка. Но този път само толкова, колкото разрешава Върховният съд - една седмица. На Великобритания ѝ дойде до гуша от разприте покрай Брекзита и готовността за компромиси нарасна. Същото важи навярно и за парламента. Нима ще се намери депутат, който да каже \"не\" на едно поносимо споразумение, което ще осуети хаоса от Брекзита и ще смекчи последствията от него? Засега в Лондон предвидливо си мълчат за това, че най-голямата трудност тепърва предстои. А тя ще настъпи тогава, когато ЕС и Великобритания започнат да преговарят за търговско споразумение. Какво пък, нека хората да продължат да вярват, че след Брекзита над тях ще се изсипе златен дъжд. Борис Джонсън ловко превръща тежката си политическа немощ в неочаквана сила. С лека ръка той захвърля традиционни принципи за институционното устройство на Великобритания. За подобно нещо страната може би действително се нуждае от такъв политик като него: човек без принципи, който обаче е наясно, че може да спечели задаващите се избори, само ако се превърне в герой на Брекзита. Все още е рано за радостни заключения. Защото до провал може да се стигне и в последния момент. И все пак: това е първото и единствено засега разумно предложение на Лондон, с чиято помощ двете страни биха могли да се разделят по мирен и приемлив начин.", "date": "2019.10.04", "title": "Борис Джонсън излезе от ъгъла"}
{"url": "http://www.classa.bg/%D1%81%D0%B2%D1%8F%D1%82/item/400460-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B8%D0%B7%D0%B1%D1%80%D0%B0-%D1%82%D1%83%D1%80%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B2%D1%81%D0%B8%D1%87%D0%BA%D0%BE-%D1%82%D0%BE%D0%B2%D0%B0", "text": "Вече е почти сигурно: във Фолксваген са избрали Турция за гигантската си инвестиция. Икономистът Ердал Ялчън изброява причините, които са наклонили везните в полза на Турция.       Турски медии съобщават, че тази седмица Фолксваген се е вписал в турския търговски регистър. Така вече е почти сигурно, че новият завод на германския автомобилен гигант ще бъде построен именно в Турция. Изненадващо за мнозина инвестицията от 1 милиард евро няма да отиде в страната-членка на ЕС България, която до последно се надяваше да наклони везните в своя полза. В интервю за ДВ експертът Ердал Ялчън, професор по международна икономическа политика в университета в Констанц, изброява предимствата на Турция.  Идея за завод на Фолксваген в Турция имаше още преди няколко години. Но тогава тя беше отхвърлена. Ако погледнем дългосрочните икономически перспективи, ще установим, че решението е обосновано и като цяло съвсем смислено.      През последните 15 години Турция се утвърди като важен производствен център, особено в областта на автомобилостроенето. Много фирми-доставчици за автомобилната индустрия се установиха в страната. За концерн като Фолксваген това, естествено, е от изключителна важност. А България не предлага такива условия. Разходите за труд и работна сила са много ниски. Минималната работна заплата възлиза на 420 евро. Освен това Турция е голям пазар - очаква се в обозримо бъдеще населението на страната да надхвърли 100 милиона души. Това означава, че Фолксваген ще може да разчита на огромен брой млади кадри, които да бъдат ангажирани дългосрочно. По правило работната ръка в Турция е добре обучена, но в същото време не бива да забравяме, че политическите конфликти в страната доведоха до изтичането на много квалифицирани кадри. Абсолютно. За турската икономика тази сделка е от изключителна важност. Не на последно място защото излъчва силен сигнал: вижте, най-големият автомобилен концерн в света инвестира при нас. Отказът от инвестиции също не е решение. Отчасти имаше забрана за германски инвестиции в Русия, но икономическата изолация не показа никакъв ефект. Същото важи и за Иран. Спирането на инвестициите дори отслаби демократичните сили. А и историята ни учи, че поддържането на икономически отношения определено е по-добро решение от изолацията. Освен това инвестициите могат да предизвикат подобряване на общите рамкови условия в Турция, което на свой ред да се отрази положително и на политическата обстановка. Турция е много повече от нейното правителство. В страната има толкова много хора, които искат родината им да тръгне по пътя на либералната демокрация. И всяка една санкция срещу Турция би била наказание за целия турски народ.", "date": "2019.10.04", "title": "Фолксваген избра Турция заради всичко това"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400451-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0,-%D0%B8%D0%BB%D0%B8-%D0%BA%D1%80%D0%B0%D1%8F%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D1%83%D0%BB%D1%82%D1%83%D1%80%D0%B0", "text": "В началото на ХХ век, в забележителната си книга “Светът от вчера”, Стефан Цвайг писа, че нашата цивилизация е застрашена от унификация, уеднаквяване. Още тогава големият австрийски писател- хуманист, предупреди европейците, че скоро ще изгубят много от своите неповторими, уникални култури, че глобализацията и техническата революция ще променят завинаги, безвъзвратно света. Затова писа и немският философ Освалд Шпенглер в забележителния си труд “Залезът на Запада”.     Мисля, че и двамата велики мъже не са предполагали, че ще се появи и друга, не по- малка беда за нас, европейците – американската културна хегемония. Дълго преди наши дни, през 1870 г. Флобер е писал: „  Ще влезем в ерата на глупостта, на утилитаризма, милитаризма и американизма”.  Това пророчество ни се случи. И ако говорим за американизацията, наистина, след Втората световна война тя засегна чувствително западната част на континента, а след падането на Берлинската стена пострада и източната му половина. Но трябва да се подчертае,че въпреки това страните от Запада - от Португалия и Испания до Норвегия и Финландия - успяха до голяма степен да съхранят своята културна идентичност . А примерът на Франция е наистина достоен за възхищение. Но докато в бившите соцстрани, въпреки кризата и сътресенията, културата- в една или в друга степен - не отпадна като грижа на държавата, у нас, в 13 -вековна България, дала на света кирилицата, се случи тъкмо обратното – нехайството и безхаберието на правителствата и парламентите досега срина тотално базата й и даде зелена улица на американизацията. А от своя страна тя нанесе и продължава да нанася непоправими щети на българската духовност. Защото от Щатите, освен пародийния модел на т.нар. “американски начин на живот”, нахлу евтината масовата култура, откровеният кич, вместо истинското, стойностното изкуство . И това стана преди всичко чрез засиления внос на филми от най- ниска проба: екшъни, трилъри, фентъзи и най- тъпи комедийки със заглавия от рода на: “Пич, къде ми е колата?” , “Скъпа, уголемих децата!” и „Ритник в г...”, които завладяха големия и малкия екран и почти изцяло пропъдиха европейското кино /българското бе убито от държавата!/. Оказа се, че повечето от тези долнопробни продукции дори не се показват по кината в Америка, докато у нас те шестват триумфално особено по националните телевизии и стотиците местни кабеларки. Някои от тях си позволяват дори да пускат – при това редовно порнографски филми, безпрепятствено и през деня! И култивират най- примитивен естетически вкус, а също и нисък морал у младите. Защото вече можете да видите на улицата дори малки момичета, които говорят цинизми, които се бият най- грубиянски и дори псуват на майка! Всички те са възпитани и до голяма степен от нашите силно американизирани телевизии. Същото е положението и в радиоефира –  грозни, кресливи американски шлагери - рок, поп, хеви метъл, техно, негърски уличен рап - се леят денонощно дори по БНР и известното с културните си претенции , а без нито едно културно предаване, “демократично” и “национално” радио “Дарик” Напълно американизирана и естрадизирана е и купената от чужденци телевизия с небългарското име ВTV - дори на 3 март, 24 май и 6 септември тя не излъчва нито един български филм и спектакъл !, в нея не може и дума да става за някакво макар и скромно предаване за Ботев, Вазов, Яворов или за Димитър Талев, Владимир Димитров- Майстора, Панчо Владигеров, дори за годишнините им, но затова пък всеки ден можем да научим в нещо ново за вулгарната поппевица Мадона, за „гнусната субстанция” , както точно се изрази един литературен критик и издател – за един прочут ромски чалгапевец и травестит - или за Лейди Гага и Кончита Вурст! / Да се чудиш защо дамичките от СЕМ все още не са я спрели./...Затова пък американските филми и сериали /от глупави по- глупави/, както и пошлите шлагери, се леят като поток от нея. И това е една съзнателно, системно и целеносочено провеждана антибългарска “културна” политика. Интересно е защо тази телевизия, ако не бъде спряна, не предизвика поне един обществен дебат. Тя замести сравнително културния и национален Ефир -2, за да американизира и опростачва зрителите / в нея преди време се предаваха дори ...кеч мачове!/. А някои телевизионни светила я определиха като “най- динамичната”, “най- модерната”, без да си дават сметка за вредата, която тя ежедневно нанася върху българската духовност и култура. Повечето от нашите издателства  вече задръстиха книжния пазар /според данни от Съюза на преводачите в България близо 80 на сто!/ с американски книги – все “бестселъри” – еднодневки от третостепенни автори като Гришам, Чейс, Стийл, Станфорд и други подобни “майстори на изящната словесност”.Театрите ни също се изкушават, макар и в по- малка степен, от всяка нова американска пиеса, определена от критиката в “театралния Олип”, Бродуей, като “най- най- “...Но както се оказва повечето от тези “шедьоври” и “ открития” са просто най- семпли еднодневки, които много бързо се забравят дори и в Америка. За щастие, американците все още не са завладели прекрасния свят на операта и нашите музикални сцени са все още под знака на Верди, Моцарт и Пучини. Те просто ги нямат! Защото в Америка никога не е имало истинска, художествена , голяма музика. А пък твърде плоските и безвкусни бродуейски мюзикъли от рода на “ Чикаго” и “Америка, Америка!” са твърде далече от естетиката на българските меломани и засега трудно ще станат част от репертоара на родните музикални институти . И докато преди - особено от 50-те до края на 60- те години - усърдно се съветизирахме, но държавата все пак не забравяше и българското, националното и правеше програми, чествания, юбилеи и т.н. / да си спомним за 1300- годишнината и за ред други мащабни култерни прояви, част от тях с международно признание /, сега родното изкуство и култура са в немилост - на преден план е чуждото, преди всичко американското. За мнозина, особено за т.н. “големи медии” то е “най- най”. В много от тях има нещо като културни страници и дори притурки, но има ли българска култура в тях? Почти няма! Всичко се свежда до Холивуд, до “суперталантливата” Мадона и маймуноподобния “идол” Майкъл Джексън и други все „ супер”продукти на американската “духовност”. Затова нашите деца вече не искат да четат нито Вазов, нито Яворов, да слушат българска музика, а и Панчо Владигеров, Парашкев Хаджиев и Марин Големинов са им напълно непознати и чужди. Всъщност те са безчувствени и за прекрасната музика на Моцарт и Верди, Чайковски и Пучини - дотолкова са загрубели сетивата им от диското, рапа, рока и чалгата, от американските екшъни и електронните игри. Министерството на културата и Министерството на просветата нехаят за естетическото им възпитание и пораженията са налице. В учебните проглами музиката и изкуствата е просто в немилост, осакатиха се и програмите по литература и история. Вредите тепърпва ще нарастват. Да, американската културна хегемония като съществена и деструктивна част от процеса на глобализация в България е вече факт, с който обаче като уважаваща се европейска нация /една от най- старите в света! /, не би трябвало да се примирим . И мисля, че именно тук нашата интелигенция трябва да направи нещо. Очевидно е, че държавата у нас е далече от културата и се сеща за нея само около 24 май. Доколкото съм информиран, в повечето страни на Обединена Европа, а и в тези, които не са в ЕС, съществуват стратегии, закони, разпоредби и други механизми, защищаващи културата и езика. В съседна Румъния създадоха т. нар. „Румънски културен институт” / Institutul Сultural Roman/, по модел на Френския институт, на институтите „Гьоте”, „Бритиш кънсъл”, „Сервантес” за защита, развитие и преди всичко за разпространение на румънската култура и духовност. И той вече работи успешно. Ето, например, във Франция отдавна действа закон, непозволяващ на радиото и телевизията да излъчват повече от 30 на сто чужда, нефренска музика. А у нас БНР и БНТ /да не говорим за частните медии/ вече заприличаха на джубоксове от крайпътни барове и мотели в Щатите. Същински денонощен джубокс е програма „Хоризонт” – малко новини и музика на английски безспир! Само дето не пускаш монетата и нямаш право на избор, но пък плащаш и за нея данъци... С бързи темпове започна да се американизира и националната програма “Христо Ботев”, рекламирана като “културна”,“българска” и “национална”. И може да се съжалява, че ръководството БНР все още не е разбрало колко хаотична и небългарска / особено в музикалната си част/ е тази програма и колко е далече тя от деня и проблемите на днешната българска култура. И тази американизация и естрадизация на БНР се задълбочава - на мястото на добрата програма от края на 80-те години сега ни се предлагат шумни претенциозни и кухи предавания / имам предвид най- вече тези от 21,30 по “Христо Ботев”/, каквито не можем да чуем по нито една европейска радиостанция от Киев до Лисабон. И тук логично идва въпросът: имаме ли национална културна доктрина и политика? Имаме ли поне един истински закон за българската култура и за българския език? За 27-те пропилени “демократични” години направи ли се нещо от правителства и парламенти , за да се защити и подкрепи българската култура, българското изкуство и духовност, с които доскоро се гордеехме? Или се прави точно обратното :  бавно и мъчително унищожение, чрез псевдореформи като тази на ГЕРБ с абсурдните делегирани бюджети . За култура у нас се отделят жалките 0,5 % от бюджета, докато във Франция или Финландия процентите са 11 пъти повече!, а в бедна и купонна Куба се отделят 7,5 ! У нас масово се закриват театри, музеи, галерии, библиотеки, национални и международни фестивали. Американизацията е безспорно срамен факт в най- новата българска културна история. Но също така страмен и обиден факт е за всички нас и пълзящата, изключително агресивната турцизация. Тя вече настъпва и пуска метастазите си из страната.  Предполагам, че в скоро време ще се закрият още български сцени и на тяхно място ще се открият нови турски читалища или културни центрове, турски училища и турски сцени за кючеци и маанета. Ето: страната се осея с джамии, които ни стряскат с грозния си вой дори в центъра на столицата ни, а управляващите ни просто си затварят очите и ушите... От известно време у нас, освен печално известната „Отворено общество” на Сорос, вилнее и една фондация „Америка за България”, която купува срещу грантове за милиони продажни българи, сред тях, уви!, и от интелигенцията, както и отделни организации и институти, с цел да засили американското присъствие в България и по този начин САЩ да разсипе страната ни подобно на бивша Югославия и Украйна . Дано нашите управници да се замислят и да направят нещо за спасението на страната ни. Да прогонят и Сорос, който повече от двайсет години присъства у нас и сериозно вреди на България. В редица европейски страници е вече нежелан, прекратена е дейността му, чиято основна цел е съсипването на националната идентичност и култура, на християнската религия и духовност. Без съмнение, новият ХХI век е век на аудиовизията и информатиката. И ако родните ни електронни медии, продължават да се американизират и естрадизират с тези ускорени темпове, мисля, пораженията върху българската духовност ще бъдат фатални и необратими. А Стефан Цвайг написа още: „Америка е една гигантска грешка в човешката история.  Дано тази „империя на злото” да се укроти и да отслабне, защото нито Европа, нито България се нуждаят от нея. „ Из историческата реч, обявяваща началото на Плана „Дълес” на шефа на ЦРУ Алън Дълес от 24 февруари 1945./ Ето какво ни каза прочутият американски философ и езиковед проф. Ноам Чомски:” САЩ провали България, българи, отстоявайте независимостта си!..Eто какво е посланието ми към българите: Вие сте малка държава и от вас се искат повече морални усилия да отстоявате независимостта си. Добре е да знаете, че България е една провалена държава благодарение на САЩ. Но след всеки провал може да последва възход. Дали ще ви се случи зависи и от вас. Предупреждението ми е да мислите много внимателно за пропагандата, която се шири за много високохуманните и благородни цели на мощната държава САЩ...” Фондация \"Америка за България\" се закани, че повече нямало да бъде тиха. \"Времената се променят, ние също трябва да се променяме. Вече няма да сме толкова тихи. Време е да говорим високо и гордо. Това е началото на усилията ни да изградим наша общност, да сглобим парченцата на пъзeла за по-добра България.\" Това послание отправи президентът на \"Америка за България\" Нанси Шилър при откриването на първата по рода си среща на общността на организацията у нас.Шилър отчете дейността на фондацията досега. 185 милиона долара е била дала \"Америка за България\" от 2009 г. досега, за да обгрижва българската демокрация. Общо с Българо-Американския Инвестиционен Фонд от 1992 г. до днес са дадени над 400 млн. долара в България, отчете Шилър. През 2009 г. \"Америка за България\" раздава грантове за 22 млн. долара. През 2010 г. сумата е 17,967 млн. През 2011 г. фондацията отпуска 14,697, а през 2012 г. - 33,131 млн. долара. През 2013 г., когато бяха протестите против правителството на Пламен Орешарски, субсидиите скочили до рекордните 47,142 млн. долара. През 2014 г. са отпуснати пари за проекти на стойност 23,592 млн. долара, през 2015 г. сумата е почти нищожна на фона на 2013 - 8,720 млн. долара, а м.г. са разпределени 19,145 млн.През годините сред грантополучателите са Антоанета Цонева с 800 000 лева, Саша Безуханова с 1,3 млн. лв., \"Икономедиа\" на Иво Прокопиев с 6 млн. лв., \"Медиапул\" на Стояна Георгиева с 1 152 600 лева, Българският институт за правни инициативи, чийто програмен директор бе бившият министър на правосъдието и създател на партия \"Да, България\" Христо Иванов с 1 млн. и 117 хил. лева, Съюзът на съдиите с няколко милиона и др.  ", "date": "2019.10.04", "title": "Американизацията, или краят на българската култура"}
{"url": "http://www.classa.bg/%D1%81%D0%B2%D1%8F%D1%82/item/400450-%D1%8F%D0%BF%D0%BE%D0%BD%D0%B8%D1%8F-%D1%81%D1%8A%D1%89%D0%BE-%D1%89%D0%B5-%D0%B8%D0%B7%D0%BF%D1%80%D0%B0%D1%82%D0%B8-%D1%85%D1%83%D0%BC%D0%B0%D0%BD%D0%BE%D0%B8%D0%B4%D0%B5%D0%BD-%D1%80%D0%BE%D0%B1%D0%BE%D1%82-%D0%BD%D0%B0-%D0%BC%D0%BA%D1%81", "text": "Японската аерокосмическа агенция JAXA планира да изпрати хуманоиден робот на Международната космическа станция (МКС) през 2020 г., според Центъра за обучение на космонавти Гагарин, съобщава РИА Новости. Според информацията роботът ще се контролира от Земята и точно ще копира движенията на своя наземен оператор. С тази стъпка Япония ще стане третата страна, изпратила такъв робот на МКС, предшествана само от САЩ и Русия. Между 2011 и 2018 г. американският робот астронавт Robonaut-2 остана на МКС. През май същата година НАСА реши да го върне на Земята с цел модернизация и ремонт. Очаква се той да се върне на орбиталната станция в края на 2019 година. От своя страна и Русия изпрати антропоморфния си робот Фьодор (Skybot F-850) на орбита през септември. По време на престоя си в международната станция Фьодор бе подложен на няколко експеримента, свързани главно с развитието на ръчни двигателни умения при нулева гравитация. По-специално той бе задействан да използва бормашина, кърпа, да регулира електрически проводници и т.н. Предвижда се в бъдеще той да се използва за по-сложни операции в космическото пространство и в руската лунна програма.", "date": "2019.10.04", "title": "Япония също ще изпрати хуманоиден робот на МКС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400444-%D1%82%D0%BE%D0%B4%D0%BE%D1%80-%D1%81%D0%BB%D0%B0%D0%B2%D0%BA%D0%BE%D0%B2-%D0%BC%D0%BD%D0%BE%D0%B3%D0%BE-%D1%81%D0%B5%D0%BA%D1%81-%D0%B8%D0%BC%D0%B0-%D0%B2-%D1%82%D0%B0%D0%B7%D0%B8-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F", "text": "Лошото е, че със секс този град няма да го оправим, само нас ще продължат да ни оправят!   Игнатов от ДБ ходил на среща с хората от кв.Лозенец по повод сградата на Артекс. “Независимата” дама от Кюстендил, също ходила там. Да им се чуди човек на неосведомеността! Що се срещате с хората бе?! Ако имате проблеми с Артекс, звъннете на Цветанов, той е човекът!   А иначе, да, висока е сградата, хвърля сянка, не е приятно. Затова навремето дядо ми небостъргачите не ги признаваше. Именно заради сянката. Е, и лошите архитекти барабар с наглите кметове не ги “бръснеше”, а директно ги пращаше на излет в Софийския. Или ги държеше три седмици прави. Под Японската камбана в Симеоново. Другите двама пък, Джамбазки и Сидеров, увлечени в сексуалната си афера и спорът, кой точно е Моника Люински и кой Клинтън, не спряха да се обарват. Засега само с думи, но скоро очаквам да ги видя и гушнати по Мария Луиза. Но те го заслужават, нали са метро, а не като мен ретро.     Най ме кефи старата кметица Фандъкова. След Софиянски, който бе известен, като “усмихнатото лице на управлението”, учителката го играе “смиреното лице на управлението” – благ поглед, евтина рокличка, и тротинетка под мишница. Човек би решил, че й пука за вас. Абе, накратко искам да кажа, че много секс има в тази кампания бе! И ДБ-ъто може да го потвърди, и онази с изправената коса от Кюстендил, и двамата тайландци (на тези в Банкок щяха да им издигнат паметник – единия с маша в ръка, а другия с дамски превръзки), и Фънди тротонетката, също. Лошото е, че със секс този град няма да го оправим. Само нас ще продължат да ни оправят. А на мен не ми харесва. Дано и вие мислите като мен. И ако е така, то вече ви казах – нема да е лошо, изберете Тошо!  ", "date": "2019.10.04", "title": "Тодор Славков: Много секс има в тази предизборна кампания!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400445-%D0%BA%D0%B0%D0%BF%D0%B0%D0%BA%D1%8A%D1%82,-%D0%B2%D1%8A%D1%80%D1%85%D1%83-%D0%BA%D0%BE%D0%B9%D1%82%D0%BE-%D1%81%D0%B5%D0%B4%D0%B8-%D0%B1%D0%BE%D1%80%D0%B8%D1%81%D0%BE%D0%B2", "text": "Популисткият капак, върху който седи Борисов, е на път да излети в околоземна орбита. Заради низките страсти, които са обзели България. Ако нагнетяването им продължи, експлозията ще бъде неизбежна. Коментар от Даниел Смилов: Популисткият капак, върху който седи Бойко Борисов, е на път да излети в околоземна орбита. Управлението “Борисов 3”, създадено преди две години и половина, разчиташе на овладяването на низките политически страсти за мирни политически цели. Като управленска иновация беше изобретен обединен “патриотичен” парогенератор, в който започнаха да се хвърлят всякакви първични обществени емоции с цел повдигане градуса на народното доверие в едни вече доста поизносени ГЕРБ. “Патриотичните” партньори в това управление бяха идеологическият му живец - и димната завеса, зад която скритото сътрудничество между ГЕРБ и ДПС да си продължава необезпокоявано. Даниел Смилов Под капака В момента този инженерен триумф е заплашен от експлозия поради натрупването на два вида физически и символни напрежения. Първо, уж скритото сътрудничество между ГЕРБ и ДПС започна да става все по-видимо и да се материализира в стотици милиони левове към фирмите на ДПС. И тъй като милионите имат нужда от главен прокурор, който да ги пази, това обяснява и сюжета около номинацията на Иван Гешев. И не на последно място: на европейските избори гласоподаватели на ДПС неочаквано започнаха масово да гласуват за ВМРО на някои места, което, според злите езици, също издава тайния сценарий. Този текст е обаче за другото напрежение: генерирането на политическа пара от низки обществени емоции като инструмент за поддържане на общественото доверие в управлението. Борисов и ГЕРБ сигурно са смятали, че едно умерено количество подобна популистка пара ще е полезно за тях. Може би дори са се надявали, че като закачат “патриотичния” котел към управлението, ще успеят да цивилизоват и нормализират Сидеров, Каракачанов и сие. Да овладеят низките страсти. В предаването “Референдум” обаче едно спомагателно капаче на парогенератора изхвърча и нанесе доста поражения не само в студиото на БНТ, но и по фасадата на управленския формат. Низките страсти, които трябваше да са в котелното, минаха през Сидеровата свирка и разнесоха зловонието си в национален ефир. Всички (с право) заклеймиха свирката (Сидеров), че е изпуснала низките страсти. Някои дори мъдро заключиха, че изпускането е контролирано и свирката е задействана напълно съзнателно с цел да се повиши броят на гласовете за поошмулената „Атака\". Истинският проблем обаче е, че низките страсти вече толкова са се нагнетили в “патриотичния” парогенератор на “Борисов 3”, че неминуемо ще започнат да излизат и от други отверстия. Това всъщност вече се случва, макар че пискливите звуци на Сидеров позаглушиха другите тонове. Ето няколко примера. Каракачанов и БХК Докато обществеността се тюхкаше заради скандала в БНТ, Каракачанов изпусна по БТВ не по-малко скандално съдържание по отношение на Хелзинкския комитет. Според вицепремиера на държава-членка на ЕС, неправителствената правозащитна организация е “антибългарска”, защото фокусира дейността си върху уязвими малцинства. Посланието тук е ясно и цели да мобилизира една от най-низките страсти в демокрацията, според която мнозинството може да прави каквото си поиска. Или както беше казал друг раздухвач на тази страст: ако мнозинството иска, всички ще тръгнем със зелени гащи. Да, с всяко изказване на Каракачанов гащите на българските граждани прогресивно позеленяват. Гейовете Скандалът в БНТ е на път да консолидира впечатляващо публично лицемерие. От една страна обществото е скандализирано, когато Сидеров нарича Джамбазки \"гей” в национален ефир. В същото време обаче само малцина се скандализират, когато Каракачанов, Сидеров, Джамбазки, а покрай тях от време на време и Нинова, громят \"Гейропа”, \"еврогейовете”, Истанбулската конвенция, \"джендърите” и прочие “заплахи” за “народните ценности”. Защитниците на \"българската кръв\" Член на ВСС произнесе реч, чийто смисъл беше, че пролелите “българска кръв” не заслужават милост. Подобна реч можем да очакваме в племенния съвет на някой нецивилизован народ или в романите на Карл Май. При нас обаче бойният вик на команчите от котелното изби направо във върховния магистратски съвет. Законодателните усилия на Данаил Кирилов Правосъдният министър намери законодателната цака на популисткия Zeitgeist (на български “хава” или “дух на времето”). Когато се стигне до някакво обсъждано в медиите престъпление, Кирилов веднага внася поправка за увеличаване на наказанието или намаляване на възможностите за по-малко наказание. Става сексуално престъпление на село - веднага се променя законът, за да не може да има бързо производство по такива казуси. Публично известна фигура е освободена предсрочно от затвора - Кирилов веднага прави опит да промени закона, така че това да става по-трудно. Същевременно никой не си прави труда да види системните измерения на проблемите: има ли нарастване на определен тип престъпления, наистина ли са ниски присъдите по тях, как се справят другите страни с подобни въпроси и т.н. Едно време екзекуциите са били извършвани по площадите, като целта е била низките страсти на населението да бъдат използвани за трупане на популярност. Кириловата стратегия е малко по-рафиниран вариант на същото: гладът за възмездие трябва да се засища тук и сега. Моментално. Впоследствие, разбира се, се оказва, че законодателните намерения са глупави, необосновани и ще направят беля. Тогава в най-добрия случай въпросът се отлага за след изборите. Но отлагането не винаги е възможно. Асиметрията наши-чужди Популистката хава изисква възмездие - и то възмездие към другите, а не спрямо нашите. Ако ром или австралиец извършат престъпление - никаква милост. Ако етнически българин убие ром - нещата вече стоят по друг начин. В този случай низките страсти настояват за условна присъда и разширяване на “неизбежната отбрана”. Племенният съвет се събира да заседава, а шаманът предлага “стратегия за циганите”. Експлозията Бойко Борисов се чувства все по-некомфортно върху популисткия капак на котела от низки страсти, за чието конструиране сам помогна - и с ум, и с политически ресурс. По отношение на Хелзинкския комитет премиерът направи опит да позапуши поддалото отверстие. Но голяма грешка правят тези, които смятат, че низките страсти могат да се контролират чрез кооптиране, прекупуване и приобщаване на отверстия, през които тези страсти да излизат. Защото ако нагнетяването на подобни низки страсти продължи, експлозията е неизбежна. И въпросът няма да е само за политическата участ на Борисов, а за българската демокрация като цяло. ", "date": "2019.10.04", "title": "Капакът, върху който седи Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400446-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BD%D0%B5-%D1%85%D1%80%D0%B0%D0%BD%D0%B5%D1%82%D0%B5-%D0%BC%D0%B0%D0%B9%D0%BC%D1%83%D0%BD%D0%B8%D1%82%D0%B5", "text": "Нов панаирджийски скандал с участието на Волен Сидеров, този път в БНТ. Всички сме изненадани, всички сме възмутени... нищо че този филм го гледаме вече толкова пъти от 2005 г. насам, че можем да предугадим следващата публична проява на 63-годишния председател на \"Атака\" с точност до минутата. Волен си е такъв и ние познаваме това му лице прекалено добре. Дойде ли време за избори, се започва с цирковете: пукане на гуми на АМ \"Тракия\" през 2006 г., нахлуване в БНТ с искане за право на отговор като в бащиния през 2009 г., пиянски скандали на борда на самолет на \"Луфтханза\" през 2010 г., бой с камъни пред Баня Баши през 2011 г., препасване с пистолет и полицейска палка в Народното събрание през 2013 г., обиск на лични документи на французойка в самолет и юмрук в лицето на униформен полицай на летище Варна през 2014 г., въргал в НАТФИЗ през 2015 г. #ИЗВИНИСЕБЕ, ама няма... Гледката на Сидеров \"във фаза\" има привлекателната сила на ПТП, заради което хората намаляват скорост, зяпат с гузно любопитство и подминават по пътя. Големият дебат в случая е друг - трябва ли да обръщаме внимание, да се говори, да се осъжда и т.н. поредната хулиганска проява на един депутат, който все по-рядко успява да привлече камерите в своя посока? От една страна - да. Волен Сидеров е народен представител, който си позволява скандално поведение по национална телевизия, обиждайки свои опоненти и раздавайки квалификации, за да се стигне дотам, че охраната да влиза и да го извежда от студиото. Сидеров е член на парламентарните комисии по външна и по вътрешна сигурност, има гарантиран достъп до медии, нещо повече - има свои, партийни медии.     Той е официално лице в Република България. И като такъв е длъжен да се държи на ниво - нещо, което не прави. Съответно, обществото има право да бъде коректив и да изисква от него подходящото поведение за един народен представител. От човешка точка е правилно да се противопоставиш на някой, който публично буйства като хулиган и обижда. НО... Този мач сме го играли вече толкова много пъти, че е трудно да им хванеш бройката. И нито веднъж не се е стигнало дотам Волен да си вземе бележка. Дори и в редките случаи, когато той се извинява за действията си впоследствие (както беше при случая с екипажа на \"Луфтханза\", където отново имаше \"случка\" през 2010 г.), това не трае особено дълго. И все пак не в това е въпросът. Волен Сидеров се \"храни\" от подобни скандали. Те му помагат да остава актуален и значим в политиката. Такива ситуации го задържат в очите на електората му и му запазват имидж на човек, който не се притеснява да се защити, когато всички други са срещу него. Затова той вика, скача, обижда, напада клекшопове и студенти, кара се със стюардеси и се въвлича в магистрални сблъсъци. И продължава да гради своя мит за пред гласоподавателите, че медиите го мразят и го нападат, защото не искат той да казва \"истини\". А сега това му е все по-нужно. От години медии, експерти и анализатори предвещават политическия залез на Волен и \"Атака\", но той все не се случва и те успяват да се класират по някакъв начин отново. Сега нещата са по-различни. Последните избори през май показаха все по-силната маргинализация на партията, която събра малко под 21 хил. гласа в цялата страна. Дори бившият член на \"Атака\" Минчо Куминев събра повече от цялата партия. В момента никой не си прави илюзиите, че като кандидат за кмет Сидеров ще се класира сред основните играчи. Партията му в социологическите изследвания вече по-често попада в онази мрачна бездна на графата \"Други\" - гробището за политически формации. И макар този процес да е бавен, той е все по-сигурен. В полето на национализма вече има достатъчно играчи, които да конкурират \"Атака\" за гласове - и по патриотична, и по русофилска линия, и по линия на критика на модерния либерализъм. За разлика от тези играчи образът на Волен Сидеров отдавна е изхабен за пред обществото. И политическата му адекватност вече се измерва по-скоро с имена от ранга на Митьо Пищова, отколкото с онези в основата на политическия дебат. Така че от тази гледна точка - не, не си заслужава да коментираме изцепките на лидера на \"Атака\". Те приличат на предсмъртни гърчове на една умираща политическа кариера. Все пак нищо не гарантира, че \"Атака\" няма пак да ни изненада с някоя нова коалиционна акробатика, която да ги задържи още малко в политиката. Така че ако трябва да обръщаме внимание на този случай, нека го обърнем към всички онези вечно готови на компромиси \"системни\" партии, които влачат Сидеров на гърба си заради \"безценния\" му пръст върху парламентарния бутон - от ВМРО и НФСБ, които си позволиха да го включат в коалиция след осъдителната присъда за ексцесиите в НАТФИЗ, през ГЕРБ, които така и не сложиха чертата между допустими и недопустими партньори, та до БСП и ДПС, които позлатиха Сидеров в името на крепежа на Орешарски. А за сегашния скандал - няма смисъл. Там нещата напомнят на онази табелка в зоопарка - \"Не хранете маймуните\".", "date": "2019.10.04", "title": "Политическото \"Не хранете маймуните\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400447-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%B7%D0%B0%D0%BF%D0%BB%D0%B0%D1%82%D0%B8-%D0%BD%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D1%81%D0%B5%D1%81%D1%82%D1%80%D0%B8-%D0%BA%D0%B0%D0%BA-50-%D0%BC%D0%BB%D0%BD-%D0%BB%D0%B2-%D1%81%D0%B5-%D0%BE%D0%BA%D0%B0%D0%B7%D0%B0%D1%85%D0%B0-6-%D0%BC%D0%BB%D0%BD-%D0%BB%D0%B2", "text": "Обещанието за допълнителен бюджет до 50 милиона лева за заплати на медицинските сестри от април 2019 г. се оказа редактирано от Министерски съвет още месец след официалното решение. Това показва проверка на bTV, която провокира депутатите от \"БСП за България\" да поискат обяснение от Министерството на здравеопазването за необявеното съкращение на средствата от 50 милиона на 6 милиона лева - осем пъти по-малко от първоначално гласуваното от кабинета \"Борисов 3\". От МЗ твърдят, че промяната се е наложила заради ограниченията в правилата за пряката държавна помощ на болниците. Здравното министерство твърди, че 50 000 000 лв. допълнително за системата действително са осигурени, но не директно през бюджета на МЗ, а през резерва на НЗОК с повишение за цените на клиничните пътеки. Как 50 се оказа 6? 10 април 2019 г. - Министерски съвет се събира на заседание, ръководено от премиера Бойко Борисов. В дневния ред е постановлението за одобряване на допълнителни разходи по бюджета на Министерството на здравеопазването за текущата година. Точка 33, Проект на Постановление за одобряване на допълнителни разходи по бюджета на Министерство на здравеопазването за 2019 г.       БОЙКО БОРИСОВ: Надявам се, да ни подкрепите с министър Ананиев - около 50 милиона за повишаване заплатите на медицинските сестри. Така че, Ананиев, информирай колегите. КИРИЛ АНАНИЕВ: Уважаеми господин премиер, уважаеми колеги, предлагам Министерският съвет да приеме постановление, с което да се одобрят допълнителни разходи по бюджета на Министерство на здравеопазването за 2019 г. в размер до 50 милиона лева с цел гарантиране на по-добри условия и предпоставки за осигуряване на равнопоставен достъп до медицинска помощ на гражданите в съответствие с потребностите на населението и правилата за добра медицинска практика. С посочената сума ще се увеличат разходите по политика в областта на диагностиката и лечението, бюджетна програма осигуряване на медицинска помощ на специфични групи от населението. Съгласно Закона за лечебните заведения тази цел се постига по критерии и по ред, определени с наредба на министъра на здравеопазването. Средствата ще бъдат предоставени като субсидия на лечебните заведения за болнична помощ. Направеният анализ на дейността на лечебните заведения показва редица диспропорции и отклонения в механизмите и начините на формиране и разпределение на разходите по икономически елементи, в това число и разходите за персонал. БОЙКО БОРИСОВ: Ананиев, кажи го по-простичко, от 500 и колко лева минималната заплата колко става? КИРИЛ АНАНИЕВ: С направеното предложение ще постигнем като цел заплатите, които са предвидени като начални заплати по колективния трудов договор от 950 лева за медицинските сестри. Не само за медицинските сестри, а за професионалистите по здравни грижи, тъй като там влизат и акушерки и други специалности, които са включени в тази група. БОЙКО БОРИСОВ: И контролът, да не стане така, както имаше сигнали, в някои болниците докторите си ги дадат за ДМС-та и да не стигнат до сестрите. Така че за това го правя публично. Това, което поехме като ангажимент на фиш това да е минималната и особено за тези болници, които са в трудно достъпни или не могат по клинични пътеки да наберат достатъчно пациенти, защото там, където болниците са натоварени, заплатите са доста по-високи. Това е за да можем да запазим тези работни места на медицински сестри и други служители по здравни грижи. КИРИЛ АНАНИЕВ: Особено в отдалечените високо планински, трудно достъпни места, където наистина демографският проблем е сериозен. БОЙКО БОРИСОВ: Срещни се с тях, обясни новата методика и контрола върху нея. КИРИЛ АНАНИЕВ: Ако правителството днес приеме това постановление, аз го приемем като една гаранция, за да мога да продължа в рамките на срока, в който сме се разбрали с професионалистите по здравни грижи да направя методиката, за да бъде справедлива, но на базата на определени принципи за разпределение на разходите за персонал. БОЙКО БОРИСОВ: Благодаря. Приемаме точка 33. На 9 май 2019 г. обаче кабинетът се събира на ново заседание, на което под точка 18 е внесен проект на Постановление за изменение и допълнение на нормативни актове на Министерски съвет. Вносител на предложениет е Министерството на финансите. Думата взима Маринела Петрова, зам.-министър на финансите, която посочва, че промяната се налага заради нуждата от допълнителни 9 милиона лева за разходи на ЦИК по повод осигуряване на машинното гласуване: \"Така ще се даде възможност машинно гласуване да се проведе в най-малко 3000 избирателни секции\". Без допълнителни детайли или обсъждане на предложението точката се приема. На 14 май 2019 г. в , състоящо се от три параграфа. Първият урежда именно бюджета на ЦИК, повишен с 9 милиона лева. Вторият обаче прави редакция на постановлението от 10 април, засягащо Министерството на здравеопазването. \"В чл. 1, ал. 1, числото \"50 000 000\" се заменя с \"6 000 000\". Не е ясно защо по време на заседанието на Министерски съвет този казус не е обсъден. От стенограмата личи, че здравният министър Кирил Ананиев е присъствал в кабинета. От bTV, които съобщиха за случая на 2 октомври, са поискали интервю с министър Ананиев, като са получили писмени отговори на въпросите си. \"МЗ беше предвидило средствата, които,подчертаваме, в постановлението е записано \"до 50 000 000 лв\" да бъдат разпределени по Наредба 3 за дейности извън обхвата на задължителното здравно осигуряване. Предвид факта, че месец преди това по същата наредба отново с постановление на МС, за областни и общински лечебни заведения бяха разпределени близо 30 000 000 лв., МЗ достигна лимитите, които може да предостави на този вид дейности на болниците. Не е наличен законов механизъм, извън обхвата на Наредба 3, с който министерството да разпределя допълнителни средства, тъй като това противоречи на правилата на ЕС относно държавните помощи\", се казва в отговора на Министерството на здравеопазването. От кабинета на Кирил Ананиев посочват, че \"за да се осигурят допълнителни средтсва за болниците и поради факта, че имаше бюджетни възможности за това, Надзорният съвет на НЗОК взе решение за увеличаване на средствата от резерва в размер на 50 000 000 лв. за повишение на цените на над 120 клинични пътеки . Постигна се съгласие с Българския лекарски съюз и се подписа анекс към рамковия договор за 2018 г., чрез който стана възможна тази промяна\". Подписаният анекс обаче беше с цел увеличаване на парите за педиатричните и неонатологичните пътеки, като до него се стигна заради протестите на медиците от Специализираната детска болница в София. Не е ясно как поскъпването на клиничните пътеки е повлияло върху заплатите на медицинските сестри. Но протестите за допълнителни доходи на здравните работници продължават и през октомври. Преди няколко седмици премиерът Бойко Борисов изрази недоволство от министъра на здравеопазването заради поредното напрежение по темата за заплатите на медсестрите: \"Вчера съм се карал с Ананиев къде са 50-те милиона, които дадохме, а те не са 50, а са 86 - да се оправдава той къде са\".", "date": "2019.10.04", "title": "Парите за заплати на медицинските сестри: Как 50 млн. лв. се оказаха 6 млн. лв."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/400448-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D1%89%D0%B5-%D0%B4%D0%BE%D0%B2%D0%B5%D0%B4%D0%B0%D1%82-%D0%B4%D0%BE-%D1%83%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%86%D0%B8-%D0%B8-%D0%B0%D0%BA%D1%86%D0%B8%D0%B7%D0%B8", "text": "Промени в Закона за административното регулиране на икономическите дейности, свързани с нефт и продукти от нефтен произход, известен и като Закона за горивата, ще доведе до укриване на данъци и акцизи, посочи пред журналисти в Боровец Живодар Терзиев, председател на Българската петролна и газова асоциация.  Нелегалната търговия достигаше до 20 – 30% от общия обем и това е по данни на Министерството на финансите около 800 млн. лева годишно, каза Валентин Златев, член на УС на БПГА. Законът е в сила от януари тази година. Златев посочи, че държавата вече се похвалила че е събрала тази година 300 млн.лева повече като данъци и акцизи от сектора на търговията с горива.  Промени в закона за горивата ще нарушат неговият фундамент и ще го направят безсмислен, посочиха от БПГА. С този закон се иска регистрация на всички търговци, вносители и транспортни фирми в сектора, защото сега има много фирми \"еднодневки\", каза Андрей Делчев, изпълнителен директор БПГА. Затова първо трябва да се види кой какъв е. \"Като видим кой е регистриран, може да се провери дали изпълнява задълженията, и ако не го прави, да си понесе санкциите. Такава е и целта фирмите в бизнеса с горивата да имат обезпечения за дейността си. От тези обезпечения държавата може да си събере глобите. Със закона отпаднаха мобилните бензиностанции, а сега се иска тяхното възстановяване\", посочи Андрей Делчев. В момента регистрацията на фирмите тече, документи ще се приемат още 23 дни, добави той. Към днешна дата документи за регистрация в Министерството на икономиката са подали 238 фирми. Зад всяко заявление стоят няколко десетки или няколко стотици камиони, или десетки и стотици бензиностанции. Подадени са документи за общо няколко хиляди обекта в сектора, каза от своя страна Божидар Терзиев. Целта на закона е да има ясни правила и да се намали сивият сектор - той е огромен и създава корупция, подчерта Андрей Делчев. В обсъжданията за промени бяха отчетени мненията на тези, на които законът пречи. Земеделците и строителите поискаха да бъдат изключени от закона, а тези два сектора са с най-голямо потребление на горива. Фирмите в тях ще могат да продават горива и няма да може да бъдат контролирани, посочи Делчев. „С промените се иска облекчаване на режима на пълнене на бутилки с пропан бутан. Сега изискването е фирмите да имат поне 10 хиляди оборотни бутилки - това е икономическият минимум за някаква печалба“, заяви той Според него големите фирми имат много повече бутилки. С предлаганите промени се иска фирмите да имат само 1000 бутилки за пропан-бутан. Такава фирма е нежизнеспособна и ще прави нарушения, коментира Делчев Връщането на режима за пълнене на бутилки за битова употреба на газстанции е опасно за потребителите и води до укриване на данъци и акцизи“, добави още той. Според него мобилните бензиностанции са средство за заобикаляне на закона и реализиране на горива, които нелегално влизат в страната. Сега законът за горивата изиска бензиностанциите да са недвижими имоти и да отговорят на условията на Закона за устройство на територията, с всички съответни разрешения. Мобилните бензиностанции ще са цистерни, които някой може да паркира близо до училища и до детски градини. „В последните 80 години тези подвижни бензиностанции са забранени в Европа, посочи Валентин Златев. С предлаганите промени преместваемите бензиностанции също ще бъдат разрешени, а това са туби и бидони - на места без никакъв контрол“, добави Андрей Делчев. „Има една група хора, които не само искат промени в закона - те просто искат законът да го няма, да не бъдат контролирани и да не се отчитат на никого, каза Валентин Златев. Ако искаме да бъдем правова държава, законът за горивата трябва да важи за всички и ние не разбираме защо министърът на икономиката е готов на промени, които буквално да отменят Закона за горивата“, заяви Златев. „Не случайно Европейската комисия в свой доклад казва, че България трябва чувствително да подобри събираемостта на данъците, а законът за горивата е средство за това“, посочи още той.  ", "date": "2019.10.04", "title": "Промените в Закона за горивата ще доведат до укриване на данъци и акцизи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400442-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B9%D0%B5%D1%80%D0%BE%D1%82%D0%B5%D0%B9-%D0%B0%D1%82%D0%B8%D0%BD%D1%81%D0%BA%D0%B8", "text": "  Св. Йеротей бил приятел на  . И той като него, макар малко по-късно, бил обърнат към Христа от  . Йеротей също ходил в Йерусалим с другите апостоли за  .      Той бил един от тия, които ангелогласно пеели духовни песни, когато апостолите с благоговение носели пречистото тяло на светата Божие Майка от дома на св. Йоан Богослов до нейния гроб в Гетсимания.   Свети Иеротей бил един от членовете или съветниците на Ареопага. Той бил обърнат в християнството от свети апостол Павел и от него бил поставен за епископ на Атина. Той присъствал заедно с апостолите на погребението на нашата Пресвета Владичица Богородица и докато съпровождал до гроба пречистото тяло на Божията Майка, пеел божествени песнопения, така че всички, които чули и видели това, го признали за праведен и свят мъж. След като благочестиво поживял, както подобава на светия и угодил на Бога със своя живот и с благото управление на паството си, свети Иеротей умрял мъченически в I век след Христа.  ", "date": "2019.10.04", "title": "Св. свещеномъченик Йеротей Атински"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400443-4-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "771 г. - След смъртта на брат си Карломан, Карл Велики става единствен владетел на Франкската държава.     1366 г. - Започва антитурският (по-късно и антибългарски) кръстоносен морски поход на граф Амадей VI Савойски.   1537 г. - Излиза от печат първата пълна англоезична Библия с преводи на Уилям Тиндъл и Майлс Ковърдел.   1582 г. - Въведен е Григорианският календар от папа Григорий XIII; в Италия, Полша, Португалия и Испания 4 октомври е последван от 15 октомври.   1824 г. - Мексико е обявено за република.   1830 г. - Белгия е обявена за независима държава, след като 15 години е била част от Нидерландия   1853 г. - Кримска война: Османската империя обявява война на Русия, след като тя отказва да изтегли войските си от дунавските княжества.   1883 г. - Ориент Експрес започва първото си пътуване от Париж до Румъния, преминавайки през 6 държави.   1910 г. - След бягството на крал Мануел II във Великобритания Португалия става република.   1912 г. - Балканска война: Османската империя обявява война на Балканския съюз.   1930 г. - Основан е футболният клуб АЕЛ.   1957 г. - Космическа програма на СССР: Съветският съюз изстрелва от космодрума в Байконур първия в света орбитален изкуствен спътник Спутник-1.   1958 г. - Обявена е Петата френска република.   1974 г. - Започва строежът на автомагистрала Хемус, предвидена да свързва София и Варна.   1963 г. - Гамбия получава право на вътрешно самоуправление, а на следващата година става независима държава.   1974 г. - В Гърция е основана партията „Нова демокрация\".   1990 г. - Демонтирана е петолъчката от фасадата на вече бившия Партиен дом в София.   1993 г. - Руска конституционна криза (1992 - 1993): Борис Елцин потушава бунта на твърдолинейните комунисти, след 10-часов щурм с танкове срещу сградата на парламента в Москва.   2001 г. - Полет 1812 на авиокомпания „Сибир\": Самолет Ту-154 е свален над Черно море от заблудена украинска военна ракета С-200, загиват 78 души.   2004 г. - Американският частен ракетоплан SpaceShipOne извършва втория си пробен полет в космоса, за което получава наградата Ansari X Prize в размер на 10 млн. долара.    ", "date": "2019.10.04", "title": "4 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400449-%D0%BA%D0%B0%D0%BA%D0%B2%D0%BE-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BA%D0%B0%D0%B7%D0%B0-%D1%81%D0%B8%D0%B4%D0%B5%D1%80%D0%BE%D0%B2-%E2%80%93-%D0%BE%D1%82-%D0%B8%D0%B7%D1%82%D1%80%D0%B8%D1%82%D0%BE%D1%82%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D1%85%D0%B8%D1%82%D1%80%D0%B0-%D1%86%D0%B5%D0%BB%D0%B5%D0%BD%D0%B0%D1%81%D0%BE%D1%87%D0%B5%D0%BD%D0%B0-%D0%B0%D1%82%D1%80%D0%B0%D0%BA%D1%86%D0%B8%D1%8F", "text": "Предаването „Референдум” във вторник вечер неочаквано се превърна в риалити шоу, подобно на „Биг Брадър” с разправии между участниците. Водещата се стараеше, н о не можа да овладее положението. Противно на очакванията на възмутените от поведението на Сидеров, той не загуби от него, а успешно мобилизира електората си и нанесе сериозни пробойни на досегашните си коалиционни партньори от ВМРО. Волен Сидеров съвсем съзнателно от самото начало провокира и предизвиква скандали и вероятно към 10-тата минута от предаването всички зрители, прескачащи с дистанционното по каналите, са се спрели на „Референдум” да гледат шоу. Най-малко гледаната национална телевизия БНТ в този момент надмина по рейтинг останалите. Това изглежда е била целта на Сидеров. Скандалното му поведение се харесва на широк кръг избиратели, на които политиците са им опротивели, а Сидеров им дава точно това – напада политици и вади неща „от кухнята”. Записът на предаването не беше качен на сайта на БНТ, но зрители са го пуснали в YouTube (виж  ). По-надолу следват извадки и цитати от надвикването в студиото, които трудно се чуват в  записа. Отначало водещата Добрина Чешмеджиева обяви участниците по темата за местните избори: Веселин Марешки, партия ”Воля”, Юлиан Ангелов, шеф на предизборен щам на ВМРО, Халил Летифов, ДПС, Деница Златева, зам.-председател на предизборния щаб на БСП, Даниела Дариткова, член на изпълнителната комисия на ГЕРБ, Стефан Иванов, председател на предизборния щаб на НФСБ. Сидеров влиза със закъснение, докато водещата обявява участниците и си сяда на стола. В публиката са поддръжници на участниците в дискусията, казва водещата. С кратки встъпителни изявления за своите кандидати се изказват Веселин Марешки, след него представителят на ВМРО. Докато той обяснява с какво са известни кандидатите на ВМРО, Сидеров започва да се обажда отстрани: Ангелов обидено казва „Ако сте дошли за това г-н Сидеров, заповядайте говорете през цялото предаване, няма никакъв проблем”. Той сякаш не осъзнава, че точно това ще се случи. В започналия спор между тях, усилват звука на Сидеров, и се чува добре репликата: „Много добре знаят хората, че вие сте крадци”. „”За тези думи ще носите съдебна отговорност, защото такива доказателства няма”, казва човекът на ВМРО.     Волен Сидеров показвам как ВМРО и ДПС били едно. Снимка: от екрана   Сидеров продължава: „В момента министерство на отбраната е агенция за разпродажба на имоти… Вашият министър краде като за последно…” „За това ще бъдете осъден, явно сте в състояние афект… Аз предлагам, когато идват гостите, все пак да ги проверяват…” – отговаря Ангелов. Сидеров продължава, спокойно, без да вика, но целенасочено иска да предизвика скандал. Ангелов пуска реплика, че Сидеров няма право да участва в предаването, защото е кандидат за кмет. „Юлианчо, ти откога определяш кой има право да седи на тази маса?”, казва Сидеров. Освен кандидат за кмет на София, той е и шеф на предизборния щаб на „Атака” и Чешмеджиева се опитва да поясни тази подробност, Ангелов продължава, че има регламент и Сидеров е в нарушение, казва, че се държи като журналист от жълт вестник „А когато избирах вашия лидер за президент не се държах като журналист, нали? – отговаря Сидеров – …Когато го издигнахме за президент, когато го направихме вицепремиер, аз го направих, за което съжалявам, за което се извинявам” и маха с ръка в камерата към зрителите. „Естествено, че аз го издигнах, аз го сложих във властта и сега вие дебелеете от властта и вече толкова занагляхте, че… решавате дали да бъда на масата или не”. Призивите на водещата да прекъснат спора заглушават думите на Сидеров. Той продължава: „…След като го издигнахме вашия лидер…, той толкова надебеля, че вече не можеш да го видиш, отвсякъде еднакъв… Чешмеджиева дава дума на човека на ДПС, Сидеров продължава да говори: „…това е истината, защо…” Очевидно се мъчи да да задълбочи скандала. „Ние с г-н Марешки сме на еднакво мнение, че той, неговия лидер (сочи към човека на ВМРО) – краде от българите, той открадна милиард и половина …и ги даде на Америка. …И сега си говорим кой какво ще направи…Защо го правите това шоу?” Настъпва суматоха, всеки говори. Сидеров. Повтаря няколко пъти, че Каракачанов е откраднал. Ангелов репликира, че и министъра на икономиката (от квотата на „Атака”) има участие в това споразумение, що не му поиска оставката. Сидеров казва, че я иска, както и оставката на Каракачанов. Жандармеристи застават от двете страни на Сидеров, но тъй като не буйства и разговорът се успокоява, те излизат. В прекъсването го приканват да напусне студиото. Снимка: от екрана В кратко успокоение дават думата на човека на ДПС. Сидеров започва да го прекъсва, микрофонът му е изключен, но все пак се чува „…всеки лидер краде… защото му помагате, защото го прикривате, защото… на евроизборите подкрепяхте Джамбазки, вие го направихте, вие го прикривахте… направихте джендър Джамбазки евродепутат и сега сте доволни… доволни ли сте сега, че дадохте на ВМРО… сега ДПС и ВМРО са заедно на изборите в Свищов, така ли е?… ”. „…Прикривате ли Каракачанов като ваш агент, като агент на ДС и като агент на ДПС?..” Човекът на ДПС казва, че Сидеров го е вкарал във властта, да не прехвърля отговорност. Сидеров продължава: „…Направихте така, че в Турция ДПС да има толкова гласове, колкото ВМРО (бел. ред. – говори за евроизборите). Вярно ли е? …За ВМРО и за ДПС са еднакви. Как става това? Как става този фокус?” Ангелов на ВМРО започва да се кара с Чешмиджиева за регламента. Спорът се прехвърля между нея и Сидеров, че времето му е изтекло, не може да поставя тема на предаването и т. н. Сидеров се обръща към Ангелов – „На последните избори Джамбазки и Цветанов платиха преференции за Слабаков, с което те изключиха от листата… Ти би трябвало да им търсиш сметка… Ти беше употребен… ДПС управлява държавата през ВМРО… Вярно ли е, че ДПС управлява държавата през Каракачанов, през Нено Димов…”. На въпрос на водещата какво може да предложи на избирателите, Сидеров отговаря: „Мога да предложа например защото той е част от гей средите… Той е гей… В целия европарламент го знаят, че е гей. Защо той не си признае?… Да застане честно и да каже честно „Аз съм гей, призовавам всички гейове да гласуват за мен…” Чешмеджиева казва „Ще помоля охраната от входа на сградата, ако трябва да се намеси”. Вече е 20-тата минута на предаването, тя обяснява на Сидеров, че не му е останало повече време и иска да го изпрати, става и отива до него да го изпрати, протяга ръка да се сбогува. Сидеров продължава да си седи на мястото. От този момент микрофонът му е изключен, но негови реплики се чуват през микрофоните на другите. Влиза служител, който потупва Сидеров по рамото, да го подкани да излезе. Сидеров говори спокойно и не буйства, но очевидно цели да провокира и изнерви всички. Служителят седи зад него и изчаква спора. Към 22-рата минута влиза униформен жандармерист и също застава зад Сидеров. Дават думата на Златева от БСП, тя започва да говори алабализми за кандидатите им. След нея алабализми започва да говори Дариткова от ГЕРБ. Докато говорят, Сидеров млъква, служителят и жандармеристът зад него излизат. Сидеров се обажда към края на изказването на Дариткова и отново започва спор с водещата, на изключен микрофон. Напрежение създава и Ангелов от ВМРО. Изказва се и човекът от НФСБ и към 30-тата минута започват нови караници. Включват се и реплики от публиката, млади момичета подкрепят Сидеров, той се обръща и към тях. Думата е пак в Деница Златева от БСП, чува се гласът на Сидеров с изключен микрофон, казва нещо с грубо обръщение към Златева, избухва пак спор. – гръмогласно повтаря Ангелов от ВМРО. Чува се пак думата „гей”… „Не ми подвиквайте” – обръща се водещата към младите в публиката, подкрепящи Сидеров. Той ги защитава.  Гласът на водещата заглушава Сидеров, който е с изключен микрофон.  В 39-а минута в студиото влизат двама униформени жандармеристи и застават от двете страни на Сидеров. Той спори с Чешмеджиева и обяснява, че това не е частна телевизия, „не ви е бащиния” „трябва да се съобразявате с всяко едно мнение, а не да правите цензура”. „Вие хабите в своя полза 30 минути от ефира на обществената телевизия”, отговаря Чешмеджиева. „…Изключихте микрофона на този, който ви казва истината”, продължава Сидеров и т. н. „Вашата истина е жълт вестник”, отвръща му представителят на ВМРО. Отстрани стоят жандармеристите, без да се намесват, защото Сидеров говори без да буйства, макар и с изключен микрофон. Представителят на ВМРО излиза от студиото, сърдит, не можел да участва повече „в този формат”. Марешки се обажда към Чешмеджиева, че трябвало отдавна да прекъсне предаването, да изгони „този, когото трябваше да изгоните”, но допълва, че не само със Сидеров трябвало да постъпи така, че опонентът му „да не би да се държи по-възпитано?”.. „трябваше към двамата да се обърнете, не само към г-н Сидеров… създавате напрежение”. Чува се реплика на Сидеров: „…партия, която краде”. Жандармеристите се оттеглят, след като се вижда, че Сидеров не буйства и говори спокойно. В 42-ра минута водещата Чешмеджиева обявява най-после, че прекъсват предаването. След пауза столът на Сидеров го няма в студиото, оставащите 10 минути минават без него .", "date": "2019.10.04", "title": "Какво скандално каза Сидеров – от изтритото предаване. Хитра целенасочена атракция"}
