{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391352-%D0%BC%D0%B0%D0%BB%D0%BA%D0%BE%D1%82%D0%BE-%D0%BF%D0%B0%D1%8F%D1%87%D0%B5-%D0%BE%D1%82%D0%B2%D1%80%D0%B0%D1%82%D0%BA%D0%BE-%E2%80%93-%D0%B5%D0%B4%D0%B8%D0%BD-%D0%BF%D0%BE-%D1%80%D0%B0%D0%B7%D0%BB%D0%B8%D1%87%D0%B5%D0%BD-%D0%B4%D0%B5%D1%82%D1%81%D0%BA%D0%B8-%D0%B3%D0%B5%D1%80%D0%BE%D0%B9", "text": "Зайчета, мечета, лисичета, мишлета... Книжките за най-малките изобилстват от какви ли не пухкави герои, редставени  в най-сладки краски. Но какво правим с животинките, анатемосани да бъдат отвратителни? И не възпитаваме ли сами  увство на страх у децата си пред съвсем безобидни твари, каквито са например паячетата. Популярната немска актриса Диана Амфт се е замислила отдавна върху този въпрос и отдавна си е отговорила: „Преди години аз също изпитвах огромен страх от паяци. Днес не съм сигурна дали е било страх, или отвращение. Защото всъщност знаех, че не могат да ми сторят нищо лошо. Всеки път когато видех паяк, започнах да си представям, че и той си има семейство, малко братче или братовчедка, и дори, че е тръгнал на гости. За всеки си измислях име и лице, и цяла история. И в крайна сметка от тези истории възникна книжката с картинки за малкото паяче Отвратко. Ако се замислим по-дълбоко, паяците са всъщност възхитителни същества. Какви магически произведения на изкуството представляват техните мрежи сред природата. И колко вълнуващо е човек да ги наблюдава! Не е зле от време на време да погледнем от друга перспектива нещата, които не обичаме. Нерядко се боим от това, което не познаваме или не разбираме...“ И в отговор на този въпрос младата актриса става детска авторка – започва цяла поредица с герой едно очарователно паяче, което страда, защото хората се боят от него – „Малкото паяче Отвратко“. Във всяка книжка паячето се разкрива в различна среда – на село, на морето, в училище, на рожден ден...      В родината на Диана Амфт – Германия, поредицата премина вече половинмилионния си тираж, за което принос имат и веселите илюстрации на друга млада жена – художничката Мартина Матос. У нас на пазара са първите две книжки за паячето Отвратко, поднесени от издателство „Емас“. ДИАНА АМФТ, родена през 1975 г., е известна в Германия филмова и телевизионна актриса. Отличавана е многократно с престижни награди, сред които „Златната нимфа“ на Монте Карло и австрийската телевизионна награда „Роми“ за любима актриса. МАРИАНА МАТОС, родена през 1978 г. в гр. Кил, е живяла и учила в Португалия от петгодишна възраст. Завършила е живопис във Факултета по изящни изкуства при Университета на Лисабон. От 2004 г. живее отново в Германия и работи като художничка и илюстраторка. ", "date": "2019.01.09", "title": "Малкото паяче Отвратко – един по-различен детски герой"}
{"url": "http://www.classa.bg/%D1%81%D0%B2%D1%8F%D1%82/item/391347-%D0%BA%D1%83%D1%87%D0%B8-%D1%81%D0%B8%D0%BD-%D0%B1%D0%B8%D0%B2%D1%88%D0%B0%D1%82%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D0%BA%D0%B0-%D0%BD%D0%B0-%D0%BA%D0%B0%D0%BD%D0%B0%D0%B4%D0%B0-%D0%BE%D1%81%D0%BA%D1%8A%D1%80%D0%B1%D0%B8-%D1%82%D1%80%D1%8A%D0%BC%D0%BF-%D0%B8-%D0%BE%D1%82%D0%BF%D1%80%D0%B8%D1%89%D0%B8-%D0%BF%D0%BE%D0%BB%D0%B5%D0%BC%D0%B8%D0%BA%D0%B0", "text": "Бившата канадска премиерка Ким Кембъл предизвика дебат за дипломатическия език, описвайки американския президент Доналд Тръмп като \"кучи син\" в един свой туит, който по-късно изтри.   Кембъл, която беше премиер между юни и октомври 1993 г. и стана първата жена, заемала тази длъжност в Канада, направи коментар в отговор на изявлението на Тръмп миналата седмица, че единствената \"предпазна мрежа\", която имат федералните работници, засегнати от затварянето на правителството, е надеждата за гранична стена, която да ги пази.   \"Той наистина е кучи син\", пише канадската политичка, открито критикувайки президента на САЩ. Нейният коментар бе споделен 2000 пъти, преди да бъде елиминиран и получи поток от реакции, както от поддръжници, така и от критици. Дийн Дел Мастро, бивш парламентарният секретар на бившия премиер Стивън Харпър, каза, че туитът е \"просто неприемлив\", а вестник Торонто Сън отбеляза в редакционната статия, че \"Кембъл не е коя да е\" и припомни, че бившите лидери трябва да продължат да действат като неформални посланици на страната си.   От своя страна Кембъл обясни по-късно, че съобщението й се отнасяло до коментара на Демократическия конгресмен Рашида Тлайб, която използвала същия израз в устна атака срещу Тръмп. Самият президент описа изявленията на Тлайб като „срамно и голямо безчестие за нея и нейното семейство\". В друг опус срещу президента, изпълнен с нецензурни думи, рапърът Снууп Дог потвърди този уикенд, че тези, които гласуват за Тръмп за да го преизберат за президент на Съединените щати, са \"глупави деца\" и Тръмп \" малко се грижи за съдбата на федералните служители, засегнати от частичното закриване на правителството\".", "date": "2019.01.09", "title": "\"Кучи син\": Бившата министър-председателка на Канада оскърби Тръмп и отприщи полемика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391348-%D0%B2%D1%8A%D0%B2-%D0%B2%D1%81%D0%B5%D0%BA%D0%B8-%D1%80%D1%83%D1%81%D0%BE%D1%84%D0%BE%D0%B1-%D1%81%D0%B5-%D0%BA%D1%80%D0%B8%D0%B5-%D0%B5%D0%B4%D0%B8%D0%BD-%D0%BC%D0%B0%D0%BB%D1%8A%D0%BA-%D1%82%D1%83%D1%80%D0%BA%D0%BE%D1%84%D0%B8%D0%BB,-%D0%B2-%D1%80%D1%83%D1%81%D0%BE%D1%84%D0%BE%D0%B1%D0%B8%D1%8F%D1%82%D0%B0-%D0%B8%D0%BC%D0%B0-%D0%BD%D1%8F%D0%BA%D0%B0%D0%BA%D0%B2%D0%B0-%D0%BF%D1%80%D0%B8%D0%BA%D1%80%D0%B8%D1%82%D0%B0-%D0%BD%D0%BE%D1%81%D1%82%D0%B0%D0%BB%D0%B3%D0%B8%D1%8F-%D0%BA%D1%8A%D0%BC-%D0%BE%D1%81%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BC%D0%BF%D0%B5%D1%80%D0%B8%D1%8F", "text": "ЗА ОЛИГОФРЕНИТЕ И МАЛОУМНИЦИТЕ   Всяко стадо си има мърша. Българското има русофоби. Те са като зеленикавите буболечки, наричани миризливки или вонещици, които са по-малки от нокът, но осмърдяват цял апартамент. Хората-миризливки имат още по-голям обсег. Зловонието им се разнася много надалеч – до Лондон и Вашингтон – за осребряване и до Москва – за отвращаване.     Основната цел на българските русофоби не е да настроят българите срещу Русия – това не е по силите на Америка и Англия, че ще е по техните. Задачата им е да отвратят руснаците от българите. Затова се чудят какви по-гнусни обиди и хули да измислят срещу Русия и да ни представят като неблагодарен и прост народ. Не-е, Русия не е освободила България, а е искала да я пороби. Русия не е погасила претенциите на Турция към България, а ни е взела златото.     Сталин не ни е спасил от разпокъсване, а ни е забранил бананите.  Руснаците купуват апартаменти, за да ни колонизират. Искаха Южен поток, за да зависим от техния газ и т.н. Глупости, глупости, глупости. Как ще се чувстваме ние, ако в Израел почнат да говорят, че българите са спасили евреите не от хуманни чувства, а за да могат те, вместо германците, да оберат скъпоценностите им. Малко преди Нова година едно дърво предизвика ново разпалване на страстите. Елхата, изпратена от Москва за София, зарадва много хора.     Възпламени и софийските русофоби. Те видяха в нея удобен повод да се изявят, да покряскат, да влязат в новините, да изкарат някой лев. И се развихриха. Хибридна война, руски намеци, аман от комунизъм, хващайте си чемоданите и т.н. Представете си, как бихме се чувствали ние, ако София беше подарила на Скопие един новогодишен, накичен с играчки и светлини пирински бор и група сърбомани го бяха заляли с кал и засипали с хули, а скопската пропаганда беше любезно отразила техния ентусиазъм. Нямаше да е приятно. Нямаше да виним кресливата групичка българомразци, а щяхме да се подиграваме на дивите, прости македонци. Така и руснаците не правят разлика, че омразата се излъчвала от някакви Плевнелиевци, Валерисимеоновци и подобни. За тях тази непонятна за нормалния мозък реакция идва от България, значи от българите. И ги настройва, капка след капка срещу нас.    Всъщност целта на русофобите не е Русия. Нея те не могат да засегнат.  Целта е България да бъде лишена от руската подкрепа, особено при някакво напрежение с Турция. България да бъде оставена сама, беззащитна, лесна за разкъсване плячка сред океана с акули. Всъщност, във всеки русофоб се крие един малък туркофил, в русофобията има някаква прикрита носталгия към Османската империя. От подобни елементи можем да очакваме да се обръщат към чужденците с „Ага“, да им представят сънародниците си като рая и да поздравяват с темане. А фобите въобще, не само русофобите, трябва да знаят, че ние само ще загубим, ако парадираме с омраза. Към който и да е. Омразата не е присъща на нашия народ. Може да има ненавист, но само ако има причина. С премахването на причината изчезва ненавистта. Германия ни е въвлякла в две национални катастрофи, понесли сме ужасяващи беди заради тях, но мразим ли германците? Има ли германофобия? Не!  Англия разбива Санстефанска България и натрапва зловещия Берлински договор, англо-американските самолети разрушават София, Чърчил иска столицата ни да бъде изравнена със земята. Има ли у нас англофобия? Няма. Даже туркофобия няма. Тогава защо има русофобия? Та руснаците са ни освободили от турското робство, имаме обща вяра, близък език, една писменост, сродна култура? Русофобията ни е внесена отвън, натрапена, това е външна зараза, слугинска болест, чужда на нашата народопсихология. Ние сме особен народ, на особено място. Не можем и не трябва да мразим – нито руснаци, нито американци, нито турци, сърби, гърци, евреи. Никого. Затова българите ще спечелят, ако не откликват на зловредните внушения и на душевната поквара, която излъчват русофобите. И понеже омразата е глупост, нейните носители също следва да се причислят към глупаците. Може би трябва в началото на Новата година да поискаме от руснаците извинение за ненавистта, която враждебни на българските интереси лица излъчват към тях. Извинението ще е от името на всички, които споделят тези мисли. Да се надяваме, че руснаците не са се поддали на отровата, която изливат разни платени търговски пътници и са разбрали, че тя е изкуствена, вносна и бързо вмирисваща се стока. Ако през тази година русофобията се спихне, неминуемо ще настъпи положителна промяна в българо-руските отношения. Имаме всички основания да очакваме това.    ", "date": "2019.01.09", "title": "Във всеки русофоб се крие един малък туркофил, в русофобията има някаква прикрита носталгия към Османската империя"}
{"url": "http://www.classa.bg/%D1%81%D0%B2%D1%8F%D1%82/item/391349-%D1%81%D1%83%D0%BB%D1%82%D0%B0%D0%BD%D1%8A%D1%82-%D0%BD%D0%B0-%D0%BC%D0%B0%D0%BB%D0%B0%D0%B9%D0%B7%D0%B8%D1%8F-%D0%B2%D0%B7%D0%B5-%D1%80%D1%83%D1%81%D0%BA%D0%B0-%D0%BC%D0%B8%D1%81%D0%BA%D0%B0-%D0%B7%D0%B0-%D1%81%D1%8A%D0%BF%D1%80%D1%83%D0%B3%D0%B0", "text": "Кралят на Малайзия и „Мис Русия 2015“ Оксана Воеводина сключиха брак. Сватбеният ритуал се е състоял на 22 ноември в подмосковския град Барвиха. Сватбарите не са консумирали алкохол, всички блюда на трапезата са били вегетариански.   25-годишната невеста е излязла пред гостите на тържеството, облечена в бяла сватбена рокля, обсипана със скъпоценности. Нейният жених крал Мохамед V Келантан е носел традиционна малайзийска дреха.     За да се омъжи за 49-годишния крал, Оксана е приела исляма на 16 април тази година и ислямското име Рихана. Тя носи вече фамилията Агонг, тъй като истинското име на владетеля е Ян ди Пертуан Агонг. С шамия на главата рускинята публикува снимка в Туитър заедно с жениха.    Рихана формално става кралица на Малайзия, съобщават световните и малайзийските медии. Само коренячка от екзотичната страна може да се титулова до Мохамед Пети, който е известен с това, че предпочита скромно облекло пред царски одежди.     Двамата с Оксана не споделят как са се запознали. Султанът, който се качи на престола през 2016 г., е бил женен веднъж, но няма деца от този брак. Преди това Оксана - Рихана е направила изявление, че мъжът трябва да е главата на семейството и да не печели по-малко от нея. Оксана Воеводина завоюва званието първа красавица на Москва на 22 г. Конкурсът „Мис Москва“ се провежда от 1994 г. В него участват девойки от 14 до 26 г. Основно правило за всички конкурси от този род, както и в случая, е участничките да са неомъжени и да нямат деца.", "date": "2019.01.09", "title": "Султанът на Малайзия взе руска миска за съпруга"}
{"url": "http://www.classa.bg/%D1%81%D0%B2%D1%8F%D1%82/item/391350-%D0%BA%D0%B0%D0%BA%D0%B2%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%BB%D1%8F%D0%B2%D0%B0%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B5%D0%BB%D0%B8%D1%82%D0%B8", "text": "Андрей Безруков е руски разузнавач, полковник от Службите за външно разузнаване, живее над 20 години извън пределите на Русия, занимава се с нелегална разузнавателна дейност. През лятото на 2010 година след ареста в САЩ се връща в Русия в резултат на обмен. Понастоящем е съветник на президента на  ПАО «НК «Роснефт», доцент в МГИМО. … В САЩ могат да се идентифицират около шест елити. На финансовия елит — Wall Street и всички около него, се противопоставя на индустриалния елит. Към индустриалния елит се промъква и военният.     За тях е особено важно да се запази конкурентоспособността на американските стоки, на американската икономика, на американската наука, това са национални елити, те залагат на силата на нацията. За финансовия елит няма значение къде се намира — в САЩ или е транснационален, защото той съществува на базата на транснационални средства, на базата на глобалния пазар. В последните 20 години той се занимава с изнасяне на капитали извън границите на САЩ, влага пари в проекти по целия свят, така съдейства за ръста на конкуренти на САЩ, вместо да увеличава конкурентоспособността на страната. А трите останали елите — това са медийният, административният (целият държавен апарат) и интелектуалният елит (университетите…). Те обслужват този елит, който е на власт, живеят за негова сметка. Междуелитният конфликт в САЩ започна, поради местата, в които се влагаха пари. За финансовите елити е важна спекулацията, производството на пари от пари, а индустриалният елит иска влагането на капитали в реалната икономика. Конфликтът между финансовия и индустриалния елит не е само американски, той е глобален. Същото се наблюдава във всички държави, в които властва този обществен строй.    ", "date": "2019.01.09", "title": "Какво представляват американските елити"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391351-%E2%80%9E%D0%BA%D0%B8%D1%82%D0%B0%D0%B9%D1%81%D0%BA%D0%B0-%D0%B0%D1%81%D1%82%D1%80%D0%BE%D0%BB%D0%BE%D0%B3%D0%B8%D1%8F-%D0%B2%D0%B5%D1%87%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%B7%D0%BE%D0%B4%D0%B8%D0%B8-%D0%B8-%D0%B3%D0%BE%D0%B4%D0%B8%D0%BD%D0%B8%E2%80%9C-%D0%B8%D0%B7%D0%BB%D0%B8%D0%B7%D0%B0-%D1%81-%D0%BB%D0%BE%D0%B3%D0%BE%D1%82%D0%BE-%D0%BD%D0%B0-%D0%B8%D0%B7%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%E2%80%9E%D0%BC%D0%B8%D0%BB%D0%B5%D0%BD%D0%B8%D1%83%D0%BC%E2%80%9C", "text": "Началото на източната астрология е дадено още преди четири хилядолетия и тя е развита до съвършенство в наши дни. Всички, които искат да вникнат в тайните на китайската астрология и да я приложат успешно в живота си, имат шанса да го направят благодарение на премиерната книга на издателство „Милениум“ – „Китайска астрология. Вечен хороскоп за всички зодии и години“, съставена от известната астроложка Вайълет Дей. В подробния и полезен наръчник читателите ще открият детайлно описание на всяка една от 12-те зодии, представени символично от същия брой животински знаци – Плъх, Вол, Тигър, Заек, Дракон, Змия, Кон, Коза, Маймуна, Петел, Куче, Прасе. Митологичните създания олицетворяват космиче­ските влияния, проявяващи се в годината на раждане на хората и влияят върху целия им бъдещ живот и основните черти на личността им. Всеки от знаците се променя или придобива определени качества чрез петте основни елемента в китайската доктрина – дърво, огън, земя, метал, вода. Цикълът на повторяемост на всеки животински зодиак е през период от 12 години, но специфичната комбинация от зодиакален знак и елемент се появява веднъж на 60 години. Универсалното ръководство представя на читателя подробна характеристика на китайския му покровител, неговите положителни и отрицателни черти и влиянието на елемента върхуличностното му развитие. От полезното ръководство по китайска астрология ще научите: Кое животно управлява съдбата ви; Как то се отразява на характера ви; Как се справяте в различни сфери от живота, благодарение на патрона си; Кои професии са подходящи за вас; С кои знаци от Китайския зодиак имате най-добра съвместимост; Кои са вашите сродни души и кармични противници; Какво да очаквате от различните години в цикъла на Китайския календар; Кои известни личности са родени под вашия знак; В книгата ще откриете и вдъхновяващи цитати от велики личности, които описват вашия знак най-точно и ще ви помогнат да се справите в трудни житейски ситуации.  ", "date": "2019.01.09", "title": "„Китайска астрология. Вечен хороскоп за всички зодии и години“  излиза с логото на издателство „Милениум“"}
{"url": "http://www.classa.bg/%D1%81%D0%B2%D1%8F%D1%82/item/391343-%D1%8F%D0%BF%D0%BE%D0%BD%D1%81%D0%BA%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D1%81-%D0%BD%D0%B0%D0%B9-%D1%81%D0%BF%D0%BE%D0%B4%D0%B5%D0%BB%D1%8F%D0%BD%D0%B8%D1%8F-%D1%82%D1%83%D0%B8%D1%82-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D0%BB-%D1%89%D0%B5%D0%B4%D1%80%D0%B0-%D0%BB%D0%BE%D1%82%D0%B0%D1%80%D0%B8%D1%8F", "text": "Посланието на един японски милионер, предлагащ пари на своите последователи, се превърна в най-споделения туит в историята на Twitter.   Магнатът Юсаку Маезава, с приблизително състояние от 2000 милиона долара, обеща да предостави по 100 милиона йени (925 000 долара) в парични награди на 100 щастливи участници в лотарията му в Twitter, стартирала като част от промоционална кампания за пролетната продажба в магазина му за дрехи на Zozotown. Общата сума възлиза на 10 000 милиона йени (92 милиона долара). А за да участват в тази лотария, участниците трябваше да споделят следното съобщение: \"Пролетната продажба на Zozotown е най-бързата в историята и надхвърля 10 милиарда йени! С ежедневна оценка, ще дам 100 милиона йени в брой, а единственият начин да кандидатствате е да ме следвате и споделяте този туит. Аз ще напиша директно послание към победителя! \". До понеделник съобщението регистрира повече от 5,5 милиона ретуита, надминавайки американския тийнейджър Картър Уилкинсън, който стартира кампания през 2017 г., за да получи едногодишни безплатни пилешки хапки от веригата за бързо хранене Уенди. Неговото съобщение получи повече от 3.5 милиона ретуита. Друго от най-ретуитваните съобщения в историята беше качването в акаунта на на диригента Елън Дедженерис на снимка, заедно с други холивудски знаменитости по време на Оскарите 2014 г., която получи 3,3 милиона ретуита. След успеха на публикацията, Маезава празнува с друго послание. \"Благодаря ви, това е празник!\" написа японският магнат, потвърждавайки намерението си да разпредели парите.", "date": "2019.01.09", "title": "Японски милионер с най-споделяния туит в историята, след като предложил щедра лотария"}
{"url": "http://www.classa.bg/%D1%81%D0%B2%D1%8F%D1%82/item/391344-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%BE%D1%82%D0%BA%D1%80%D0%B8,-%D1%87%D0%B5-%D0%BD%D0%B5-%D0%B5-%D0%B1%D0%B8%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%B1%D0%B0%D1%89%D0%B0-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%BD%D0%B0-23-%D0%B8-19-%D0%B3%D0%BE%D0%B4%D0%B8%D0%BD%D0%B8-%D0%B8-%D1%81%D1%8A%D0%B4%D0%B8-%D0%B1%D0%B8%D0%B2%D1%88%D0%B0%D1%82%D0%B0-%D1%81%D0%B8-%D1%81%D1%8A%D0%BF%D1%80%D1%83%D0%B3%D0%B0", "text": "Един милионер на име Ричард Мейсън, съосновател на MoneySupermarket.com, открил, че той не е биологичният баща на трите си деца. Това се случило когато лекар му разкрил, че е безплоден от раждането си, съобщава DailyMail.   Мъжът разбрал това през 2017 г., когато лекарят му е поставил диагноза циститна фиброза, наследствено заболяване, което пречи на страдащи от това мъже да имат деца по естествен път. ДНК тестовете потвърдили, че няма биологична връзка между мъжа и децата на жената, за която той е бил женен. Най-големият син е на 23 години, а другите двама са близнаци на 19 години.   Мейсън вярва, че бившата му съпруга, която ще трябва да му плати 318 000 долара като компенсация, е имала любовна връзка с друг мъж в началото на 90-те години. През 2016 г., десет години след като се развеждат, бившата съпруга признала, че е прелюбодействала - въпреки че не е разкрила самоличността на бащата - след като мъжът е заявил бащинството над децата си.   Британските медии повториха случая, когато миналата седмица стана публично достояние, че Мейсън е завел дело за възстановяване на повече от 5 милиона долара, които съпругата му е получила след развода. \"Не се знае кое е истинско, а кое не, сякаш живея в Матрицата \", каза Мейсън, добавяйки, че новината е съсипала живота му.", "date": "2019.01.09", "title": "Милионер откри, че не е биологичен баща на децата си на 23 и 19 години и съди бившата си съпруга"}
{"url": "http://www.classa.bg/%D1%81%D0%B2%D1%8F%D1%82/item/391345-%D0%BF%D0%B5%D0%BA%D0%B8%D0%BD-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D0%BD%D0%BE%D0%B2%D0%B8%D1%8F-%D1%81%D0%B8-%D1%81%D1%82%D0%B5%D0%BB%D1%82-%D0%B4%D1%80%D0%BE%D0%BD-%D0%B2-%D0%BF%D0%BE%D0%BB%D0%B5%D1%82", "text": "Китайската централна телевизия (CCTV) в събота публикува запис на първия публичен тест на китайския Sky Hawk. На снимките се появява устройството, което излита от писта и след това се приземява на неидентифицирано място.   Първият полет на Sky Hawk, разработен от China Aerospace Industry Corporation (CASIC),трябваше да се осъществи през февруари миналата година, съобщава The Japan Times. Въпреки това, не бе публикувано нищо за това до излъчването на този материал на 5 януари. Съществуването на „Скай Хоук\" стана известно миналия ноември по време на 12-тото международно изложение „China-2018\" в южния китайски град Жухай, провинция Кантон. Според местните медии основната функция на този нов самолет е да извършва мисии за разузнаване и патрулиране във \"враждебна среда\".   Дизайнът му е подобен на емблематичния бомбардировач B-2 Spirit от САЩ. Според оценките на наблюдателите обаче дронът има размах на крилата само 10 метра. Освен това, благодарение на уникалната си форма, имаща известна прилика с НЛО, той е невидим за противниковите радари и осигурява \"по-силни атакуващи и отбранителни способности\" в битка, според главния дизайнер Ма Хонгжон.", "date": "2019.01.09", "title": "Пекин публикува първите снимки на новия си стелт дрон в полет"}
{"url": "http://www.classa.bg/%D1%81%D0%B2%D1%8F%D1%82/item/391346-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BF%D0%BE%D0%B5%D0%BC%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0%D0%B4-%D1%81%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BF%D0%B5%D0%BC%D0%B5%D0%BA%D1%81", "text": "Около 4000 военни от мексиканската армия и националният флот поеха контрола над няколко рафинерии на Petróleos Mexicanos (Pemex) поради кражбата на гориво в страната.   Въоръжените сили поеха рафинериите в Саламанка в Гуанахуато; Сиудад Мадеро, Тамаулипас; Минатитлан, Веракруз; Тула, Идалго; Салина Крус, Оаксака; и Нуево Леон. Военните и морските пехотинци, разположени в съоръженията на Пемекс, които включват центрове за дистрибуция и снабдяване, ще останат един месец, като отговарящи за сигурността, съобщиха военни източници пред El Universal.   Като част от стратегията на мексиканското правителство срещу кражбата на въглеводороди в страната, на 27 декември беше съобщено за разполагането на въоръжените сили в 58 стратегически съоръжения на Пемекс, рафинерии, терминали за съхранение и дистрибуция и помпени станции. Оплаквания от недостиг на бензин в няколко мексикански щата, като Синалоа, Халиско, Гуанахуато, Нуево Леон, Тамаулипас, Веракрус, Пуебла, Табаско и щата Мексико, принудиха президента на Мексико, Андрес Мануел Лопес Обрадор да каже, че този ход е необходим, за да се намалят кражбите на гориво от тръбопроводите за транспортиране на бензина. \"Докато ние контролираме и решим проблемите, ще гарантираме, че няма да има сериозни проблеми\", заяви Лопес Обрадор.   Местните медии съобщиха, че армията е започнала операция по наблюдение на рафинериите, което включва преглед на работниците при влизане и излизане от Пемекс. \"Поемането на контрол от армията ще нормализира снабдяването с гориво и в същото време, ще гарантира, че горивото не се краде\", призна президентът пред репортери. Според сметките на мексиканското правителство, кражбата на гориво през миналата година е причинила загуба за Пемекс от 66,000 милиона песос (еквивалент на повече от 3,407 милиона долара). Планът срещу кражбите включва 15 федерални агенции, с акцент върху борбата с корупцията в рамките на Пемекс.", "date": "2019.01.09", "title": "Мексиканската армия поема контрол над съоръженията на Пемекс"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391340-%D0%BD%D0%BE%D0%B2%D0%B0%D1%82%D0%B0-2019-%D1%81%D0%BF%D0%BE%D1%80%D0%B5%D0%B4-%D0%B0%D0%BD%D0%BE%D0%BD%D0%B8%D0%BC%D0%BD%D0%B8%D1%82%D0%B5-%D0%B0%D0%B2%D1%82%D0%BE%D1%80%D0%B8-%D0%BD%D0%B0-%D0%B2%D0%BB%D0%B8%D1%8F%D1%82%D0%B5%D0%BB%D0%BD%D0%B8%D1%8F-the-econ%D0%BEmist-%D0%B2%D0%B5%D1%80%D1%81%D0%B8%D1%8F", "text": "В навечерието на Новата 2019 година англоезичното  седмично списание \" The Econ о mist \"  зарадва и озадачи многобройната си високвалифицирана аудиториа с кодирана прогноза за развитието на света през настъпващата година в стил \"а ла Леонардо да Винчи\" Списанието \"The Econоmist\", основано от  Джеймс Уилсън , започва да излиза през 1843 година със задача да повлие на властите да отменят т.н. \"хлебни закони\" , определящи митата на внасяното в страната жито. Според Карл Маркс списанието е орган на финансовата аристокрация. В днешно време радакцията се придържа към идеите на класическия либерализъм, професионално защитавайки симпатиите си към свободния пазар, глобализацията, свободата на имиграцията и либерализма в културата в т.ч. употребата на леки наркотици и еднополовите бракове, като посланията са насочени към образованата читателска аудитория и към хората, взимащи отговорни управленски решения. Списанието е издание на британската медия-компания \" The Economist Group \",  като в периода 1928-2015 година 50% от акциите са принадлежали на вестник \" \". След като през 2015 година японската медийна корпорация \"Никкей\" купува \" \", то нейните 50% от \"The Econоmist\" стават собственост на английските клонове на старите европейски фамилии  Ротшилд и Аниели . Тиражът на списанието през юни 2015 година е бил 1 554 048 екземпляра, като половината от тях са продавани в САЩ. Цената на дребно в Европа днес е 13 евро. Печалбата на списанието за периода 2015-2016 година е била 61 милиона фунта стерлинги. ххх След излизането на броя с прогнозата за 2019, стотици анализатори и читатели по света започнаха смело да предлагат свои тълкувания за бъдещето развитие на планетата. Според редакцията на сп. \"The Econоmist\",историческите събития на 2019, намерили място на корица са: отбелязване на 500-годишнината от смъртта на Леонардо да Винчи, представянето след реставрация на автопортрета на Артемизия Джентилески в галерията на  \"Accademia delle Arti del Disegno\" във Флоренция , 200 години от рождението на американския Омир, поета и журналиста Уолт Уитман, 150 години от рождението на Махатма Ганди, 60 години от достигането на първия съветски космически апарат–\"Луна 2\" до повърхността на Луната и 50 години от стъпването на човек на Луната – американския астронавт Нийл Армстронг, излизането на Великобритания от ЕС, изборите в Нигерия и Южна Африка, насочването на сондата \"New Horizonts\" към най-далечния космически транс-нептунийски обект от пояса на Куипер 2014 MU, наречен \"Ultima Thule\",заседанието на Конвенцията за международната търговия със защитени видове от дивата фауна и флора в гр.Коломбо. Това са реални исторически факти и събития, които сами говорят за себе си. За милионите читатели на списанието по света е предизвикателство, а, вероятно, и отговорност самостоятелно да разкрият скрития подтекст, който ще определя посоката на бъдещите им действия, узнавайки истинската идея при разполагането на отделните портрети, символи и надписи в различните конфигурации . Челната корица на сп. \"The Econоmist\" е събрала в едно планетата Земя, естествения ѝ спътник Луната, небесното и поднебесно пространство, като акцентът е Атлантическия океан с крайбрежията на Северна Америка и Европа т.е. територията на голямото североатлантическо семейство. Безспорно, доминантната теза за 2019 г. са философските, естетически и научни възгледи на човека-емблема на европейския Ренесанс, великия  Леонардо да Винчи . В центъра на композицията е скицата на Леонардо, илюстрираща посланието за идеалния  Витрувиански човек \"  в трактата „De Architectura\" на античния римски архитект от 1 в. пр.Хр. Марк Витрувий. Блестяша идея, която прехвърля виртуален мост между дохристианския идеал за красота, симетрия и сила на човешкото тяло с разбирането на италианските майстори от Възраждането за човека като венец на природата и   (космография на микрокосмоса) – аналогия на хармоничното функциониране на цялата Вселена. Така се стига и до внушението, че и през 2019 съвременния хуманен еталон на западната култура отново ще избере материализма вместо идеализма, отказвайки се от теоцентризма за сметка на антропоцентризма, защото според мнението на авторите човекът, а не Създателя е в центъра на Вселената. Така, човечеството без да е достигнало до пълното разгадаване на Божия промисъл за Homo sapiens, най-напред, през ехпохата на Възраждането, насочвано от бащата на лъжата, открива плътта, а след това, в епохата на Просвещението, възнася човека по-високо от Бога за да извърви той в наше време пътя от хуманизъм до хомосексуализъм, от безполово човеколюбие до заличаване разликата между половете така, че да не остане нищо истинско мъжко и истинско женско в човешкото общежитие. Този е доминиращия образ за съвременен човек от \"златния милиард\" в съзнанието на голяма част от многомилионната аудитория, редакциите и акционерите на \"The Economist\", на \" \", на CNN, на \"The Washington Post На корицата \" Витрувиански ят  човек  на 2019\"  е разположен в най-стабилната геометрична фигура – квадрата и без да го виждаме в цял ръст е ясно, че е стъпил здраво на земята. Той не носи розови очила, защото вече е в състояние да превръща действителността във  виртуална реалност ; в едната си дясна ръка държи  листа на марихуана  – леко опойващо и в много държави разрешено наркотично средство, с което елита се забавлява за да се почувства и тялом във виртуалното пространство, в другата му, дясна ръка виждаме  топка за бейзбол  – любим аристократичен спорт, по време на който се водят делови и конфиденциални разговори за света и живота. В едната си лява ръка главният герой на илюстрацията е вдигнал високо  смартфона си за сканиране на  QR -код , подсещайки ни ,че вече никой от простосмъртните не ще може да се скрие от \"Big brоther\" и, че всичко, ставащо на този свят ще бъде проверявано и променяно своевременно. В другата си лява ръка човекът-идеал държи  везни , изживявайки се в ролята на съдник. Интересното в случая е ,че на везните има поставени по пет човека от двете страни , или общо десет. И тук вече се появяват версии за отговор на въпроса: между кого и кого авторите търсят баланс през 2019? Между силите на светлината и тези на мрака, между духовността и материалния прагматизъм, между би- и хетеросексуалните, между богати и бедни, между вярващи и атеисти и т.н. Дали авторите на картинката не искат да ни кажат, че през 2019 силите на светлината и мрака ще се изравнят, а през следващата 2020 година победата ще е за глобалистите?! Върху лявата гръд на човека-еталон, с почерка на Леонардо , но не по неговия огледален начин (това е единствения надпис, изписан по начин с пряко въздействие) е татуирана емблемата на крайни феминизъм в Европа и САЩ –  #MeToo . Но тъй като витрувианския човек е мъж, то се оказва, че той търси защита от феминистките, защото явно се чувства жена, т.е той е джендър. Върху артериите на дясната му ръка е изрисуван символа на  човешко ДНК,  с което авторите ни казват, че техния герой е готов да се подложи на промяна редописа на неговата ДНК, стига това да му даде безсмъртие или поне много дълъг земен живот! В \"квадрата\", около Витрувианският човек са разположени няколко графики: първата е на гол до кръста мъж, въртящ своето колело–чарка, което за този човек е символ надостойнство, труд, равенство, единство,взаимозависимост и самодостатъчност.Това е  Махатма Ганди.  Годишнината от рождението му е значим аргумент за присъствие на световната сцена през 2019, като по този начин авторите подсказват на \"мозъчните центрове\" на Запад начина за \"успокояване\" на народите им, имайки предвид отговора на Ганди :\"  \" на въпроса, какво мисли за западната демокрация. Втората картинка е на  електромобил . И тук посланието към самопровъзгласилия се световен елит е да използуват все повече електромобилите като знак за висок стандарт. По този начин икономиката на страните от първия свят, а следователно и богатството на \"изключителните\" все по-малко ще зависят от енергийните ресурси, внасяни от развиващите се страни, които трябва да бъдат сдържани в развитието им чрез ограничаване на търговията и , най-вече, вноса . В долната част на ребуса има четири картинки, които като цяло показват откъде биха могли да дойдат неприятностите за \"избраните\" и как най-добре е те да бъдат туширани. Първият символ е на  дивото животно \"Броненосец \", който е \"стъпил\" върху територията на Бразилия. Въпросите за опазването на природата, климатичните промени и намаляващите природни ресурси придобиват жизнено важно значение за цялата планета. Грубият материаризъм, безумният стремежът към богатство и високи печалби превърнаха човека в хищник. И, вероятно, единствената възможност е разумната част на човечеството да въведе драконови закони, които да \"бронират\" дивата природа, защитавайки я от човека-хищник Вторият символ са  двете изборни кутии и бюлетини,  с изрисувани националните флагове на Южна Африка и Нигерия. Световният истемблишмънт не обича проблемите, особено ако те заплашват бизнеса. И Южна Африка и Нигерия са африкански страни, които в редица отношения са цивилизовани и имат сериозно участие в световната икономика.Но ,за съжаление, в Южна Африка на преден план излиза въпросът със сегрегацията на белите хора и разрастващия се апартеид спрямо тях. В Нигерия не само джихадистите на \"Боко харам\", но и войната между земеделците и пастирите в централната част на страната ескалира, а повсеместната корупция предизвиква пълна апатия сред най-многобройно населената страна на Африка. През 2019 избори ще има и в Индия, и в Иноднезия–в тези две страни е съсредоточена една пета от населението на света, в Тайланд и Пакистан, в Бангладеш и Камбоджа, в Северна Корея.Националните избори би трябвало да са парад на демокрацията в третия свят , но на практика, чрез \"черните\" изборни технологии политическите върхушки в тези страни си осигуряват победата и техните \"секти\" получават поредната възможност да се обогатяват за сметка на народите си , необезпокоявани от наблюдаващите ги, уж будни и принципиални западни стожери на световния демократичен ред! Има избори, но няма демокрация! Третата картинка е автопортрет на италианската художничка от XVII век  Артемизия Джентилески , която на 17-годишна възраст е била изнасилена от учителя си по рисуване Аугустино Таси. След нейното оплакване е започнал седеммесечен процес за установяване на действително случилото се, като Джентилески е била измъчвана чрез забиване на игли под ноктите за да се уверят съдиите ,че казва истината. Насилникът е бил осъден и Артемизия става символ на борбата срещу сексуалното насилие, обозначено с хаштага #MeToo, който през октомври 2017 година получи огромна популярност в социалните мрежи, подчертаващ осъждането на сексуалното насилия срещу жени и опитите за такива действия. Въпросите за защита правата на ЛБГТ-обществата, на жените срещу сексуалното насилие, на джендърите, на борещите се за равноправие жени и разрешаване на еднополовите бракове и през 2019 година ще са в центъра на общественото мнение. Редколегията и аудиторията на сп.\" The Econоmist\" безспорно симпатизират на тази процеси и разказват за живота и творчеството на видни представители от тези общества за да печелят те нови съмишленици. Въпросът е , ако в един определен момент, когато праведния гняв, родил се от традициите, вярата и възпитанието на болшинството хора на планетата се изправи срещу активно демонстрираната анормалност, дали този фин подход на неолибералната общественост няма да прерасне в облечен в закон наказателен поход срещу невинни мъже, срещу родители, обезпокоени за децата си, срещу православни свещеници и срещу несъгласните с тези нови тенденции законопослушни граждани ? Четвъртият планетарен проблем, пред който е изправен света и който е намерил място в колажа на списанието е бежанския и емигрантски въпрос. През последните няколко години в ход е преселение на народите. Въпреки опитите за решаване на проблема, развитите страни понасят огромни политически и икономически сътресения и едва ли 2019 година ще бъде изключение в това отношение. Английските журналисти виждат решението на проблема чрез ангажирането на специалния пратеник на Агенцията за бежанците на ООН, носителката на \"Оскар\", активната участничка в международни кампании по проблемите на бежанците, сексуалното насилие и опазването на природната среда, холивудската суперзвезда  Анджелина Джоли . Американската актриса е майка на шест деца , три от които са родени в Камбоджа, Етиопия и Виетнам и са осиновени от нея и Брат Пит. Безспорно изборът на Джоли за лице на проблема с бежанците и имигрантите е удачен и не случайно авторите са търсили във външния облик на актирисата прилика с майка Тереза и Индира Ганди. В същото време, с огледалния почерк на Леонардо те са я назовали \"Мона Анжелика\", допускайки аналогия с \"Мона Лиза\".В края на живота си Леонардо е написал в своя дневник, че картината е недовършена и той има още какво да каже. Още нещо са искали да кажат и авторите на американската си аудитория с името \"Мона Анжелина\". Отговорът дойде много бързо. В края на декември,месец и половина след излизането на прогнозата за 2019г., пред БиБиСи, Анжелина Джоли, на въпрос на водещия журналист: \"Дали ще се кандидатирате един ден за президент на САШ?\", отговаря: \" \" и продължава: \"  “, добавяйки, че „засега“ ще запази мълчание по въпроса. Преди четири десетилетия републиканците избраха за свой кандидат–президент холивудската звезда Роналд Рейгън. За кампанията през 2020 година, след разгрома на Хилари Клинтън на последните избори, демократите логично биха издигнали изключително популярната сред творческата интелигенция, сред малцинствата и емигрантите, сред еколозите и феминистките, както и сред собствените им избиратели актрисата Анджелина Джоли. В планетарното и небесно пространство, над \"квадрата\", са разположени отделни картинки и цели сюжети, които разкриват вижданията на авторите за важни политически и геополитически събития, които могат да се случат и развият през новата 2019 година. Непосредствено над главата на Витрувианския човек, в посока към известния американски поет и журналист от края на 19 век Уолт Уитмън  лети щъркел , носещ в клюна си вързоп с \"дизайнерско бебе\", на което има штрих-код. През изминалата 2018 година  две американски биотехнологични компании  се приближиха невероятно близо до възможността да предлагат на двойките при инвитро оплождане да сканират ембрионите преди да ги имплантират в майчината утроба. С възможността да избира между няколко ембриона , двойката подложила се на инвитро оплождане ще могат да оптимизират здравето на новородените по начин, невъзможен при нормално оплождане. В края на 2018 китайския професер  Хе Дзянкуй  от Шечжуенския университет,обяви, че чрез технологията за генетично вмешателство (CRISPR) е успял да създаде генетично модифицираните деца, Лулу и Нана, придобили вроден имунитет срещ СПИН заразяване. През 2019 година  ще имат възможността да дадат на своите деца по-голям шанс да живеят дълг и в добро здраве живот. Великият американският поет и журналист  Уолт Уитман,  възпял зараждащата се мощ на Америка след Гражданската война, в изследваната от нас картинка се е надвесил над планетата и с тъга се вглежда в хората, загубили американската си индентичност. Уитмън е известен със стиха си от стихотворението \"О,капитане! Мой капитане!\", посветено на убития президент Абрахам Линкълн: \" !\". Редакцията на английския седмичник прозрачно изказва недоволството си (отделен въпрос, доколко то е справедливо!) от избора и управлението на Тръмп, призовавайки на помощ духовните бащи на Америка. Защото, те, башите–основатели , действително биха били потресени, ако биха могли да видят колосалното разделение, обхванало съвременното американско общество, отсъствието на идеали и вилнеещия самоубийствен меркантилизъм и ултралиберализъм, обзел тази велика нация. На първата корица на списанието три велики нации присъстват с най-популярните си представители на местната фауна: Великобритания– с булдога, Китай – с пандата и Индия – със слона. Мястото на Великобритани в световната политика и икономика през 2019 година ще се определя от крайното решение за \"Брекзит\". Има нещо нереално и твърде глупово при ситуацията , в която изпадна Обединено Кралство. Явно, до референдума е било планирано едно, а след него животът постави всички в неочакваната ситуация, от която трудно се излиза.  Булдогът с английският национален флаг  е заел изчаквателна поза върху територията на праламентарната монархия Канада, юридически все още свързана с Великобритания с лична уния – последния знак от бивщето колониално величие на Англия. Не е случаен и слонът – Индия, поставен наравно с бившата метрополия и с бивни на диаграма, подсказващ ,че бившата колония през 2019 година ще се изравни и надмине Великобритания по размер на БВП. Огледалният текст с почерка на Леонардо гласи \" \", което, вероятно , означава, че булдогът с мъртвата си хватка остава встрани от събитията и, явно, ще търси успешни позиции след изборите за Европарламент през май 2019 година, когато може да се окаже, че болшинството в новия парламент ще е евроскептично и тогава \"Брекзит\" ще засвети със светлината на пътеводна звезда! Слонът –Индия  е показан като \"извънземна сила\", която бавно , но уверено се възкачва върху геополитическата дъска на света. Той се е запътил за да заеме освобождаваните от Великобритания позиции не само поради бурния си икономически растеж , но и поради англоговорящото си населения, създаващо имигрански диаспори в много англоговорящи страни. Индия е член на БРИКС, където с помощта на Русия успява да нормализира отношенията си с Китай, а в ШОС се стреми да направи същото и с Пакистан – все ядрени държави. Индия добре балансира чрез военните си поръчки между Русия и САЩ, но сърдечността в отношенията на Моди с Путин са гаранция за мощното движение на страната по свой собствен път напред и нагоре. Пандата – Китай  е на \"покрива\" на планетата и наблюдава внимателно, какво се случва в света. За английските анализатори комунистически Китай е \"  сила, с която всеки, включително и англосаксонският свят ще трябва да се съобразява , но не и в позицията му на супер глобален играч. По-скоро, те гледат на КНР като фактор, който ще обедини и мобилизира изпадналия в тежко раздвоение американски елит пред опасността от предстояща тотална конфронтация с Китай. Вече всички в Америка се убедени, че Китай е станал суперсила само благодарение на парите и високите технологии на Америка и този процес може да бъде спрян или забавен само с бързи действия. И търговската война , и новата \"студена\" война като сблъсък на ценности ще преследват взаимни ограничения, защото между двете страни вече се издига стена на недоверие.А трилионите долари, спечелени в САШ ще отиват за изграждането на гигантската паяжина на \"Пояса и пътя\", обвързвайки със структурни заеми десетки страни, чието злато закупено в Китай с част от същите кредити ще остава на отговорно пазене като гаранция за дадените заеми (вече 92 страни изпълняват това \"упражнение\", изплагиатствано отпрактиката на американската ФРС). Затова и Пандата седи на \"покрива на света\" и засега само наблюдава, готвейки се за скок!! В горната част на картинката безспорно са съсредоточени и основните послания за 2019година. През настъпващата година полетът на човешка мисъл, онагледен с един от 15-те летателни апарата на Леонардо ще бъде подчертано насочен към  Луната . Появата и изчезването на лунния диск ,както и впечатляващите постоянни изменение на неговата форма е направила от естествения спътник на Земята космически образ на земните цикли - раждане, израстване, стареене, смърт и ново възраждане. Хората , особено творчески мислещите, са изваяли от Луната символ на изобилието, на цикличното обновление, на безсмъртието, окултната сила и тайното знание, на променливостта в настроенията, на интуицията. С други думи, според авторите, 2019 ще бъде година на промените, на силните емоции, на възраждане и обновление, асоциирани с двурогата нова Луна. Или генерална репетиция за голямата промяна през 2020! За издателите и редакцията на лондонското сп. \"The Econоmist\" главният ориентир и двигател на събитията в света ще бъдат отново  Съединените щати.  Изключително интригуващо е, че само двама действуващи световни лидери са представени в графичната прогноза \"Светът през 2019\" на списанието – президентите на САЩ и РФ, поради което се натрапва и сравнението в подхода при изобразяването им. Докато негативизмът към Доналд Тръмп е по-скоро в подтекста, в скрития дълбок смисъл, то антипутинското и русофобско излъчване на колажа е натрапчиво и провокиращо! На първият хоризонтален ред, един слещу друг са два портрета – на  Доналд Тръмп  и Махатма Ганди, като портретът на индиеца и символът пред него са поставени малко по-високо от главата на американеца и символа зад нея. Двата профила са с биометрика, а над профила на Ганди има текст на английски език в стил \"Леонардо\": \" \". Написана огледално, всяка изразена мисъл не е истинското значение на думите и словосъчетанията, поради което тълкуването им изисква откриването на скритата идея на автора. Между Тръмп и Ганди е разположена свещената за страната на изгряващото слънце  планина Фуджияма , която като действущ млад вулкан с идеална релефна пропорционалност символизира в японската култура единството на нацията, божествената чистота, първородната красота и хармонията. Скицата на Фуджи е разположена на нивото на очите на Ганди, което би трябвало да означава, че той би възприел този японски идеал като идеал на цялото човечество. Погледът на Тръмп също е насочен към символа за чистота в отношенията, хармония и красота в живота, но самият профил се намира под хоризонта на изображението на Фуджи. Фон на Тръмп, т.е. неговия background е сюжет, показващ космическата сонда \" Нови хоризонти \", пътуваща към далечения космически обект от пояса на Куипер 2014 MU, наречен \" Ултима Туле \". И сега, ако за индийския мъдрец символа \"Фуджи\" е напълно съответстващ на идеала му за човешко общество, то \"Новите хоризонти\" за обявената идейната платформа на американския президент, по мнението на авторите е толкова далеч от реализация, колкото е и космическия обект \"Ultima Thule\", отстоящ на над 6 милиарда мили от Земята и получил гражданско звучение като синоним за  \"края на света\".  И тук, според нас, се крие загадка и скритото послание на цялата композиция. Космическата сонда на НАСА \"New Horizons\" на 1 януари 2019 г. премина на 3200 км от повърхността на \" \"Ultima Thule\".Учените не очакват нищо сензационно от заснемането на този далечен астероид – разстоянието до него бе изминато за 12 години. Едва ли това събитие ще бъде най-важното за американския президент през 2019 година? И отговорът се крие в огледалния прочит на словосъчетанието \"New Horizons to Ultima Thule\" , където \" New Horizons\" е \" !\", който лозунг за да се изпълни ще са необходими 12 години, равняващи се на пътуване до \"Ultima Thule\" или до \"края на света\" т.е. излиза ,че основната предизборна идея на Тръмп е балон и практически нереализуема! Но това не е всичко.Защо е било необходимо на авторите два пъти в една и съща картина да отбелязват 150-та годишнина от рождението на Ганди. За да разберем това трябва да намерим факт от биографията на Ганди, който да свържем с Тръмп! Това може да бъде единствено философията на Ганди за  ненасилствената съпротива, която успешно сваля от власт диктаторите ! Но Индия не е нито Европа, нито САЩ – нужен е отработен европейски вариант. И всеки, който се заеме с използването на т.н. мека сила, настоятелно му се е препоръчвало от американските специални служби да се запознае с творчеството на  проф.Джин Шарп . Първата издадена през 1960 г. книга на \"бащата\" на цветните революции в България-97, Югославия, Грузия, Киргизия и Украйна е със заглавие \" \". Във втората си книга, издадена 1993 година: \" \" Шарп изброява  198 метода  за ненасилствени действия, между които: №161 173  № 143.  . Едва ли тези методи могат да бъдат определени като ненасилствени, но като препоръка за бъдещи действия за провокиране на \"цветна революция\" през 2019 и 2020, вероятно, според авторите на прогнозата, са уместни. Единственото неуместно е да се прави аналогия, макар и скрита, между казаното от великия Ганди: \" \"(17:114) и методите на превратаджиите по света, назубрили методичката на Шарп. В прогнозата на сп. \"The Econоmist\" \"Светът през 2019\" най-злонамерено и открито враждебно е структуриран сюжета, посветен на Русия и  президента Путин . Честната и открита политика на руския лидер, носеща му невероятна популярност в целия свят не дава мира и спокойствие на неолибералната световна върхушка, която избра за острие в атаката си срещу Тръмп очернянето на Путин и политиката на РФ. Профилът на руският президент е разположен в \"околоземното\" пространство, над територията на Русия, зад и над  четиримата конници . През 1497 година, немският художник  Албрехт Дюрер  сътворява цикъл от три дървени грювюри, пресъздаващи \"Апокалипсиса \" на страшния съд, описан в шеста глава на Откровенията на св.Иоан Богослов, където четем, че четирите конника, олицетворяващи \"Победителят\", \"Войната\", \"Гладът\" и \"Смъртта\" са следвани от \" Ада\" \" ... ..\" и още: ..\"  \", които \"... Цялата тази ужасяваща библийска картина е намерила място на страниците на авторитетното списание за да напомни на уважаемата англоезична публика , как през март 1983 година  Роналд Рейгън , апелирайки  \" ( съветските хора)  \", обяви СССР за \" \"и как днес \"злодея\" Владимир Путин обрича страната си и света на нови адски страдания. Има и още два акцента в сюжета \"Путин\". Според английските анализатори, китайската панда е обърнала гръб на руския президент, но той, с помощта на  \" \" се опитва да обвърже Китай към Русия завинаги. Зад гърба на руския лидер се мъдри  дългоносия Пинокио,  символ на лъжата и празнословието в света на приказките. Трябва да си голямо \"перде\" и безсъвестен манипулатор за да си позволиш, когато собственото ти произведение бъка от \"пост-истини\" и \"фейк-внушения\", когато действащия американски президент обяви редица англоезичните средства за масова информация за \"лъжовни\", а Оксфордският речник определи за думи на годината английските \"toxic \"(токсичен, отровен) и \"\"gaslighting\" (букв.превод -б.а.) да прикачиш на уважаван световен лидер етикет на манипулатор и лъжец. Напоследък съвременният свят по много напомня на събитията от края на Втората световна война, когато  Уинстън Чърчил,  ортодоксален антикомунист и презиращ съветска Русия до мозъка на костите си, бе принуден да ухажва  генералисимус Сталин  за да спаси Англия от фашисткия разгром и \"апетите\" на Америка. След войната, изпитвайки панически страх от стоманения вожд на пролетарията, Чърчил успя да разпали \"студената война\" и да накара Труман да хвърли две атомни бомби над два мирни японски града за да държи в страх Съветския съюз. Но безотговорността и превъзходството на англосаксонците тогава продължи само няколко години. Днес, след въвеждането в строя на нови, свръхоръжия – хиперзвукови и междуконтинентални ракети, ядрени торпеда и лазерни оръжия, положението на Запада е същото, както от преди 75 години, но само,че с обратен знак. И това ново статукво ще се запази поне още десетина години, д окато напълно не се положат темелите и не се изгради структурата на новия световен полицентричен модел на развитие! сп.\"Сигурност\"", "date": "2019.01.09", "title": "Новата 2019 според анонимните автори на влиятелния \"The Econоmist\" /версия/"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391341-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%80%D0%B5%D1%88%D0%B0%D0%B2%D0%B0-%D0%B4%D0%BD%D0%B5%D1%81-%D0%B7%D0%B0-%D0%B8%D0%B7%D0%B1%D0%BE%D1%80%D0%B0-%D0%BD%D0%B0-%D0%BD%D0%BE%D0%B2-%D0%B1%D0%BE%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82", "text": "Според Каракачанов е важно да се направи избор за един силен изтребител за следващите 30-40 години, защото по думите му останалите приказки са дребно политиканстване. Днес решението за избор на нов изтребител трябва да влезе за  Вчера министърът на отбраната Красимир Каракачанов заяви, че на днешното заседание на правителството ще бъде разгледан докладът на военнно-политическата група, която предлага България да приеме офертата за закупуване на Ф-16.     Според Каракачанов е важно да се направи избор за един силен изтребител за следващите 30-40 години, защото по думите му останалите приказки са дребно политиканстване. ,,Някой може ли да гарантира какво ще се случи след година-две, три, 20 или 30 на Балканите, кое е по- добре - да купим нещо сериозно, силно, което ще може да ни върши работа и защитава страната или така ще си правим дребни политически сметки, защото на някой му се е идвало на власт пък не му харесвали американските самолети. Съжалявам'', заяви военният министър. Президентът Радев определи процедурата за избор на нов боен самолет като опорочена и троен удар върху България. Лидерът на опозицията Корнелия Нинова заяви, че кабинетът нарушава конституцията и БСП няма да подкрепи решението на правителството.    ", "date": "2019.01.09", "title": "Правителството решава днес за избора на нов боен самолет"}
{"url": "http://www.classa.bg/%D1%81%D0%B2%D1%8F%D1%82/item/391342-%D1%80%D1%83%D1%81%D0%B8%D1%8F-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%BF%D1%83%D1%81%D0%BD%D0%B5-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F-%D0%BE%D1%80%D0%B1%D0%B8%D1%82%D0%B0%D0%BB%D0%B5%D0%BD-%D1%80%D0%B0%D0%B4%D0%B8%D0%BE%D1%82%D0%B5%D0%BB%D0%B5%D1%81%D0%BA%D0%BE%D0%BF-%D0%BE%D1%82%D0%B2%D1%8A%D0%B4-%D0%BB%D1%83%D0%BD%D0%B0%D1%82%D0%B0", "text": "Русия проектира бъдещия най-голям виртуален радиотелескоп в историята, за да го постави в космоса отвъд орбитата на Луната в средата на следващото десетилетие, предаде РИА Новости. Наречен Милиметрон (или Спектр-M), той ще може да изследва структурата на ядрата на галактиките, черните дупки и пулсарите, да изследва микровълновото фоново излъчване и да търси първите следи от образуването на Вселената, бели дупки и дупки - червеи. Телескопът ще бъде поставен на така наречената хало орбита - сложна триизмерна орбита, разположена отвъд естествения спътник на Земята. Очаква се Милиметрон да има значително по-големи възможности от своя предшественик, телескопа РадиоАстрон, пуснат в космоса през 2011 г. в рамките на сътрудничеството между Русия и космическите агенции на други нации. Милиметрон ще прави снимки с резолюция четири пъти по-голяма от тази на „големия си брат\", според Института по приложна физика на Руската академия на науките. Новата космическа обсерватория ще може да работи самостоятелно или заедно с телескоп на Земята. Съвместно, те ще формират виртуален телескоп, който ще може да наблюдава източниците на космическото радиолъчене с безпрецедентна ъглова резолюция за астрономията. Въпреки че не са изградени всички подсистеми на новия телескоп, очаква се проектът да бъде успешен, като се има предвид обемът знания, които учените са вложили. Развитието на Милиметрон е отнело повече време от очакваното, тъй като много от неговите характеристики са уникални, съобщават специалистите. Проектът бе иницииран в началото на десетилетието на 2010 г., малко преди да бъде внедрен RadioAstron. Поставянето на телескопа на орбита е планирано за средата на следващото десетилетие.", "date": "2019.01.09", "title": "Русия планира да пусне най-големия орбитален радиотелескоп отвъд Луната"}
{"url": "http://www.classa.bg/%D1%81%D0%B2%D1%8F%D1%82/item/391333-%D1%82%D0%BE%D0%BC%D0%BE%D1%81%D1%8A%D1%82-%D0%BD%D0%B0-%D1%80%D0%B0%D0%B7%D0%BA%D0%BE%D0%BB%D0%B0-%D0%BF%D1%80%D0%B8%D0%BF%D0%B8%D1%81%D0%BA%D0%B0", "text": "Г-н Архондонис, титулуван Негово Божествено Всесветейшество Вартоломей, Архиепископ на Константинопол – Новия Рим и Патриарх Вселенски, сътвори дела богупротивни и човекоугодни и нанесе нечувани оскърбления на Едната Света Съборна и Апостолска Църква: анексира чужда каноническа територия; самообяви се за „Източен папа”; легитимира разколници, самозванци и предадени на анатема, обдари ги с автокефалия и томос; погази свещените канони, правилата апостолски и на вселенските събори; и понеже извърши това безчиние, изпадна в ерес небивала, и посрами, и унизи, и опозори Константинополската катедра; и предизвика разкол в православния свят ради амбиции, властолюбие и алчност… Забрави Архондонис, че е пръв по чест, но не и по власт – властта узурпира, честта изгуби.     Томосът, връчен на украинските разколници няма нищо общо с Вярата, с Православието, с Църквата, с Бога – съвсем. Това е политически инструмент. Пътен лист за втори мандат на Порошенко. Дозволение за овластените неонацисти да грабят църквите и манастирите на УПЦ-МП, да бият и убиват духовници и миряни, да разширят територията на гражданската война. „Нотариален акт”, с който „по право” Вартоломей си присвоява каноническа територия на РПЦ ведно с нейното паство, собственост и безценни духовни съкровища. За САЩ това е нов етап на войната срещу Русия – религиозна. Понеже никакви войни и провокации не сломяват Русия, САЩ започват антиправославен поход срещу Русия, в съучастие с подопечните им Вартоломей и новооглашените „автокефалници”. За да унижат и сломят Русия като унижат и сломят РПЦ. Поместните православни църкви са поставени пред фалшива дилема: да „избират” между неканоничната „Светейша църква на Украйна” (СЦУ, според фамозния томос) и каноничната УПЦ-МП. Няма избор между разкола и Светото православие. Изборът е ясен. Войната срещу РПЦ е война срещу Православието. Срещу православната цивилизация. Срещу нашия Господ Бог Иисус Христос, глава и домостроител на Църквата. Изходът от тази война е предизвестен.", "date": "2019.01.09", "title": "Томосът на разкола (приписка)"}
{"url": "http://www.classa.bg/%D1%81%D0%B2%D1%8F%D1%82/item/391334-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D1%81%D0%BA%D0%BE%D1%80%D0%BE%D1%88%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BA%D0%B8%D0%BC", "text": "Ръководителят на Белия дом обяви, че САЩ и КНДР търсят място за нова среща между лидерите на двете страни. Доналд Тръмп увери журналистите, че Пхенян и Вашингтон водят „много добър диалог” и предположи, че благодарение на неговото избиране за американски президент е избегната „голяма война” в Азия, пише The Daily Telegraph.     САЩ и Северна Корея водят преговори за повторната среща между лидерите на двете страни, съобщи Доналд Тръмп. Американският президент допълни, че той вече е общувал с Ким Чен-ун „опосредствано”, предава The Daily Telegraph. Ръководителят на Белия дом също така заяви, че Вашингтон води „много добър диалог” с Пхенян. И това въпреки факта, че в своето новогодишно обръщение главата на КНДР предупреди, че ядреното разоръжаване може да се провали, ако САЩ не отменят разрушителните санкции срещу неговата страна, отбелязва изданието. Изказвайки се пред събралите се в Белия дом журналисти, Тръмп заяви, че американско-севернокорейските преговори вървят гладко. Освен това той подчерта, че американските власти нямат намерение да смекчат ограниченията по отношение на Северна Корея. Тръмп също изказа мнение, че благодарение на неговото ръководство е избегнат международен конфликт. „В Азия щеше да се разпали славна голяма война, ако не ме бяха избрали за президент”, смята той. По време на първата среща в Сингапур, Ким и Тръмп обещаха да постигнат ядреното разоръжаване на Корейския полуостров. Но в подписаното от страните споразумение не пише как именно имат намерение да постигнат поставените цели, напомня The Daily Telegraph. В течение на последните месеци, преговорите не се изместват от мъртвата си точка. Стивън Бигън, специален представител на САЩ за Северна Корея и досега не успя да си уреди среща с ключовите представители на КНДР, твърди изданието. Ситуацията може да се усложни заради севернокорейския посланик в Рим Чо Сон-гиль, уж решил да избяга. Ако дипломатът поиска убежище в САЩ, то и без това непростите отношения между Вашингтон и Пхенян ще се изострят още по-силно. Засега Тръмп уверява, че ще се срещне с Ким в „не толкова далечното бъдеще”. Сред възможните места за провеждането на втората среща се назовават Виетнам, Индонезия, Хавай, Монголия и Демилитаризираната зона, която разделя двете корейски държави, обръща внимание The Daily Telegraph.   Превод: В.Сергеев", "date": "2019.01.09", "title": "Тръмп обяви скорошна среща с Ким"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391335-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D1%81%D0%B0%D0%BC%D0%B5%D0%B9", "text": "  Светият Божий пророк Самей се родил в Силом* по време на царуването на   (oт 1020 до 980 г. пр. Р. Хр.). При неговия син и приемник Ровоам (oт 980 г. до 963 г. пр. Р. Хр.)  еврейското царство се разделило, като Иудиното и Вениаминовото коляно останали верни на Ровоам, а останалите десет колена се обявили за цар Иеровоам, син на Нават. * Силом - град в земите на Ефремовото коляно в Палестина. Тук се намирала скинията, направена от Моисей. Бел.ред. Ровоам събрал многобройна войска с намерение да си върне със сила откъснатите от Иеровоам израилеви колена. Тогава Самей, Божият човек, получил откровение от Господа:     - Кажи на Ровоам, Соломоновия син, цар Иудейски, и на целия Иудин и Вениаминов дом, и на останалия народ. Така казва Господ: не отивайте и не започвайте война с братята си, с израилевите синове. Всеки да се върне у дома си, защото това беше от Мен. Царят и народът се подчинили на Господнята повеля и братоубийствената война била предотвратена ( .  ). На петата година от царуването на Ровоам поради това, че той отстъпил от Господа, иудейското царство било нападнато от Сусаким, цар на Египет. Многобройната войска на фараона превзела всички иудейски крепости и се насочила към Иерусалим. Тогава пророк Самей отишъл при Ровоам и иудейските князе, които се били скрили от неприятеля зад стените на столицата, и им рекъл: - Тъй казва Господ: вие Ме изоставихте, затова и Аз ви оставям в ръцете на Сусаким. Като чули това, царят и вождовете се смирили и промълвили: - Праведен е Господ! След това Самей, Божият човек, получил ново откровение и Господ му казал: - Те се смириха. Няма да ги изтребя и скоро ще ги избавя. Гневът Ми няма да се излее върху Иерусалим чрез ръката на Сусаким. Те обаче ще му бъдат слуги, за да знаят какво е да служат на Мен и какво е да служат на земни царства. Пророческите думи се изпълнили. Сусаким разорил Иерусалим и се оттеглил в Египет, а Ровоам царувал още дванадесет години и гневът Господен ( ) отстъпил от него. Свети пророк Самей водел и записи за царуването на Ровоам.", "date": "2019.01.09", "title": "Св. пророк Самей"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391336-9-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1317 г. - Филип V е коронован за крал на Франция.     1349 г. - Под претекст, че са носители на чума, в Базел (Швейцария) са изгорени заедно с домовете им около 700 евреи.   1399 г. - Войските на монголския хан Тимур завземат Бейрут.   1431 г. - Започва процесът срещу Жана Д'Арк в Руан.     1768 г. - Филип Астли отваря в Лондон първия модерен амфитеатрален цирк.   1788 г. - Кънектикът става петият щат, който се присъединява към САЩ.   1799 г. - В Англия за първи път в света е въведен данък върху дохода.   1861 г. - Параходът Star of the West, изпратен от президента Джеймс Бюканън в помощ на Форт Съмтър с храна и амуниции, е обстрелван от оръдията на Южна Каролина.   1878 г. - Руско-турска война (1877-1878): Руските войски удържат победа в битката при Шипка-Шейново.   1878 г. - Умберто I става крал на Италия.   1882 г. - Оскар Уайлд изнася първата си лекция на тема „Английският ренесанс в изкуството\" в Ню Йорк.   1892 г. - Приета промяна в организационната структура на българската армия - от полкова към дивизионна.   1901 г. - Генерал Рачо Петров застава начело на служебен безпартиен кабинет.   1909 г. - Ирландският изследовател Ърнест Шакълтън достига на 156 км от Южния полюс - най-близко от всички изследователи до този момент.   1912 г. - Военноморски кораби на САЩ навлизат в Хондурас.   1927 г. - Инцидент с камерата създава паника в киносалон в Монреал (Канада), загиват 77 деца, което е причина на многогодишна забрана на децата да посещават киносалони в Квебек.   1929 г. - В Лондон за първи път е използван суров пеницилин като лекарство.   1941 г. - Втората световна война: Германия изпраща военна помощ на Италия в Северна Африка.   1941 г. - Холокост: При масов погром в Букурещ са избити 6 хиляди евреи.   1941 г. - Осъществен е първият полет на британския бомбардировач Авро Ланкастър.   1943 г. - Втората световна война: Прояпонското правителство на Китай обявява война на САЩ и Великобритания.   1944 г. - Втората световна война: Англо-американската авиация бомбардира София.   1951 г. - В Ню Йорк е официално открита сградата на ООН.   1954 г. - В Юкон (Канада) е измерен абсолютен минимум на температурата на въздуха за тази страна - минус 63 °С.   1960 г. - Започва строежът на Асуанския язовир в Египет.   1964 г. - Край Панамския канал избухва антиамерикански бунт на панамски студенти, при който загиват 29 души.   1969 г. - Във Великобритания се извършва първи пробен полет на прототипа на Конкорд.   1972 г. - В Хонконг изгаря лайнерът Кралица Елизабет.   1992 г. - Сърбите в Босна и Херцеговина обявяват своя република, част от СР Югославия.   1995 г. - Космонавтът Валери Поляков завършва своя 366-дневен престой на борда на космическата станция Мир.   1996 г. - Фирмата Sun Microsystems обявява създаването на JavaSoft.   2005 г. - В Палестина се провеждат избори за поста на починалия през 2004 г. Ясер Арафат, спечелени от Махмуд Абас.    ", "date": "2019.01.09", "title": "9 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391337-%D0%BD%D0%B0%D1%82%D1%83%D1%80%D0%B0%D0%BB%D0%B5%D0%BD-%D1%81%D0%BE%D0%BA-%D0%BE%D1%82-%D1%85%D0%B8%D0%B1%D1%80%D0%B8%D0%B4%D0%B8", "text": "Този текст най-напред трябваше да се нарича \"Бягство по учебник\", като историята на онeзи двамата, които се измъкнаха от Данемора. Хванахте ли го този сериал? Патриша Аркет взе \"Златен глобус\" за ролята си на помощница на двойка пандизчии. Вкара им ножовки, скрити в кайма, надзирателите проспаха контрабандата, ония прерязаха стените на килиите си и после по една тръба за парното хванаха гората. Чудесен филмов сюжет, пресъздаден от Бен Стилър, когото иначе познавате от нелепите му комедии.     В нашия случай, разказан филмово от не по-малко забавния зам.-главен прокурор Гешев, имаме не кайма, а сок. Ножовката е комуникация (така се вика на телефон, като не искаш да обясниш подробности), тръбата е \"конкретен известен български журналист\", а гората се нарича Русия. Дори Бенисио дел Торо, единият от бегълците в американския сериал, напомня едновременно на Евгения и Николай; вие си преценете на кого повече. \"Златни глобуси\" очакваха всички, но планът беше разкрит навреме. Баневи остават в ареста. Или Банемора, ако предпочитате. Едно нещо ме притеснява в родния сюжет – думата \"хибридна война\". Понеже едно е криминален сценарий, друго е военен. В единия случай надзирателят, дето е проспал проверката за телефони, е престъпник и също бива задържан. Моля, снимка на арестуван служител, ако имаме в архива. (бел. ред. Нямаме) Замесените руски помагачи са посочени – вот ето ги тия и тия, не им звънете от килиите. И, разбира се, трябваше да знаем кой е известният журналист. Той може да се прави, че не разбира за какво идьот реч, но поне да си знае в какви разговори се намесва конкретното му име. Та да имаме едно на ум, като другия път ни зажурналиства от укритието си. Но нашият наратив избягва тия подробности, така необходими в криминалните казуси. И вместо това отваря темата за войната, евразийските настроения, политическите убежища и прочее мъглива терминология от спектъра на разведките. При война друго става. Тогава се благодари на охранителните органи само че са хванали телефона, който преди това са пуснали. Понеже днешният надзирател-саботьор утре може да стане герой от войната. Руските граждани-лобисти нямат имена, функции и контакти тук, те са само незнайни войни на Матушка Русь, \"лобисти\" идва от откритите им чисти лобове. И нашият конкретен журналист току-виж се оказал партизанин, който утре ще получи орден, ако победата смени фронта си. Така, щем – не щем, около Баневи вече има един лек хибриден ореол. Не че преди го нямаше, ама сега засия. Усещате ли разликата? Или викате, че преиграваме? Отишъл човекът при Хекимян да си полафят вчера заранта, ние чак анализи взехме да правим на казаното. Не, разбира се, и през ум не ни минава да се ровим в тия думи. Адвокатите в Страсбург също са част от хибридния план, нали така каза прокурорът, а започне ли тази фаза на войната, нещата вече са сериозни. Не върви да се позовеш на френските колеги и оглозганите пенсионери. Макар че ако ни ожулят тия хибридни бойци на обжалването, пенсионерите ще плащат, няма Гешев да се бърка за обезщетения в сумката. Едно знам аз – когато криминалното се съвокупли с политическото – ето ви хибрид.  И точно в тоя хибрид (викайте му война, ако искате, аз му викам с друга дума, завършваща на -йна и започваща с \"л\"), съвсем не става ясно кой точно с какво се занимава и от коя страна на фронтовата линия е. Както и кога ще падне свидна жертва на свои или чужди. В чисто криминалния казус се работи с доказателства, посочват се виновни от надзираващия охранител до надзираващия министър и се казва – лобистите от разговорите са тези и тези; конкретният наш журналист – ей го, сори, че е попаднал в забранен разговор от килия; а сокът, в който е била \"комуникацията\", е от това и това, без или с добавена захар. Като не ги кажеш тези неща, всичко изглежда полвинчато и аморфно, което е само другото определение на хибрида. О, прощавайте, допуснал съм грешка. Всъщност знаем от какво е натуралният сок. От плодови хибриди. Споко, те всички сокове са такива.", "date": "2019.01.09", "title": "Натурален сок от хибриди"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391338-%D0%B3%D0%BE%D1%82%D0%B2%D1%8F%D1%82-%D0%BC%D0%B5%D1%82%D0%B5%D0%B6-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BD%D0%B0-%D1%86%D0%B8%D0%B3a%D0%BDc%D0%BA%D0%B8%D1%8F-%D0%BF%D1%80%D0%BE%D0%B1%D0%BB%D0%B5%D0%BC", "text": "Обикновено когато всички налични козове са хвърлени, а е нужно отвличане на вниманието, или изпускане на парата, в действие влиза познатата стара схема — циганската. Схемата е проверена, отработена, «леснозапалима», като имаме предвид «юнашката кръв», която тече по вените на всеки българин. И мозъчните центрове на чужди структури у нас, доста умело я използват. Схемата. В Европа, по същия начин се прилага хватката с мигранти. При нас с цигани.     Как се прави? Нищо сложно — случва се брутален инцидент с участието на цигани, които като правило нагло нападат някого — спомнете си Асеновград, когато половин България излезе след като бяха нападнати български деца. След вандалската провокация, следва мощна информационна вълна от заглавия «Цигани ограбиха пенсионер», «Цигани нашамариха, пребиха.., с леки напомняния, че те не работят, крадат, не знаят български и живеят за наша сметка. Излишно е да отбелязваме, че при подобна схема, циганите предварително получават заплащане за извършване на поръчаната провокация, която колкото по-нагла и резонансна е, толкова по-добре. После, циганските набези тръгват безплатно. Защото и циганите са с гореща кръв. А проблемите с тях са много и отдавна, а това, че не учат, не работят и дори на места не говорят български, или въобще не си дават сметка, че живеят в България — всичко това е последствие от отсъствието на адекватна държавна политика по въпроса с циганите. Или с други думи — пълно безхаберие, което в определени политически ситуации, се ползва много удобно — за избори, за протести.. Затова, преди всичко трябва да помним — ние, българите сме в собствената си държава и носим отговорност за нея. Да влезем «да трошим» в циганска махала, защото се е случил проблем неглижиран от властите, е пак за наша сметка. Ние трябва да пазим домът, защото домът ни е България. И да работим с циганите така, че нито един от тях да не си помисли, че може да прояви неуважение към този дом.", "date": "2019.01.09", "title": "Готвят метеж в България с използване на цигaнcкия проблем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391339-%D0%B7%D0%B0-%D0%B3%D0%B5%D1%80%D0%BE%D0%B8%D1%87%D0%BD%D0%B8%D1%8F-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D0%BA", "text": "Да тръгнеш да трупаш популярност на гърба на човек, починал преди ден-два, е низко. Още по-низко е обаче заедно с това да разтръбяваш идеята за героичната роля на алкохолизма на фона на безличието на обикновения трезвеник. Статусът на Калин Терзийски, озаглавен  , подобно на онези есета на древните мъдреци, реално прави точно това - възвеличава страдалческия героизъм на пияницата, сравнявайки го със сивото съществуване на \"нормалните хора\", които не могат да разберат битката му срещу суровия, ужасен и т.н. живот. Факт е, че Терзийски ги обяснява нещата така, както той сам ги вижда от гледната точка на човек, страдащ от алкохолизъм.     И все пак, колкото и пречупена през личното светоусещане да е тази гледна точка, безумно звучи да въздигаш перманентното пиянство като един вид упойка за болезненото осъзнаване на нещата за света, живота и всичко останало. И пиянството излиза да е някаква декадентска артистичност, а алкохолизмът - болката от нежеланата мъдрост, изстрадана с най-жестоки мъчения и неразбиране от страна на обществото. И ако човек види нещата в истинския им вид, а не захаросани от приказки (модерни или не), няма как да не започне да пие. При това страданието на алкохолика, по думите на Терзийски, е в пъти по-голямо от това на тези около него. И неговата вътрешна болка никой не я оценява. А за финал изброява известни и талантливи хора, страдали от тази злочеста съдба - \"Керуак, Фицджералд, Буковски, Хемингуей, Лотрек, Лермонтов, Висоцки, Ласкин и други\". След такъв текст е трудно да не се почувстваш безкрайно тъпо и гнусно. Това, което започва почти като елегия за починалия наскоро Иван Ласкин, се превръща в кратка ода за алкохолизма и неговата неизказана слава.  Да започнем с това, че в тази държава като цяло малко хора са трезвениците. Но между пиене и пиянство, разликата е както в умението да се пие, така и в собственото усещане за мярка. Очевидно обаче тук става дума именно за вторите, онези без мярката, за които прекаляването е навик, от който не могат да се откъснат. А подобно нещо не е героизъм, то е болест. И да представяш алкохолизма по този начин е не просто странно, не само грозно, но също така и безумно себично и егоцентрично. Нещо повече - той е израз на страхливост и комплекси, на неспособността да погледнеш към това, което представлява светът, и просто да го приемеш и да продължиш напред без драматизъм или самосъжаление. Картината, описвана от Терзийски на този страдалец пияница, е просто един захаросан образ на една страхливост. А фактът, че някои големи творци също така са си имали проблеми с алкохола, далеч не прави самият проблем израз на декадентски героизъм. Ако се махне тази пелена на уж стоическо величие, свързано с писатели, художници и артисти, зад нея остават просто остават просто едни хора, които злоупотребяват с алкохола. Няма нищо по отрезвяващо по този въпрос от гледката на впиянчен човек, неспособен да удържа дори организма си.  Ако героизмът е да се изправяш срещу страховете си и да се бориш за преодоляването им, алкохолизмът е едно обикновено бягство от проблемите, комплексите и личното страдание. Само дето всеки има от тях - от най-големия творец през богатия банкер до обикновения бачкатор. Болезнената истина (за такива тълкуватели на поркането като Терзийски) е, че далеч не всички \"велики\" страдат от тази болест - нито сред творците, нито визионерите, нито дори онези, които действително се сблъскват със страха и смъртта. Да си тенденциозно нафиркан до козирката е просто кофти извинение за това да разрушаваш своя живот и живота на тези около теб под предтекста, че светът е лош и страшен. Въпреки цялото това страдание на поркащите, описано от писателия-психиатър, не трябва да забравяме и иначе омаловаженото от него (ако въобще го има) преживяване на околните, на близките на алкохолика. Това са едни такива дребни неща като домашни побои в някои семейства, като крадене на вещи и обиране на апартаменти в други семейства, елементарно завличане с пари или простото прецакване на психиката на децата, които трябва да гледат как баща им или майка им се саморазрушава - нещо, което определено оставя отпечатък. Понякога, разбира се, алкохоликът просто се маха, оставяйки дупка в семейството - което май има своите плюсове, въпреки всички други морални и психически щети. Всеки е виждал разбити от пиячката семейства и колко гнусна болка преживяват те.  Така че - не, пиянството не е никакъв неразбран героизъм, овъргалян в собственото си повръщано. Нито алкохолиците са някакви своеобразни пророци, отворили третото си око към света и за наказание за това обладани от лудост. А подобни твърдения звучат безумно себично и жалко. По същата логика героични образи са и самоубийците, които също търсят избавление от жестокостите на живота, такъв, какъвто го виждат. Едната разлика е, че самоубийството при пияниците е бавно и мъчително и включва и живота на тези около тях. Алкохолизмът е болест и първата стъпка към нейното лечение е да я признаеш за болест, да признаеш, че е нещо ужасно и грешно. И никакви захаросани истории в стил Буковски не помагат за това... Колкото до починалия Иван Ласкин, светла му памет! И той, и семейството му заслужават да бъдат оставени на мира.", "date": "2019.01.09", "title": "За героичния алкохолик"}
{"url": "http://www.classa.bg/%D1%81%D0%B2%D1%8F%D1%82/item/391331-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B8%D1%8F%D1%82-%D1%81%D0%B2%D1%8F%D1%82-%D1%81%D0%B5-%D0%BA%D0%B0%D1%80%D0%B0", "text": "Православната църква е застрашена от разкол. Вселенският патриарх обяви независимостта на Украинската църква чрез твърде рискована маневра, като просто отмени един указ отпреди 350 години.         В продължение на четвърт век в православна Украйна цъкаше бомба със закъснител. Разцеплението започна в началото на 1990-те години – когато две съперничещи си формации – тези на Киевската патриаршия и на Украинската автокефална църква - обявиха независимостта си от преданата на Москва Украинска православна църква. И двете формации не бяха международно признати, а техните членове бяха стигматизирани като „разколници“. Дълго време другите православни църкви се държаха така, сякаш разколът е вътрешен проблем на Руската православна църква. Но особено след анексията на полуостров Крим и последвалата война в Източна Украйна стана ясно, че Руският патриарх, комуто Украинската църква е подчинена от 17-и век насам, в никакъв случай не може да бъде обединяваща фигура за всички украинци. Трайно разцепление На 6 януари 2019 година Вселенският патриарх Вартоломей предаде т.нар. томос – документ, с който се обявява независимостта на Украинската православна църква. На церемонията присъства и президентът на Украйна Петро Порошенко. \"Това е повод за голяма радост за много украински православни християни. От плещите ни се смъкна голямо бреме. То беше още по-тежко, защото преданата на Москва църква десетилетия наред им отказваше Божията милост, обявяваше техните тайнства за невалидни и не признаваше правото им да бъдат част от световното православие\", заяви теологът Кирил Ховорун в разговор с ДВ.     Новопоявилата се независимата православна църква на Украйна възникна едва през декември 2018 година в резултат на обединението на двете разколнически групировки. Към тях се присъединиха и двама владици, които преди бяха верни на Москва. За патриарх бе избран 39-годишния митрополит Епифаний. Вселенският патриарх обяви независимостта на украинската църква чрез твърде рискована маневра. Той на бърза ръка отмени един указ на негов предшественик отпреди 350 години, по силата на който Киевската митрополия бе подчинена на Московската патриаршия. Москва продължава опитите си да суети признаването на Украинската църква. Руският патриарх Кирил заплаши Вселенския патриарх Вартоломей със схизма, а руският президент Владимир Путин дори косвено обвини Вселенския патриарх в подкупност. Гръцкият политолог Илиас Коскувелис заяви пред ДВ, че по този начин Москва сама се изолира, защото „Вселенският патриарх се радва на голяма почит не само в Гърция, но и в целия православен свят“.   Два православни лагера   Патриарх Епифаний   Украинският патриарх Епифаний от своя страна се надява на скорошно нормализиране на ситуацията. \"Вярвам, че справедливостта ще възтържествува и някой ден всички църкви ще признаят нашата независимост, макар за това  да е нужно време\", заяви той в разговор с ДВ. Той смята, че Гръцката православна църква първа ще признае решението на Вселенския патриарх. Сигурно ще я последва и Румънската православна църква. Засега обаче не се очаква, тясно свързаните с Москва църкви – като Българската православна църква и Сръбската православна църква - да признаят решението на Вселенския патриарх. Засега само Патриаршията на Антиохия застана изцяло на страната на Москва - по разбираеми политически причини. Каноничната територия на тази църква е в пределите на Сирия, където много християни са верни на диктатора Асад, поддържан от Москва. Останалите  автокефални православни църкви засега не са взели окончателно отношение по този въпрос. Теологът Кирил Ховорун смята, че те изчакват да видят как ще се развие ситуацията оттук нататък: \"Много е важно каква ще е новата църква - дали ще проповядва национални или дори националистически идеи, или ще стане една наистина открита и обединяваща църква, която се отваря и към националните малцинства\", казва той.", "date": "2019.01.09", "title": "Православният свят се кара"}
{"url": "http://www.classa.bg/%D1%81%D0%B2%D1%8F%D1%82/item/391332-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BF%D1%80%D0%B5%D0%B7-2019", "text": "Тревожна бе финалната нота на изминалата година. Всъщност прозвучаха даже няколко такива. Инцидентът в Керченския проток рязко изостри руско-украинския конфликт, официално признат от Киев за война. Последва сриване на фондовия пазар в САЩ и Япония, също и нов рязък спад в цените на петрола. Всички тези събития не вдъхват оптимизъм, продължавайки наложилите се вече негативни тенденции в световната икономика и политика.     Затова се вглеждаме в перспективите с тревога. Развитието на негативните тенденции може да продължи. В тази връзка наблюдателят на РОСБАЛТ помоли експерти да разкажат с какво ги плаши най-много настъпилата 2019 година. Сред най-опасните сценарии всички посочват евентуално включване на страната в голяма война. Къде и с кого – вариантите са различни, но за възможен военен конфликт с участието на Русия споменаха всички аналитици, с които успях да разговарям – това няма как да не буди тревога. „Най-негативният сценарий е война“, обобщи накратко политологът Игор Минтусов. По думите му, „тази война може да има връзка с Украйна, възможни са непредвидими сблъсъци със страни от НАТО, които може да прераснат в конфликт“. Според Андрей Окара, директор на Центъра за източноевропейски изследвания, „човечеството днес изглежда е стигнало някаква граница, отвъд която се очертава неконтролируема поредица от събития и това може да предизвика световна война“. Един „съвсем осъществим сценарий“, смята той. Най-очевидното негативно събитие сред очакваните е влизането в сила на нов пакет американски санкции срещу Русия, смята Григорий Голосов – професор по сравнителна политология и декан на факултета за политически науки от Европейския университет в Санкт Петербург. „Тези санкции в момента се обмислят и засега не е стопроцентово сигурно, че ще бъдат наложени. По принцип обаче американското ръководство е длъжно да изпълни закона и все нещо да наложи“, каза той. Друг негативен сценарий може би застрашава Руската федерация в Сирия, при все че президентът на САЩ Доналд Тръмп, по думите на професора, „сякаш поднесе на Владимир Путин голям новогодишен подарък“ с изявлението, че е решил да изтегли американските войски от тази страна. Въпросът обаче е там, продължи експертът, че „днес никой не знае последиците от тази стъпка, защото в Източна Сирия е създаден вакуум във властта, чието запълване може да излезе доста конфликтен и труден процес. Струва ми се, че той може сериозно да задълбочи затъването на Русия в сирийския конфликт“. Освен това, смята Голосов, „теоретично е възможно да се изостри ситуацията около Украйна“. Но това според него е най-малко вероятният вариант. Аналитикът обясни, че не очаква подобряване на положението, но също тъй малко вероятно е военната динамика да се засили. „Ще чуем твърде много войнствена риторика и от двете страни; не се задават обаче реални промени нито към по-лошо, нито към по-добро“, прогнозира той. Вицепрезидентът на фондацията „Център за политически технологии“ Анатолий Макаркин свързва един от най-опасните сценарии за 2019 г. с това, че Русия ще стои на ръба на въвличането в голям конфликт. „Тече балансиране, един вид психически атаки срещу противника. Стремежът е да се избегнат военни сценарии, но опасността никак не е малка. В Керченския проток вече имаше стрелба“, напомни той. Украйна и Русия приемат днес за предпоставка, че ситуацията е управляема, „но в такива случаи винаги има риск, че ще престане да е такава“. По думите на Макаркин, така се е случило през 1914 г. преди Първата световна война, също предшествана от поредица малки и сякаш „управляеми“ конфликти. Друг опасен сценарий за започващата година е свързан според Макаркин с поевтиняването на петрола. „Засега виждаме, че споразумението във формат „ОПЕК плюс Русия“ не повлиява сериозно пазара. При това намаляват и запасите от петрол в САЩ. Заплахата от нова световна икономическа криза също не спомага да пораснат цените на петрола“, отбеляза политологът. Същевременно, смята той, шансът те рязко да спаднат на 30-35 долара за барел и да останат дълго време на това ниво, както и шансът да избухне пълномащабна война, са едва няколко процента. „Цените вече са падали до същото равнище и това не е катастрофално. Катастрофа ще е, ако падат продължително до това ниво и останат така две-три години“, добави Макаркин.   БТА", "date": "2019.01.09", "title": "Най-голямата опасност през 2019"}
{"url": "http://www.classa.bg/%D1%81%D0%B2%D1%8F%D1%82/item/391326-%D0%BD%D0%B0%D1%80%D1%8A%D1%87%D0%BD%D0%B8%D0%BA-%D0%B7%D0%B0-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5-%D0%B2-%D0%B1%D1%83%D0%BA%D1%83%D1%80%D0%B5%D1%89-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B1%D1%8E%D1%80%D0%BE%D0%BA%D1%80%D0%B0%D1%82%D0%B8", "text": "Скъпи еврократи, След отдих във Виена, време е да се върнете отново в \"Дивия изток\" на Европа за румънското председателство на Съвета на ЕС. Но спокойно! Ако сте преживели София, Букурещ не би трябвало да ви дойде като твърде голям шок. Така от Politico започват своя традиционен наръчник за оцеляване за европейски бюрократи в началото на румънското европредседателство. Хиляди европейци ще трябва да се пренесат в румънската столица, където да прекарат 6 месеца след периода на австрийското председателство на Съвета на ЕС и спокойната Виена.     Блоковете от комунистическата епоха, типични и за България, присъстват и в повечето квартали на румънската столица. Най-голямото почистване на града: той се отърва от бездомните си кучета, включително като евтаназира повече от 25 000 от тях в последните години.     Букурещ е бърз, шумен и понякога агресивен. Но той също има приятни места, от рода на скрити градини, където можете да пиете чай през топлите месеци и да се наслаждавате на мига. Този пътеводител от жител на града би трябвало да ви помогне да запазите здравия си разум, докато сте заседнали в трафика, или сте се изгубили между стените на румънския парламент, и да откриете защо Букурещ някога е бил наричан “Малкият Париж”. 1. Подгответе се за най-лошия трафик в Европа Ако някога сте се оплаквали, че сте заседнали в задръстване по пътищата на Брюксел, не сте видели още нищо. Кофти връзките на обществения транспорт ви изправят пред едночасово 16-километрово пътешествие от летището \"Анри Коанда\" до центъра на града, което означава, че вероятно ще разчитате на такси или Uber. Съответно ще се окажете пълзящи наравно с другите коли по широките букурещки булеварди, освен ако шофьорът не реши да ви впечатли с незаконна бърза отбивка през трамвайните линии. По някои показатели Букурещ, чието население е около 2,4 млн. души, има най-лошия трафик в Европа като в това отношение води пред много по-големи градове като Москва и Лондон. По-голямата част от булевардите, строени по времето на комунизма, са били проектирани за времена, когато малцина са можели да си позволят личен автомобил. Три десетилетия след падането на комунизма, мудният като ранен охлюв трафик в столицата е парещ политически проблем. Либералният президент Клаус Йоханис се оплака от него през пролетта, след разходка с велосипед из града, и беше контриран от букурещкия кмет-социалдемократ Габриела Фиреа. Фиреа публично иронизира провинциалния произход на държавния глава, като заяви, че Букурещ не може да бъде сравняван с по-малкия град Сибиу, където ще е срещата на високо равнище на ЕС след Brexit и където Йоханис е бил кмет. 2. Изгубете се в парламента Ако сте овладели лабиринта на Европейския парламент, сградата на румънския законодателен орган осигурява предизвикателство от по-висока категория. Това е втората по големина административна сграда в света след Пентагона и много срещи покрай председателството ще се провеждат там. Със сигурност ще се изгубите в сградата, така че не забравяйте да се възхитите на големите полилеи и високите завеси, докато бършете сълзите си на обезсърчение. Така нареченият \"Дом на народа\" по времето на комунистическия диктатор Николае Чаушеску е бил всичко друго, но не и място за народа. Сградата е последният мегаломански проект на Чаушеску, преди той да бъде свален и разстрелян през 1989 г. Румънците отдавна подмятат хипотези за тайни особености на сградата. Потвърдени са няколко подземни етажа и бункер за Чаушеску, но остават мистериоизни слухове за тунели, свързващи сградата с други части на града, съществуването на които не е официално потвърдено. На път към поредната среща, не се шокирайте да видите жени, седящи на столове в асансьорите, които плетат и натискат бутоните на асансьора вместо вас: това е работата им, и ще се радвате да видите човешко лице, след като безнадеждно се изгубите в сградата. 3. Намерете се в стария град Ако искате да разпуснете след дълги срещи в Дома на народа, разходете се за двадесетина минути до стария град на Букурещ, мрежа от тесни улички, изпълнени с барове и ресторанти. Запуснат район преди присъединяването на Румъния към ЕС, сега той е възстановен и предлага какво ли не - от хипстърски барове до нощни клубове. Някои мразят стария град като прехвален, но той е задължителен за всеки еврократ, идващ за първи път в страната. Храненето или пиенето на кафе в кафене в стария град ще е по-приятно, отколкото във Виена, заради забраната за пушене, каквато няма в австрийската столица. Ако искате да разпуснете в по-спокойна атмосфера, насочете се към Ceainăria Infinitea, чайна на около 20 минути път пеша от сградата на парламента, но в различна посока. Ако имате повече време в града, посетете Serendipity, още една чайна, особено ако времето е достатъчно добро, за да можете да седнете навън. Непременно се насладете на терасите, ако имате късмета да бъдете в Букурещ, когато времето се затопли. За разлика от Брюксел, където тераса означава няколко стола, разположени на улицата до минаващите коли, в Букурещ ще откриете първоначалното значение на тази дума. Посетете градините на Café Verona или Grădina Eden, за да видите за какво говорим. 4. Заредете се с протеини Румъния е страна на месото. Няма да ви отнеме много време, за да откриете, че румънците обичат да слагат в ястията си по много месо и то в различни видове: или накълцани на ситно и увити в малки наденички, печени на грил - mici или mititei - или увити в малки зелеви листа - sarmale. Ако сте вегетарианци или вегани, очаквайте любопитни и странни погледи от по-старите румънци, които тайно в себе си ще се питат какво е сбърканото във вас. Отидете в хипстърските барове: те ще имат съвременни версии на стари румънски рецепти, които да не включват месо. За похапване на път към срещи, възползвайте се от пекарните на почти всеки ъгъл. Изобилстващите от сирене печива като brânzoaice или dobrogene със сигурност ще са толкова засищащи, колкото са и вкусни. 5. Прекарайте време с хората Животът в Букурещ е бърз, така че не се изненадвайте, ако видите жителите му стресирани и винаги бързащи нанякъде. Може понякога да ги чуете да се карат, защото някой е настъпил някого в обществения транспорт. Не се притеснявайте, драги еврократи, тъй като те обикновено запазват агресията си едни за други. В момента, в който научат, че сте чужденец, жителите на Букурещ ще се усмихнат широко и ще направят всичко по силите си да ви бъдат от полза. Опитите да впечатляват чужденците са част от румънския начин на живот, и това ще ви е полезно, когато имате нужда някой да ви упъти. Ако сте се запътили за тази среща на високо равнище, имайте предвид, че в Сибиу атмосферата е различна от тази в Букурещ: по-спокойна и отпусната, включително и под формата на по-бавен говор. Най-добрият пример за това е президентът Йоханис, бивш кмет на Сибиу. По време на реч през януари, той правеше толкова дълги паузи между изреченията, че задействаше автоматичната система на радиото, което пуска музика след няколко секунди мълчание. 6. Усетете жегата Ако отивате в Букурещ в началото на президентството, може да се залеете в пот от жегата в самолета на път за там. Обличайте се подходящо, защото румънците обичат да поддържат много високи температури вътре, когато е студено навън, вероятно защото все още са травматизирани от времената, когато не е имало отопление в апартаментите им по време на комунизма.", "date": "2019.01.09", "title": "Наръчник за оцеляване в Букурещ за европейски бюрократи"}
{"url": "http://www.classa.bg/%D1%81%D0%B2%D1%8F%D1%82/item/391327-%D0%B8%D1%80%D0%B0%D0%BA%D1%81%D0%BA%D0%B8-%D0%B8%D1%81%D1%82%D0%BE%D1%80%D0%B8%D0%BA-%D0%B5-%D1%83%D0%B6%D0%B0%D1%81%D0%B5%D0%BD-%D0%BE%D1%82-%D1%84%D0%B0%D0%BA%D1%82%D0%B0,-%D1%87%D0%B5-%D0%B3%D0%BE%D1%80%D0%B1%D0%B0%D1%87%D0%BE%D0%B2-%D0%BF%D0%BE%D0%BB%D1%83%D1%87%D0%B8%D0%BB-%D0%BD%D0%B8%D1%89%D0%BE%D0%B6%D0%BD%D0%BE-%D0%BC%D0%B0%D0%BB%D0%BA%D0%B0-%D1%81%D1%83%D0%BC%D0%B0-%D0%B8-%D0%BE%D0%B4%D0%BE%D0%B1%D1%80%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0,-%D0%B7%D0%B0-%D0%B4%D0%B0-%D1%80%D0%B0%D0%B7%D1%80%D1%83%D1%88%D0%B8-%D0%BD%D0%B0%D0%B9-%D0%BC%D0%BE%D0%B3%D1%8A%D1%89%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B7%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%B8", "text": "Иракското издание Saut al-Iraq публикува четвъртата част на книгата на иракския професор Наджма Ад Далими, в която ученият разгромява Михаил Горбачов. Историкът е ужасен от факта, че съветският генерален секретар разрушил най-могъщата за времето си държава срещу нищожно малка сума и одобрението на Запада. Ад Далими разказва, че през 2008 г. Горбачов пристигнал в САЩ, където получил почетния медал „Свобода“ и премия от 100 хиляди долара заради участието си в развитието на великата държава и работата му с източноевропейските страни, особено с ГДР.     Но професорът не смята дейността на съветския ръководител за успешна в обикновения смисъл на думата. Според близкоизточния учен Горбачов предал Съветския съюз, унищожил държавата, справедливия режим и идеология и го направил направо за нищожна, евтина награда. Професорът пояснява, че Михаил Горбачов, с поддръжката на члена на Политбюро на управляващата партия, един от архитектите на перестройката – Александър Яковлев, за много кратко време унищожил цялото наследство на Съветския съюз. Яковлев свалил от ръководни длъжности повечето лица, които провеждали идеологическа и информационна работа, деформирал марксизма-ленинизма, която лежи в основата на изграждането на социалистическото общество. За да отслабят ролята и статута на комунистическата партия на Съветския съюз като главна политическа сила, Горбачов и Яковлев отменили член шести в съветската Конституция, което позволило да се утвърди плурализмът. Но фактически това довело до сриване на социалистическия строй и до анархия. Процесът на перестройката нивелирал всичките постижения на социално-икономическата, научната и военната област. Въпреки че Горбачов уж искал да насочи предприятията по пътя на ефективната модернизация, фактически довел заводите до пълно унищожение, банкрутиране и бъдеща продажба на безценица. Впоследствие това довело до приватизация на предприятията от олигарси и раждането на класата на буржоазията, която се превърнала в социална и икономическа опора на управляващия режим, смята професорът. Наджма Ад Далими прави извода, че Горбачов и неговата команда използвали всичките лостове и цялата налична власт, за да може съветският народ да започне да ненавижда социалистическата система и в крайна сметка я отхвърля. Според учения последният генсек на ЦК на КПСС чудовищно предал своята държава и задължително се оказа на дъното на историята.  ", "date": "2019.01.09", "title": "Иракски историк е ужасен от факта, че Горбачов получил нищожно малка сума и одобрението на Запада, за да разруши най-могъщата държава за времето си"}
{"url": "http://www.classa.bg/%D1%81%D0%B2%D1%8F%D1%82/item/391328-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0-%D1%81%D1%82%D1%80%D0%B0%D0%BD%D0%B0-%D0%B4%D0%B0%D0%B2%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-%D1%81%D1%80%D0%B5%D1%89%D1%83-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8", "text": "Чepнa гopa cтapтиpa пpoгpaмaтa cи зa paзвитиe, ĸoятo пpeдлaгa възмoжнocт нa 2000 ĸaндидaти дa пpидoбият чepнoгopcĸo гpaждaнcтвo въз ocнoвa нa инвecтиции пpeз cлeдвaщитe 3 гoдини, cъoбщaвa Еmеrgіng Еurоре. “Peшeниeтo нa пpaвитeлcтвoтo бe взeтo c цeл пo-нaтaтъшнo ycĸopявaнe нa иĸoнoмичecĸoтo paзвитиe нa Чepнa гopa и пpивличaнe нa инвecтиции, ĸoитo щe cъздaдaт нoви тypиcтичecĸи, ceлcĸocтoпaнcĸи и пpepaбoтвaтeлни мoщнocти и нoви paбoтни мecтa, и щe пoдoбpят ĸaчecтвoтo нa живoт и жизнeния cтaндapт нa нaшитe гpaждaни”, ĸaзвa вицeпpeмиepът Mилyтин Cимoвич.     Bceĸи ĸaндидaт тpябвa дa дapи 100 000 eвpo зa paзвитиeтo нa бeднитe oбщнocти и e длъжeн или дa инвecтиpa 450 000 eвpo в eдин oт пpoeĸтитe зa paзвитиe в cтoлицaтa Πoдгopицa, или в ĸpaйбpeжнaтa зoнa нa Чepнa гopa, или 250 000 eвpo в пpoeĸти зa paзвитиe в ceвepния или цeнтpaлния peгиoн нa Чepнa гopa, бeз дa ce вĸлючвa ĸaпитaлът. Ocвeн тoвa ĸaндидaтът тpябвa дa внece 15 000 eвpo зa зaявлeниe зa ceбe cи или 10 000 eвpo зa дo чeтиpимa члeнoвe нa ceмeйcтвoтo cи, плюc 50 000 eвpo зa вceĸи дpyг члeн нa ceмeйcтвoтo. Πлaтилитe щe пoлyчaт cтaтyт нa пocтoяннo пpeбивaвaщи в paмĸитe нa 3 ceдмици и пocлeдвaщo гpaждaнcтвo, пpeдocтaвeнo в paмĸитe нa 6 мeceцa. Cтpaнaтa пoдгoтвя инвecтициoннaтa пpoгpaмa oт няĸoлĸo гoдини c пoмoщтa нa ĸoнcyлтaнтcĸaтa ĸoмпaния Неnlеу & Раrtnеrѕ. Cтpaнaтa e в пpoцec нa пpиcъeдинявaнe ĸъм EC и ce нaдявa дa cтaнe пълнoпpaвeн члeн нa блoĸa дo 2025 г. “Taзи пpoгpaмa e oтгoвop нa peaлнитe нyжди нa нaшaтa иĸoнoмиĸa и нeoбxoдимocттa oт нeйнaтa дивepcифиĸaция. C пocтигaнeтo нa тeзи цeли, ocвeн нaшaтa ĸлючoвa вътpeшнa нyждa, ниe cъщo изпълнявaмe взиcĸaтeлнитe иĸoнoмичecĸи ĸpитepии oт нaшaтa eвpoпeйcĸa пpoгpaмa”, ĸaзвa Cимoвич. “Bътpeшнитe ни нyжди ce oтpaзявaт нaй-дoбpe oт фaĸтa, чe Чepнa гopa пo тoвa вpeмe e нa нивo oт 46% oт cpeднoтo paзвитиe нa EC. Tpябвa дa пoдoбpим жизнeния cтaндapт нa нaшитe гpaждaни възмoжнo нaй-бъpзo и дa ги пpиближим дo eвpoпeйcĸитe нивa”, дoбaвя тoй. ", "date": "2019.01.09", "title": "Балканска страна дава гражданство срещу инвестиции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391329-%D1%81%D1%80%D0%B0%D0%BC%D0%BD%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "В България хора умират от болести, които по света отдавна се лекуват. И какво прави държавата? Срамната истина е, че тя не само не осигурява на болните лечение, но дори често им пречи да го получат другаде.         След 7-8 месечно чакане за белодробна трансплантация почина 17-годишният Красимир Коев. Преди него, през октомври, същата съдба сполетя други трима българи. По последна информация, в момента 14 души са в т.нар. „списък на чакащите“ за белодробна трансплантация, съставян от съответната държавна агенция. Но самото поддържане на надежда чрез този списък е всъщност една голяма и позорна лъжа. Мисия  невъзможна По света белодробните трансплантации са практика от над 35 години. Всяка година се правят по около 4 хиляди такива операции. Но не и в България - тук няма нито подготвени специалисти, нито база. Което може да се промени за около три години, но за това е нужна воля, каквато българските управляващи очевидно нямат. \"Важно е българските власти наистина да застанат зад това. Иначе заради желанието да се избегне харченето на пари може да се загубят много човешки животи\", каза преди година и половина австрийски професор. От тогава нищо не се е променило.     Допреди година и половина белодробни трансплантации на български пациенти се извършват по договор с клиника във Виена. През май 2017 обаче договорът изтича. Тогава някой „отговорен“ български фактор решава, че вместо да го преподпише, ще търси „по-изгодни оферти“. Каквито, естествено, не се намират. През това време условията се променят - по силата на международната декларация срещу трафика на органи и трансплантационния туризъм, за да имат българските пациенти достъп до чужди трансплантационни центрове, страната трябва да осигурява годишно минимум 10 донора на 1 милион население. Което България не е в състояние да направи - главно заради липса на система, организация, инфраструктура, достатъчно екипи и, разбира се, пари. Едва през пролетта на миналата година, след първите пациентски протести, държавата се „разбърза“ да решава проблемите, за които не е намерила време години преди това. От тогава все се водят преговори с чужди клиники, всеки момент се очаква чужди специалисти да започнат да правят трансплантации в България, а наши да се обучават в чужбина. Някаква „работна група“, която никой нито е виждал, нито е чувал, неуморно пише национална стратегия и „спешни“ законови промени за облекчаване и насърчаване на донорството. Засега обаче няма решение на нито един от тези проблеми. Както казаха близките на един от починалите през октомври: „Бяхме нагло и безочливо излъгани от държавата“. Недостъпно за българи Между 50 и 100 български деца страдат от генетично заболяване, което води до мускулна слабост, прогресивна загуба на двигателна функция и често, ако не се лекува, до фатален край. От година и половина такова лечение съществува и се прилага във все повече европейски страни, включително в близки до нас държави като Румъния и Македония. Но не и в България. Казват, че новият медикамент не можел да се прилага поради липса на правна уредба и на обучени лекари. Тази „липса“ обаче най-вероятно е обусловена от високата му цена. Причината Сигурно има стотици подобни примери с други болести и с други „чакащи“ пациенти. А срамната истина е, че в България хора умират от болести, които по света отдавна се лекуват. В същото време държавата, чрез своите министерства, институцийки и агенцийки, не само не осигурява на болните това лечение в България, но често дори им пречи да го получат другаде. Като същевременно прикрива отговорността си с всевъзможни обяснения, оправдания, „обективни причини“, формални невъзможности и процедурни сложности. В действителност обаче нещата изглеждат така: безхаберни, безотговорни и бездушни чиновници и политици икономисват за сметка на нечие здраве и на практика решават кой има право да живее и кой не. А през това време имитират поредната си псевдореформа. По Нова година за едно 9-годишно българско дете, страдащо от тази тежка болест, и лечението в чужбина се оказа недостъпно. Докато две български институции си разменят документация и формуляри и си „прехвърлят топката“, родителите сами търсят път към румънска клиника. Преди Коледа детето дори е прието в нея. Накрая процедурата се оказва сбъркана. Чия е грешката, няма значение. Важен е резултатът: Румъния отказва да включи детето в своята програма за лечение на редки болести -  поради липса на гаранции, че ще си получи парите навреме.", "date": "2019.01.09", "title": "Срамната истина за българската държава"}
{"url": "http://www.classa.bg/%D1%81%D0%B2%D1%8F%D1%82/item/391330-%D0%B2-%D1%80%D0%B8%D0%BC-%D1%81%D0%B8-%D0%BF%D0%BE%D0%B7%D0%B2%D0%BE%D0%BB%D0%B8%D1%85%D0%B0-%D0%BD%D0%B5%D1%89%D0%BE-%D0%BD%D0%B5%D1%87%D1%83%D0%B2%D0%B0%D0%BD%D0%BE", "text": "Двамата силни мъже в Рим – Ди Майо и Салвини – извършиха нещо нечувано и необяснимо. Те бяха на крачка от това да призоват за свалянето на френския президент Макрон. Защо ли?         Добре дошли в годината на европейските избори! Приветствието отправиха двамата силни мъже в Рим, които внесоха крайно необичайни нотки в критиките си срещу френския президент Макрон. Левият популист Луиджи ди Майо застана зад протестиращите \"жълти жилетки\", понеже френските политици били \"глухи за потребностите на хората\", и защото курсът на Макрон вредял на Франция и на цяла Европа. А десният популист Матео Салвини на свой ред допълни, че подкрепя протестите във Франция срещу \"един президент, който управлява против интересите на своя народ\".     Да, вярно е наистина, че и Макрон не беше особено деликатен, когато наричаше италианското правителство \"цинично\" във връзка с действията му през бежанската криза. А и от други места в Европа долитат сурови упреци към италианските популисти. Сега обаче дуетът от Рим беше просто на косъм от това да призове хората към сваляне на президента на една партньорска страна от ЕС. При това Макрон беше избран с по-голямо мнозинство от онези 60%, спечелени от Ди Майо и Салвини, с които те толкова много се гордеят. Дали пък не искаха просто да отвлекат вниманието на избирателите си от това, че в спора за бюджета с Брюксел бяха принудени да си подвият опашките?", "date": "2019.01.09", "title": "В Рим си позволиха нещо нечувано"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391323-%D0%B0%D0%BD%D0%B4%D1%80%D0%B5%D0%B0-%D0%B7%D0%B0%D1%85%D0%B2%D1%8A%D1%80%D0%BB%D0%B8-%D0%B4%D1%80%D0%B5%D1%85%D0%B8%D1%82%D0%B5", "text": "Фолк певицата Андреа пак провокира в социалните мрежи с разголена снимка.  Половинката на профи звездата ни Кубрат Пулев е в Пампорово, където се радва на красивата гледка на планината с чаша червено вино.    Въпреки минусовите температури, блондинката отново захвърли дрехите. \"Няма толкова силна черупка, под която човек да може да се скрие\",  написа към кадъра Андреа, като цитира известният поет Димитър Талев  ", "date": "2019.01.09", "title": "Андреа захвърли дрехите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391324-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Унищожете стария ред на нещата, за да проправите пътя за нови победи. Дори за установените ви принципи, е време за промяна, те ви пречат да постигнете успех. И в любовните отношения също. Талантливите и амбициозни от вас, могат да започнат собствен бизнес. Ще се окаже, че имате толкова много почитатели, за които не сте предполагали. ТЕЛЕЦ ( 21 април - 21 май )  Очакват ви срещи с дългогодишни приятели, забавления и пътувания. Време е да започнете нещо интересно и обещаващо. Денят е особено подходящ, за реализация на ярките ви идеи. От любовните интриги е по-добре да откажете, така че, след това да не се оплаквате от съдбата. БЛИЗНАЦИ ( 22 май - 21 Юни ) Бъдете предпазливи, при избора си на нови приятели и запознанства. Сред тях може да има користни хора, при това и от женски пол. Но за семейните, всичко ще бъде прекрасно. Най-накрая, дочакахте отпуската и може да помислите в коя страна да прекарате почивката си. Между другото, не се притеснявайте за парите. Вечерта ви чака печалба.   РАК ( 22 юни - 23 юли ) Ще разкриете в себе си таланти, за които по-рано не сте предполагали. Сега, ще може спокойно да се захванете с реализирането на блестящите си планове. Ако по-рано сами не сте си позволявали това, сега е възможно и необходимо. Основното нещо е, да сте много внимателни. Конкуренти и завистливи хора, има навсякъде. ЛЪВ ( 24 юли - 23 август ) Препоръчва се, да обърнете внимание на ситуацията у дома. Ако всички са дружелюбни и приятелски настроени, тогава сте на прав път. Е, също и на две стъпки от победата над рутината и липсата на пари. Днес може да направите това, за което мечтаете много отдавна. Искате да си купите нов дом или кола? Сега може без съмнение да харчите толкова, колкото искате. ДЕВА ( 24-ти август - 23 септември ) Трябва да бъдете по-малко честолюбиви, тогава хората ще бъдат привлечени към вас. Прекаленото перчене в работата, ще бъде излишно. Потопете се навътре във всичко ново и оригинално, за да се откроите сред тълпата. Благоприятен ден за отдих. Само при шофиране на кола, трябва да бъдете изключително внимателни. ВЕЗНИ( 24 септември - 23 октомври) Очаква ви изпълнение на дългогодишно желание, както и съдбоносна среща по време на пътуване. Възможно е да останете насаме, с някой ваш недоброжелател. Може да е колега или стар приятел. Пазете дистанция в процеса на общуване, за да не кажете нещо излишно. Вечерта е благоприятна за джогинг.   СКОРПИОН ( 24 октомври - 22 Ноември ) Днес ще имате толкова мисли в главата си, че няма да може да се концентрирате, нито върху работата, нито върху други важни въпроси. Опитайте се, да се концентрирате, уверено вървете напред и не се подавайте на желанията. Още повече че сега, ще имате достатъчно енергия, за да реализирате плановете си. В личната сфера, не се очакват нови перспективи.   СТРЕЛЕЦ ( 23 Ноември - 21 Декември ) Бъдете по-малко любопитни, към живота на другите. Има шанс да уредите своя собствен, така че се откажете от всичко непотребно и ненужно. Паричните ви разходи, ще бъдат значителни, но ще придобие нещо, за което отдавна мечтаете. Не са изключени също, авантюри и измами, така че пазете портфейла си. Днес, постиженията в спорта, ще бъдат много високи. КОЗИРОГ (22 Декември - 20 януари ) Днес може да попаднете под влиянието на абсолютно непознат човек и да поверите съдбата си в ръцете му. Защо трябва да споделяте това, което носите с вас от много години? В работата, нямате равни, но дългоочакваният подем в кариерата, уви, не се случва. Няма да е излишно, да учите, подобрите уменията си и да изберете друга професия.  ВОДОЛЕЙ ( 21 януари -  19  февруари ) Днес мислете повече за себе си, работата и личния си живот, отколкото да обръщате внимание на недостойни хора. Благоприятно ще се развиват, консултации с юристи и процедури за укрепване на здравето. От алкохола, по-добре се откажете, особено ако имате стомашни проблеми.   РИБИ ( 20 февруари - 20 март ) Трябва да решите всички минали проблеми, в противен случай пътят към новите неприятности, ще бъде отворен твърде широко. Желаното финансово благополучие, ще се случи точно в момента, в който започнете, не да мърморите, а да крещите за липсата на пари. Възможни са големи победи, печеливши сделки или неочаквани пари.", "date": "2019.01.09", "title": "Дневен хороскоп 9 януари"}
{"url": "http://www.classa.bg/%D1%81%D0%B2%D1%8F%D1%82/item/391325-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%82%D0%B8%D0%B2%D0%BD%D0%B8-%D1%82%D0%B5%D0%BE%D1%80%D0%B8%D0%B8-%D0%B8-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8-%D0%B8%D0%B4%D0%B5%D0%B8-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8", "text": "Протестите на \"жълтите жилетки\" вече не са само в границите на Франция и постепенно започват да обхващат и други държави. Този уикенд например имаше шествие и в Манчестър, но по-любопитното е, че някои от демонстрантите бяха изрисували гърбовете на жилетките си с логото на крайнодясната Английска лига за отбрана. В град Едмънтън, Канада, към похода на \"жълтите жилетки\" се присъединиха и членове на антимюсюлманската организация \"Вълците на Один\".     Шествието на \"жълтите жилетки\" започна като не много ясен икономически протест във Франция, но все повече крайнодесни групи се опитват да си го присвоят. В Канада също започнаха редовни протести всяка събота и неделя, на които се разпространяват силни антимигрантски послания. Във Великобритания про-Брекзит фракциите също облякоха жълти жилетки, а след това започнаха да преследват и тормозят привържениците на оставането на страната в рамките на Европейския съюз. Освен това и британските, и канадските протестиращи успяха да намесят и конспиративни теории в цялата картинка. Резултатът е международна вълна от недоволство, в която се включват все повече екстремисти и други съмнителни елементи. Общото между тях понякога е единствено вдъхновението, което черпят от ядосаните френски граждани. Демонстрациите на френските \"жълти жилетки\" също не минават без крайнодесни залитания. Има информация за протестиращи, които призовават към дискриминация, хомофобия, расизъм, антисемитизъм и ислямофобия. Известен френски антисемит е сочен за едно от лицата на протестите, посочват френските журналисти. Има и призиви за затваряне границите на страната за мигранти и даже за \"Фрекзит\". Социологическите проучвания сочат, че \"жълтите жилетки\" срещат най-много поддръжници сред симпатизантите на крайнодясната партия на Марин льо Пен. Протестите избухнаха през ноември и първоначално бяха предизвикани от плановете за увеличаване акциза на горивата и недоволство срещу все по-голямото неравенство в доходите. Постепенно към демонстрациите започнаха да се присъединяват хора с най-разнообразни (и често крайни) възгледи. За сметка на това насоченият към президента Еманюел Макрон гняв получи широко международно одобрение. Кадри от протестите са навсякъде в световните медии и социални мрежи, само че тълкуването им невинаги е правилно. Снимки на \"жълтите жилетки\" се разпространяват в крайнодесни и посветени на конспирациите Facebook страници в САЩ, а американците обръщат най-голямо внимание на антимигрантските послания. Започнаха спекулации, че французите скандират \"Искаме Тръмп\" - лъжа, която американският президент повтори в Twitter акаунта си. Мемета в подкрепа на \"жълтите жилетки\" са популярни в най-големия подфорум в Reddit, посветен на Тръмп. Във Великобритания и Канада почитателите на движението пренасят симпатиите си и офлайн като също излизат по улиците със сигнални жилетки. В Лондон и Манчестър този уикенд \"жълтите жилетки\" шестваха в подкрепа на Брекзит. Един от организаторите на демонстрацията предаваше на живо в интернет протеста като в един момент възкликна, че \"ако те искат война, ще им дадем война\". През декември същият мъж определи хората, които са против Брекзит, като \"предатели\" - термин, който използват и английските неонацисти за тези, които не са на едно мнение с тях. Междувременно групата \"Вълците на Один\" присъства постоянно на протестите в Канада. Въпреки че на шествията има и много канадци с леви убеждения, крайнодесният елемент се усеща доста силно. Най-голямата Facebook страница, посветена на канадските \"жълти жилетки\", е изпълнена с расистки публикации. Във всеки един момент там могат да бъдат прочетени антисемитски конспирации, призиви към насилие, расизъм към мюсюлманите. Заедно с расистките постове ще откриете и анти-гей послания, както и конспиративни теории за Новия световен ред. Британските и канадските \"жълти жилетки\" отиват по-далеч като взаимстват от идеологията на друго дисфункционално движение - QAnon. То се заражда в САЩ и в основата си е схема от конспиративни теории, според които противниците на Тръмп в и извън Америка са замесени в редица отвратителни престъпления като секс-трафик на деца и дори канибализъм. Същите тези врагове на американския държавен глава \"дърпат конците\" в световен мащаб и в ущърб на обикновените хора. Въпреки че твърдения за Нов световен ред и канибализъм звучат абсурдно, те намират своите фенове по света. Този уикенд в Лондон имаше жълти жилетки, които бяха изписани със слогани на QAnon. Те настояват глобалните престъпници да бъдат разобличени и моментално арестувани. В Канада сред \"жълтите жилетки\" също има немалко фенове на QAnon теориите. Идеолозите на QAnon сами признават, че вече не са в състояние да контролират теориите, които се свързват с движението им. В същото време снимки от протеста на \"жълтите жилетки\" в Канада показват евентуалното бъдеще на движението в световен мащаб и то никак не е розово. Като изключим популистките искания и призиви за оставка на премиера Трюдо, протестиращите масово бяха сложили на жилетките си крайнодесни и конспиративни послания.   Това означава, че е само въпрос на време \"жълтите жилетки\" да изгубят и емблематичния си цвят, и идеята си.    ", "date": "2019.01.09", "title": "Конспиративни теории и крайнодесни идеи превземат \"жълтите жилетки\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391321-%D0%BD%D0%B0%D1%82%D1%83%D1%80%D0%B0%D0%BB%D0%BD%D0%B8%D1%82%D0%B5-%D0%B0%D1%84%D1%80%D0%BE%D0%B4%D0%B8%D0%B7%D0%B8%D0%B0%D1%86%D0%B8", "text": "Чудно или не, има храни, които действат благоприятно върху интимния живот. Действието идва от влиянието на тези храни върху хормоните, нивото на стрес, енергията и мозъчната активност. Афродизиаците (от гръцки афродизиак - „любовен”) са храни и подправки, които повишават настроението, увеличават чувствеността, изпълват ни с енергия, възбуждат сексуалното желание, отключват фантазиите. Експерти от цял ​​свят са доказали, че афродизиаците спомагат за подобряване на сексуалния живот. Освен това е полезно да ги използваме  за енергийно насищане, което е толкова необходимо за всеки от нас.     Най-добрите афродизиаци включват ядки, гъби, морски дарове и яйца. Те се ценят заради високото съдържание на протеини. Но от изброените продукти, трябва да се обърне специално внимание на гъбите. Именно в тях цинкът се съдържа в огромни количества, което е необходимо за правилното храносмилане. Той също има стимулиращ ефект върху целия организъм - засяга увеличаването на кръвния поток. Независимо от това как се приготвят, всички ценни качества на гъбите се запазват във всякаква форма.  Към тази категория се включват и различни морски дарове: миди, охлюви, стриди. Всички те са много богати на желязо и цинк, които от своя страна поддържат тялото в добра форма и облекчават усещането за умора.Естествените афродизиаци са и някои плодове: манго, банани, фурми. Бананите, поради съдържанието на калий в големи количества, помагат за борба с умората.  Естествените афродизиаци, включени в ежедневната диета, ще помогнат на организма да се справи в стресови ситуации.", "date": "2019.01.09", "title": "Натуралните афродизиаци"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391322-%D0%B4%D0%B0%D1%80%D0%B0-%D1%81%D0%B5-%D0%B2%D0%B8%D1%85%D1%80%D0%B8-%D0%B2", "text": "Певицата Дара показа завидни умения с кухнята, пише \"Телеграф\". В няколко клипа изпълнителката на „Все на мен\" сподели как се приготвя леща. Бившата половинка на Папи Ханс очевидно се е научила да готви, докато живееха на семейни начала със създателя на „Кекс\". От споделените видеоклипове се вижда, че Дара е в кухнята и готви на приятелите си, които е поканила на гости.  ", "date": "2019.01.09", "title": "Дара се вихри в..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391320-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B3%D0%B0%D0%B4%D0%B6%D0%B5%D1%82%D0%BE-%D0%BD%D0%B0-%D0%BC%D0%B5%D0%B3%D0%B7", "text": "Гаджето на нашумяналата дизайнерка Миглена Какакашева-Мегз бе арестуван тази вечер в Пловдив, съобщава TrafficNews.bg. Транспортният бос Румен е бил извикан с призовка в Криминална полиция, където е задържан за 72 часа. Той е изведен с белезници и качен в кола на Съдебна охрана, която го е откарала в следствения арест. Срещу него е повдигнато обвинение за застрахователна измама.      Обвинение има и срещу 33-годишният братовчед на Каканашева - Антон Лесов, но той е освободен с по-лека мярка. Братовчедът на Мегз си тръгва с адвоката си от полицията, след като му е повдигнато обвинение В края на септември 2018 година Каканашева обяви за откраднат джипа си марка \"Мерцедес G350\". Жалбата в Първо районно е подадена от братовчедът Лесов. Той заявил, че на 27 септември е оставил луксозния автомобил пред бар \"Графити\" в \"Кючук Париж\", а на следващата сутрин от \"кубчето\" нямало и следа. Джипът е лизингов и е собственост на \"Софауто\". По време на разследването криминалистите са се натъкнали на доста противоречиви и подозрителни факти. Така вместо кражба на кола, се оказало че разследват застрахователна измама. В нея се оказали замесени както братовчедът Лесов, така и модната принцеса и новото й гадже. Не е ясно дали самата Мегз няма да сподели неговата участ, тъй като дизайнерката от Раковски също има призовка за утре сутринта.      Миналата година не бе благосклонна към модната принцеса от Раковски, защото през лятото тя стана жертва на бандити. След като получила приза \"Най-добър дизайнер\" на церемония в Слънчев бряг, тя отишла да купонясва с приятели. Прибирайки се вкъщи, установила, че липсват портфейлът й с голяма сума пари, карти и лични документи. Връзката й с транспортния бос Румен Рончев е с давност няколко месеца. Той е собственик на транспортната фирма \"Розова долина\". Преди броени дни Каканашева се появи в целия си блясък на конференция на превозвачите и коментира \"плана Макрон\".      \"Днес за пръв път ще говоря за проблемите на този бранш с вас. Днес имаше важна среща между представители на транспортния бизнес и правителството. Обсъждаше се \"пакетът Макрон\". На срещата се коментираше и че за съжаление българският гражданин не е запознат с глобалността на проблема спрямо икономиката ни и че се третира само като частна болка на нас превозвачите. Затова днес ще използвам огромната си популярност,за да ви запозная с последиците. Като уточни че \"преди 2 месеца мъжът й я поканил да управлява бизнеса му редом с него\". Самият Рончев е един от активистите за Съюза на превозвачите.", "date": "2019.01.09", "title": "Арестуваха гаджето на Мегз"}
