{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390412-%D1%80%D0%B0%D0%B7%D1%80%D0%B0%D0%B7%D1%8F%D0%B2%D0%B0-%D1%81%D0%B5-%D1%81%D1%82%D1%80%D0%B0%D1%88%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%B5%D1%81-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0-%D1%83-%D0%BD%D0%B0%D1%81-%D0%B1%D0%B8%D0%BB%D0%B1%D0%BE%D1%80%D0%B4%D0%BE%D0%B2%D0%B5-%D1%81-%D0%BF%D1%80%D0%B5%D0%B3%D1%8A%D1%80%D0%BD%D0%B0%D1%82%D0%B8-%D0%B3%D0%B5%D0%B9%D0%BE%D0%B2%D0%B5-%D0%B8-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0-%D0%BD%D0%B0-%D0%BB%D0%B3%D0%B1%D1%82-%D0%BE%D0%B1%D1%89%D0%BD%D0%BE%D1%81%D1%82%D1%82%D0%B0", "text": "Скандалните билбордове с гей двойки, рекламиращи еднополовата любов, които цъфнаха предпразнично в Бургас и Варна, са финансирани с европейски пари и са част от цялостна програма на съюза за промотирането на ЛГБГ-общността. Това е написано черно на бяло на самите плакати, с логото на ЕС и с QR код, който неизбежно води до официалната страница на ЛГБТ (лесбийки, гейове, бисексуални и трансджендър), съобщава \"Флагман\".      Провокативните постери, на които върху снимка на двама прегърнати гейове пише с големи букви „Няма страшно, това е просто ЛЮБОВ\" и „Различни хора, равни права\",меко казано разбуниха духовете както в социалните мрежи, така и в по-тесен, дори политически кръг – с активисти и фигури от различни партии, които се обявиха против тях. Билбордът във Варна, снимки на който вчера бяха най-коментираната тема в социалните мрежи, днес, както писахме по-рано, вече е унищожен. Някой „случайно\" е разлял сериозно количество зелена боя върху него.      Но нека разгледаме постера във всичките му аспекти. На първо място очеваден проблем е логото на ЕС и надписът до него. То показва, че съюзът харчи парите на данъкоплатците, за да води открита гей-пропаганда. Това някак обяснява защо \"различните\", макар че не могат да се размножават, с всеки изминал ден стават все повече и повече. Тук има едно извратено тълкуване на човешките права - те предполагат да търсим човека в гея, а не гея в човека. С такава откровена реклама се моделира едно ново отношение към еднополовата любов. Да - ние, нормалните хора, трябва да разбираме \"обратните\", да им съчувстваме и да им помагаме, но не и да ги превръщаме в герои и модел за подражание. Зрелите хора трудно ще бъдат подведени от улични плакати, но едно неукрепнало съзнание, каквото притежават подрастващите, много лесно може да бъде манипулирано, като му се внуши, че да си педераст е нещо много положително, модерно, прогресивно и съвсем нормално. Не на последно място е проблемът с подзаглавието, умело скътано точно до QR кода, водещ до страницата на ЛГБТ – \"Различни хора, равни права\". Тази привидно красива фраза е връх на лицемерието. Защото в България, а и в Европа никой не преследва хората с различна от нормалната сексуална ориентация. Напротив - организират се шумни гей-паради, които се радват на подкрепа от държавни институции, посолства, стотици НПО-та. Тази фраза иска по-скоро да ни каже следното:\"Всички сме равни, но ЛГБТ трябва да са по-равни!\" В България и Европа няма паради на нормалната любов между мъж и жена - единствената, благословена от Бог! Има само паради на извратената любов! Случайно ли е?", "date": "2018.12.12", "title": "Разразява се страшен скандал! ЕС финансира у нас билбордове с прегърнати гейове и пропаганда на ЛГБТ-общността"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390413-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D0%BF%D0%B5%D1%87%D0%B0%D1%82%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B0-%D0%BB%D1%8E%D0%B4%D0%BC%D0%B8%D0%BB%D0%B0-%D0%B6%D0%B8%D0%B2%D0%BA%D0%BE%D0%B2%D0%B0", "text": "За любопитния читател новото издание за Людмила Живкова е изключително интересно. То излиза с логото на издателство СЕНС.  \"Животът и смъртта на Людмила Живкова\" е сериозно изследване на автора Иво Милев. Той работи по темата дългигодини.  във връзка с развитие на проект за игрален филм на продуцентски компании СИА и Камера.  След като е имал възможността да прегледа ад 50 000 страници ценен архивен материал.  Част от него се използва за първи път. Близо 750 страници проследяват живота на забележителната жена.  Струва си да бъдат прочетени, така, както си струва и да познаваме собствената ни история. Иво Милев, роден през 1971 г., завършил Езикова гимназия в гр. Ловеч и право в СУ “Св. Климент Охридски”. Дългогодишен юрисконсулт на продуцентските компании СИА, Камера, Еф Хикс Камера, Чучков Брадърс и др., впоследствие - до 2010 г. - изпълнителен директор на СИА, компанията продуцент на филма “Мисия Лондон”, сериала “Стъклен дом”, “Под прикритие и др. Сценарист и изпълнителен продуцент на “Отплата” (сериал, Нова ТВ, 2012). Автор на документалния роман “КБ” (номинация за наградата за съвременна българска проза “Хеликон”, 2011), биографичните монографии “Николай Ников. 1924-1989. Един парижанин в София” (Национална художествена галерия, 2015) и “Тодор Цонев. Художникът в сянка” (2018) и др. ", "date": "2018.12.12", "title": "Излезе от печатлюбопитна книга за живота и смъртта на а Людмила Живкова."}
{"url": "http://www.classa.bg/%D1%81%D0%B2%D1%8F%D1%82/item/390409-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%BF%D1%80%D0%B8-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0-%D0%B2-%D1%81%D1%82%D1%80%D0%B0%D1%81%D0%B1%D1%83%D1%80%D0%B3-%D0%B2%D0%B8%D0%B4%D0%B5%D0%BE", "text": "  Загиналите при престрелката на Коледния пазар в Страсбург вече са четирима, ранените – 11, 7 от които в тежко състояние. Към града пътува министърът на вътрешните работи на Франция Кристоф Кастанер.Кастанер е изпратен лично от президента Еманюел Макрон. Около 20 часа местно време, са били чути първо единични изстрели, след което десетина един след друг, уточнява свидетел от мястото на стрелбата. Друг свидетел добавя, че хората са тичали буквално навсякъде в продължение на десетина минути, съобщава БНР. \r\n     Заместник-кметът на града Ален Фонтанел уточни къде точно е станало нападението: \r\n “В сърцето на града – това, което наричаме “островът на Страсбург”, заобиколен от водите на река Ил, където се провежда Коледният базар. И то точно на една от неговите артерии – “Рю де Гранд Аркад”. Именно там стана част от атаката, която после се пренесе по съседните улици.” \r\n   \r\n   Нападателя е избягал от мястото на инцидента с помощта на такси, съобщава тв каналът BFMTV. Според информацията на канала, нападателят е напуснал коледния пазар, като се е качил в такси. Таксиметровият шофьор, който бил принуден от издирвания мъж да го превози, впоследствие е информирал полицията, че неговият пътник е бил ранен. \r\n Според съобщения в медиите нападателят е получил раняване в престрелка с военните по време на операция за залавянето на престъпника. По-рано в мрежата се появи фотография на заподозрения за стрелбата в Страсбург. \r\n Заподозреният Шариф Шекат е роден през 1989 г. и е включен в базата данни S – това са дела, свързани със заплаха за държавната сигурност. France Info съобщи, че заподозреният за стрелбата в центъра на Страсбург е трябвало да бъде задържан във вторник сутринта (11.12.) по дело за убийство, но той не си е бил у дома. Сезиран е Антитерористичният отдел в Париж. Какви мерки се предприемат в града съобщи заместник-кметът на Страсбург Фонтанел: \r\n Фонтанел призова хората да не излизат от къщи, докато ситуацията не се изясни. По последни данни се потвърждава версията за терористичен акт. \r\n Няма данни за пострадали български граждани, съобщиха от българското външно министерство. \r\n “По данни на дежурния дипломат от постоянното представителство на Република България към Съвета на Европа, което се намира в Страсбург, към момента нямаме данни за пострадали български граждани. Българските дипломати в Страсбург и техните семейство са живи и здрави. Нашият съвет към българите, които се намират в Страсбург, е където и да се намират, да останат на място и да следват нарежданията на властите”, каза за “Хоризонт” Иван Димов – съветник на външния министър Екатерина Захариева. \r\n “Взели сме най-добрите възможни мерки за сигурност. Например, забранили сме движението на коли, за да избегнем атаките с автомобили като в Ница.  В наличност са и частни съоръжения, на общинската и националната полиция, на армията, както и на разузнаването.”", "date": "2018.12.12", "title": "Четирима загиналите при стрелбата в Страсбург (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/390410-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D1%8F%D1%82-%D0%BE%D1%82-%D1%81%D1%82%D1%80%D0%B0%D1%81%D0%B1%D1%83%D1%80%D0%B3-%D0%B5-%D1%80%D0%B0%D0%B4%D0%B8%D0%BA%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%BE-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%BE-%D0%BB%D0%B8%D1%86%D0%B5", "text": "Нападението в Страсбург е хибридно, подобен акт – дори да няма ясно изведени религиозни мотиви, се приема за тероризъм. Нападателят има класически профил на криминално проявено лице, което впоследствие се е радикализирало. Това заяви арабистът проф. Владимир Чуков пред БНТ във връзка със снощното нападение край коледния базар на френския град.   “Второ-трето поколение французин от арабски произход, роден в Страсбург, но очевидно е част от местното гето. Малцинствата са много силно представени в този граничен град. 19% са малцинствата там. Издържал се е с кражби, опити за убийства, лежал е в затвора между 2012 и 2013 г., когато се е радикализирал.” – коментира проф. Чуков.     Нападателят е трябвало да бъде арестуван вчера като съучастник в обир на банка, но се е изплъзнал. Всички останали от групата са били арестувани. В квартирата му е намерен арсенал от оръжия. “Атентатът му бележи елементи на религиозна подбуда”, коментира още арабистът, като поясни, че неслучайно за цел е избран коледният базар, свързан с големия християнски празник.", "date": "2018.12.12", "title": "Нападателят от Страсбург е радикализирано криминално лице"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390411-%D1%81%D0%B8%D0%BD%D0%B4%D1%80%D0%BE%D0%BC%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B8%D0%BB%D0%B8-%D0%B4%D0%B8%D1%81%D0%BE%D1%86%D0%B8%D0%B0%D1%82%D0%B8%D0%B2%D0%BD%D0%BE-%D1%80%D0%B0%D0%B7%D1%81%D1%82%D1%80%D0%BE%D0%B9%D1%81%D1%82%D0%B2%D0%BE-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82", "text": "Нали сред вас няма някой, който да не знае какво е \"дисоциативно разстройство на идентичността\"? Това е, по народному казано, раздвоение на личността. Та, гледам комуникацията между Бойко Борисов и Сергей Станишев и се питам: само обикновената личност ли подлежи на раздвоение? Не подлежи ли на раздвоение и политическата личност, която всеки е скътал дълбоко в сърцето?     Ето че за трети път избраха Станишев за председател на евросоциалистите. Браво! Дето се вика, ние имаме дълбоки традиции в тая работа - Георги Димитров и Васил Коларов бяха генерални секретари на Коминтерна, бе хей! Изглежда и Бойко Борисов реши да избере националната гордост пред партийните ежби и идеологическите противопоставяния. Той прати писмо на Сергей Дмитриевич, в което написа: \"Радостен съм, че българин е председател на второто най-голяма политическо семейство в Европа. Продължавайте да давате поводи за гордост на България!\" (не знам, ако не го беше написал, а го беше изрекъл на глас, дали нямаше да има едно закачливо натъртване на думата \"второто\", но да не залитаме към стилистични хипотези). Така Борисов даде предимство на националното пред партийното чувство. Кое чувство избра Станишев? Изглежда у него като човек, отказал се от родното си гражданство още през 1996-а, патриотичното стои на по-заден план и затова той прехвърли тежестта върху политико-идеологическото: \"...националистите навсякъде са удобни коалиционни партньори за десните правителства, като в Австрия и България, защото ЕНП всъщност прегърна популистката реторика и методи... Отговорността ни е да спасим Европа от ЕНП!\". И после говорѝ дежурните приказки за бедните и богатите, за работниците, справедливостта и класовата солидарност, за това как държавите трябва да увеличат заплатите и да намалят данъците (тоест да увеличат разходите като намалят приходите), което изобщо, ама изобщо не е популизъм и популисти са другите, а не социалистите. Както и да е. Говорим за друго. Говорим за това как да степенуваме по важност чувствата си, когато те изпаднат в явно противоречие със себе си; как да степенуваме по важност, когато настъпи такова раздвоение в нашите личности, че едно тяхно измерение се противопостави на друго и се окаже дори противоположно на него в положение на неразрешим конфликт. Тоест, когато изпаднем в  , при което нашият вътрешен патриот желае обратното на социалиста или какъвто там се чувства съответното ни АЗ. Как да излезем от ситуацията, в която сочим като напаст за Европа някого, който радушно ни поздравява за успехите ни, само защото сме сънародници? Кое е водещото, кое е определящото? Кой е \"брат\" на българския работник - българският адвокат или виетнамският работник? Кое е по-органично: \"расата\" или \"класата\", традиционната култура или абстрактното родство с човек на другия край на света, единствено поради сходството в отношенията към собствеността върху средствата за производство? Помня, по времето на соца имаше хора, които толкова мразеха тоталитарната си държава, че когато националният футболен отбор излезеше на международен мач, те викаха за противника, особено пък ако той се окажеше някоя капиталистическа страна с конвертируема валута и преливащи от изобилие магазини. И никой не можеше да им се сърди, защото пропагандата от деца ги възпитаваше в дух на пролетарски интернационализъм (за по-младите: това е нещо като глобализъм и мултикултурализъм, обаче от комунистическа гледна точка). Патриотизмът беше приемлив само под формата на любов към социалистическата родина, а всяко друго измерение на любовта към родината беше заклеймявано като шовинизъм, тоест като вид фашизъм. Много патриоти биват наричани фашисти и днес, тъй че \"нищо ново под слънцето\" (Еклисиаст 1:9). Тъй че нито поведението на Бойко Борисов, нито поведението на Сергей Станишев е случайно. В тях има много история, психология, идеология и политика. И двете гледни точки са адекватни, и двата подхода могат да бъдат оправдани. Борисов избра да се държи като консерватор (защото ако кажем \"като националист\", ще изкривим картината), за когото народът притежава душа точно както и отделният човек, а Станишев избра поведението на неподправен социалист-интернационалист, за когото класовата борба е по-важна от всичко, защото е продължение на еволюцията (с други средства), диалектика и тържество на историческия материализъм. И без да има категорично определение кой от двамата е прав и кой крив, всички видяха болезненото разминаване. Иначе, когато се сблъскат на едно и също поле, двамата са много добри и зрелището си заслужава. Как ние, като прости граждани, да степенуваме приоритетите? Кое е по-важно: личността или колектива, обществото или корпорацията, държавата или градът, клубът по интереси или роднините, приятелите или колегите? Има общества, особено в Далечния Изток, където колективът е по-важен от личността, личността се разтваря в колектива и чувството за дълг става по-силно от инстинкта за самосъхранение. Има и общества, доста по-близо до нас, в които личността и то онази личност, доведена от култа към индивидуализма до пълна алиенация, е по-важна от всичко. Как да подредим ценностите? Не мога да отговоря. Ако някой знае - нека каже. Вероятно всяка ситуация е за себе си. Но конкретно Станишев сигурно бих го поздравил. Той е част от общност, от някакъв отбор, наречен в случая народ, към който светът ме причислява и мен, същият свят, оказал на Станишев нещо, което по всеобщо мнение е чест, тоест похвалил е моя отбор в лицето на един от неговите представители. Нещо повече, сигурен съм, че ако Борисов стане председател на ЕНП, Станишев също ще го похвали, също ще го поздрави поне от възпитание и ще премълчи мнението си, че Европа трябва да бъде спасена от ЕНП. От друга страна обаче, ако било Борисов, било Станишев стане кмет на Картаген, аз пак ще кажа, че Картаген трябва да бъде разрушен.", "date": "2018.12.12", "title": "Синдромът Борисов-Станишев или Дисоциативно разстройство на политическата идентичност"}
{"url": "http://www.classa.bg/%D1%81%D0%B2%D1%8F%D1%82/item/390404-%D0%BC%D0%B5%D0%BA%D1%81%D0%B8%D0%BA%D0%BE-%D0%BF%D1%80%D0%BE%D0%BC%D0%B5%D0%BD%D1%8F-%D1%81%D0%B2%D0%BE%D1%8F%D1%82%D0%B0-%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D1%81-%D0%BF%D0%BB%D0%B0%D0%BD-%D0%B7%D0%B0-%D1%81%D0%BF%D0%B8%D1%80%D0%B0%D0%BD%D0%B5-%D0%BD%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BE%D1%82-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Мексиканското правителство обяви смяна на центъра на своята миграционна политика и представи новия Интегрален план за развитие, който ще се проведе съвместно с Ел Салвадор, Гватемала и Хондурас, за да се намали миграцията.   По време на речта си на конференцията на ООН за Глобалния договор за редовна, организирана и безопасна миграция, проведена в Маракеш, Мароко, мексиканският външен министър Марсело Ебрард заяви, че имиграционната политика на страната му ще промени подхода, преобладаващ в света.   \"Мексико ще промени имиграционната си политика, ще ви накара да се гордеете с пакта, който приехме за сигурна, организирана и редовна миграция, ще променим нещата\", каза Ебрард.   \"Голяма част от политическия дискурс в света противоречи на това, което днес подписваме в тази зала\", добави шефът на Министерството на външните работи.   \"Ние се съгласяваме с идеята за регулиране на миграцията от гледна точка на правата на човека, но много държави и политически групи твърдят обратното: миграцията е опасност, трябва да я избягваме и границата да бъде защитавана. Това са две различни идеи за бъдещето \", каза Ебрард.", "date": "2018.12.12", "title": "Мексико променя своята миграционна политика с план за спиране на миграцията от Централна Америка"}
{"url": "http://www.classa.bg/%D1%81%D0%B2%D1%8F%D1%82/item/390405-%D0%BA%D0%B8%D1%82%D0%B0%D0%B9-%D0%B7%D0%B0%D0%B1%D1%80%D0%B0%D0%BD%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%BC%D0%BE%D0%B4%D0%B5%D0%BB%D0%B0-iphone-%D0%B8-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-apple-%D0%B2%D0%B5%D0%B4%D0%BD%D0%B0%D0%B3%D0%B0-%D1%81%D0%BF%D0%B0%D0%B4%D0%BD%D0%B0%D1%85%D0%B0", "text": "Акциите на американската компания Apple отбелязаха спад от 1,7% на фондовия пазар в Ню Йорк след новината, че съд във Фуджоу (Китай) е издал предварителна заповед, забраняваща продажбата на някои iPhone модели в азиатската страна. Това се дължи на патентен спор между производителя на чипове в САЩ Qualcomm и Apple, съобщава Ройтерс.   \"Apple продължават да се възползват от нашата интелектуална собственост, като отказват да ни компенсират. Тези съдебни заповеди са ново потвърждение на силата на обширното портфолио от патенти на Qualcomm\", гласи изявлението, публикувано от Qualcomm Incorporated.   Според нотата, мерките ще засегнат разпространението на модели, вариращи от iPhone 6S до iPhone X.   От своя страна, Apple все още не се е произнесъл по този въпрос.   Спадането на акциите настъпва в общ спад на Уол Стрийт, който миналата седмица бе в размер на 4.5% и по този начин регистрира най-лошия си рекорд след март тази година, поради опасения за глобалния растеж, търговската война между Китай и САЩ и Брексит.", "date": "2018.12.12", "title": "Китай забрани продажбата на няколко модела iPhone и акциите на Apple веднага спаднаха"}
{"url": "http://www.classa.bg/%D1%81%D0%B2%D1%8F%D1%82/item/390406-%D1%81%D0%B0%D1%89-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B8%D1%80%D0%B0%D1%82-%D1%81%D0%B2%D0%BE%D1%8F%D1%82%D0%B0-%D1%82%D0%B5%D1%80%D0%BC%D0%BE%D1%8F%D0%B4%D1%80%D0%B5%D0%BD%D0%B0-%D0%B1%D0%BE%D0%B9%D0%BD%D0%B0-%D0%B3%D0%BB%D0%B0%D0%B2%D0%B0-w78", "text": "Националната администрация за ядрена сигурност на САЩ (NNSA) се готви да възобнови програмата за модернизация на термоядрена бойна глава W78 и повишаване на нейния операционен период, както става ясно от доклад за Конгреса на САЩ.   Изпълнението на програмата ще обхване периода между фискалните години от 2019 г. до 2041 г. и ще изисква между 10 и 15 милиарда долара. Модернизацията на W78 бе спряна през фискалната 2 014 години в продължение на пет години, отчасти поради бюджетни съкращения, но сега NNSA изглежда ще поднови или замести компоненти на термоядрена бойна глава.   \"Критичните елементи на W78 стареят и военните изисквания за защита и безопасност на тази бойна глава, наред с други неща, са се променили, откакто те се появиха в арсенала през 1979 г.,\" гласи документът.   W78 е една от двете бойни глави, които носят междуконтиненталните балистични ракети \"Минитман-III\" на американските военновъздушни сили.   Авторите на доклада също така посочват, че Министерството на отбраната ще проучи възможността за използване на ядрения компонент на W78 в подводни балистични ракети.   Междувременно, Русия е разработила нова междуконтинентална балистична ракета РС-28 Сармат (SS-X-30 Сатана 2, по класификацията на НАТО), способна да носи ядрени бойни глави и да лети със свръхзвукова скорост над Mach 17, с промяна в ход на траекторията и височината, така че нито една система за противоракетна отбрана да не може да я прихване. Очаква се да влезе в експлоатация между 2019 и 2020 г Друга руска междуконтинентални ракета, Авангард, надвишава 20 пъти скоростта на звука, лети в плътните слоеве на атмосферата със свръхзвукова скорост и носи бойни глави, чиято мощност достига два мегатона TNT.", "date": "2018.12.12", "title": "САЩ планират да модернизират своята термоядрена бойна глава W78"}
{"url": "http://www.classa.bg/%D1%81%D0%B2%D1%8F%D1%82/item/390407-%D0%B4%D0%B2%D0%B0-%D1%80%D1%83%D1%81%D0%BA%D0%B8-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87%D0%B0-ty-160-%D0%BA%D0%B0%D1%86%D0%BD%D0%B0%D1%85%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Два стратегически бомбардировача Ту-160, транспортен самолет Ан-124 и самолет за далечни разстояния Ил-62 са прелетели от Русия до международното летище Майкетия във Венецуела, се казва в изявление на Департамента за информация и комуникации на Министерството на отбраната на Русия.   Руските самолети са прелетели над водите на Атлантическия океан, както и над моретата Баренцово, Норвежко и Карибско.   Пилотите са покрили над 10 000 километра по време на полета, който е извършен \"в строго съответствие с правилата за използване на международното въздушно пространство\", се казва в изявлението.   Руското министерство на отбраната добави, че на определени етапи от полета неговите самолети са били придружавани от изтребители F-16 на норвежките военновъздушни сили.   На 6 декември министърът на отбраната Сергей Шойгу изрази надежда, че корабите на Военноморския флот и военните самолети на Русия може да влизат в пристанищата и да кацат на летищата на Венецуела, за да получават услуги по поддръжка.   По време на срещата си с венецуелския си колега Владимир Лопес, Шойгу подчерта, че сътрудничеството между Москва и Каракас \"върви доста добре, поради редовния обмен на специалисти и делегации и добрата работа в областта на образованието\".   Руският министър заяви, че благодарение на това сътрудничество, \"имат ползи както Венецуела, така и Русия, руските военни, получават значителен опит с тези полети на дълги разстояния и имат възможност да запазят своята бойна техника в добро състояние \".", "date": "2018.12.12", "title": "Два руски стратегически бомбардировача Ty-160 кацнаха във Венецуела"}
{"url": "http://www.classa.bg/%D1%81%D0%B2%D1%8F%D1%82/item/390408-%D0%BE%D0%B1%D0%B0%D0%B4%D0%B5%D1%82%D0%B5-%D1%81%D0%B5-%D0%BD%D0%B0-%D0%BF%D1%83%D1%82%D0%B8%D0%BD-%D0%BA%D0%B0%D0%BA-%D1%84%D1%83%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0%D1%82-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%82%D0%B5-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D0%B8-%D0%BC%D0%B5%D0%B6%D0%B4%D1%83-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%82%D0%B5-%D0%B3%D0%BB%D0%B0%D0%B2%D0%B8", "text": "След инцидента в Керч, президентът на Украйна, Пьотр Порошенко, се оплака, че не успява да се свърже по телефона с руския си колега Владимир Путин. Москва потвърди, че не е имало телефонен разговор между двамата лидери и дори заяви, че Кремъл не планира такъв да се състои в близко бъдеще.   Този епизод повдига още веднъж въпроси за това как работят телефонните комуникации между държавните глави и каква степен на защита имат.   Фактът, че Порошенко \"не е контактувал\" с Путин е необичаен в практиката на междудържавни отношения, но понякога се случва. В този случай не става въпрос украинският президент многократно да набира номера, а руският да не отговаря.   По принцип, телефонните разговори между висши държавни служители се предхождат от серия неизменни процедури и се подготвят толкова внимателно, колкото и срещата лице в лице.   \"Обикновено, предложението за разговор по телефона се предава от заинтересованата страна по дипломатически път, Министерството на външните работи или посолствата\", каза за РИА Новости Владимир Шевченко, който в продължение на десет години ръководи протоколната служба на Кремъл по време на президентството на Михаил Горбачов и Борис Елцин.   При обявяването на предложението се посочват времето и темите на разговора, които подлежат на договаряне. Ако предложеното време не е удобно за поканената страна, тя предлага свой вариант. Посочените обяснения могат да бъдат много разнообразни, като се започне от стриктната програма на лидера до здравословното му състояние. Но всичко това може да служи като причина да отложите обаждането или дори да го предотвратите.   Понякога предложението се отхвърля, без да се обясняват причините, като се използва фразата \"за съжаление, не е възможно да се извърши разговор\". Според Шевченко това се случва, когато \"недостъпният клиент\" просто вярва, че разговорът няма смисъл или го смята за безполезен или дори вреден. По този начин, Путин обясни отказа си да общува с Порошенко с нежеланието си да участва в организирани провокации преди президентските избори в Украйна. \"Уговарянето на разговор може да продължи не само няколко часа, но и дни, всичко зависи от конкретната ситуация,\" каза Александър Панов, ръководител на катедра дипломация в Московския държавен институт за международни отношения (МГИМО).   Всичко зависи от интензивността на работното време на държавните глави или от възможни разногласия в дневния ред на разговорите и личните отношения между лидерите, които могат да бъдат приятелски, надеждни, неутрални, напрегнати или дори враждебни. Въпреки това, разговорите с лидери на страни, с които Русия има много разногласия, възникват и се случват систематично.   Разбира се, стандартите нямат нищо общо със специалните случаи на извънредни ситуации, когато лидерите се нуждаят от спешна гореща линия за комуникация. В този случай телефонните преговори започват бързо и без предварителни процедури чрез специален канал.   Преди такъв канал свързваше всички страни от Г-7, а сега има един, който свързва Кремъл и Белия дом. Също така, между Москва и Вашингтон непрекъснато се открива пряка линия, в която се осъществява обменът на текстови съобщения. Протоколът изисква присъствието на линията на преводачи от двете страни, дори ако и двамата лидери могат да общуват свободно на един и същи език. \"Днес почти всички говорят чужди езици, Ангела Меркел говори и разбира руски, Владимир Путин говори свободно немски език и добре английски, обаче е едно нещо да се говори лице в лице за разходка на моравата, а друг е да имаш важен разговор по телефона, много зависи от точността на израза, една неясна фраза, може да доведе до много неприятни последици \", обяснява Шевченко. На линията може да има и други хора, като технически специалисти, които следят качеството и служителите по сигурност на комуникацията.   Съвременните комуникационни линии, използвани от държавните и правителствените ръководители, са оборудвани с многостепенна система за защита, която не позволява на неупълномощени трети страни да слушат разговора или да се намесват в него.   \"Аналоговия сигнал, носещ глас, се превръща в цифров и кодиран с комплексен криптографски ключ. По време на разговора, този ключ се сменя няколко пъти на различни интервали. Всички ключове се генерират от компютри с метод за случайни числа, а алгоритъмът за подбор също се променя по време на разговора \", обяснява Панов.   Криптирането на сигнала се извършва на изхода на строго защитен комуникационен център, докато декодирането се осъществява в другия край. Сесията завършва автоматично, ако се появи неупълномощена връзка на линията.   \"При тези условия не е необходимо да проверяваме кой е наистина на устройството в другия край, защото само стриктно ограничен кръг от хора имат достъп до специалната връзка\", казва Панов.", "date": "2018.12.12", "title": "Обадете се на Путин: Как функционират телефонните комуникации между държавните глави?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390401-%D1%81-%D0%BE%D0%B3%D1%80%D0%BE%D0%BC%D0%BD%D0%BE-%D0%BC%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE-e%D0%BF-%D0%B3%D0%BB%D0%B0%D1%81%D1%83%D0%B2%D0%B0-%D0%B4%D0%BE%D0%BA%D0%BB%D0%B0%D0%B4%D0%B0-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B7%D0%B0-%D0%BF%D1%8A%D0%BB%D0%BD%D0%BE-%D0%BF%D1%80%D0%B8%D0%B5%D0%BC%D0%B0%D0%BD%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%B2-%D1%88%D0%B5%D0%BD%D0%B3%D0%B5%D0%BD", "text": "Да влезем само по въздух и вода означава да бетонираме двойния стандарт спрямо страната ни, бе категоричен евродепутатът и лидер на ПЕС         С огромно мнозинство Европейският парламент одобри доклада на българския евродепутат и президент на ПЕС Сергей Станишев и заяви волята на евродепутатите за приемане на България и Румъния в Шенген с всички граници. Текстът на Станишев беше одобрен с 514 гласа „за“, 107 „против“ и 38 „въздържал се“. Така Парламентът обнови своята позиция по въпроса и направи силна заявка за рестартиране на процеса по присъединяване на България в Шенгенското пространство.      , заяви Станишев след гласуването. Премахването на граничния контрол с двете страни-членки на ЕС, ще позволи на България да концентрира много повече финансов, логистичен и човешки ресурс в охраната на външната граница на Европа и в по-бързото и качествено обслужване на пътниците. „С днешната позиция на Европарламента балансът на силите в ЕС вече е в наша полза – две от трите институции – Европейският парламент и Европейската комисия подкрепят идеята за приемане с всички граници. Този доклед е силен инструмент в ръцете на българското правителство в преговорите с държавите-членки в Съвета. Приемането на половинчатото предложение за поетапно влизане в Шенген на практика ще означава да се примирим с двойния стандарт и да узаконим идеята на десните и либералите за „Европа на няколко скорости“. Това може да има последствия в много други направления и за дълги години напред. Съгласим ли се с третирането на България като страна втора категория, то няма как в бъдеще да изискваме към нас да бъдат прилагани справедливо правилата като към равноправен член на ЕС.“", "date": "2018.12.12", "title": "С огромно мнозинство EП гласува доклада \"Станишев\" за пълно приемане на България и Румъния в Шенген"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390402-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%B7%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D1%81%D1%80%D0%B5%D1%89%D1%83-%D1%84%D0%B0%D0%BB%D1%88%D0%B8%D1%84%D0%B8%D0%BA%D0%B0%D1%86%D0%B8%D0%B8%D1%82%D0%B5", "text": " у нас доста кръгли маси обсъждат нивото на журналистическата професия. Фалшивите новини, хибридните войни, манипулациите, неприкритата пропаганда, цензурата, спекулациите и т.н. нарочни грешки така объркаха мислещото гражданство, че изведнъж темата се оказа сред онези, чрез които се провежда операция „отпушване на бутилката“, за да се постигне прелом в загърбването на традиционните медии.     А ако се постигне поне малък напредък в усилията да се устои на практиката за налагане на „правата линия“, тогава удовлетворението може и да успокои радетелите за истината в професия, която наричат не случайно „четвъртата власт“. Известно е, че необходимостта журналистите да отразяват обективно събитията, за да не се превръщат в поръчков инструмент за налагане на определени решения, включително политически, е условие за съществуване на нормално общество в суверенна и развиваща се държава. Ако дадена конференция е международна и има за теми „Истината срещу фалшификациите“ и „Ролята на журналистите в събитията по света“, тогава шансът за намиране на изход от натрупано напрежение в областта на журналистическия труд никак не е малък. Защото не само се обменя информация, не само се споделят факти от нелицеприятна журналистическа практика, не само се търси съдействие в усилията за съхранение на истинската журналистика, но и се укрепва надеждата, че не всичко е загубено, когато сме съпричастни и готови за подкрепа. Точно в такава конференция, организирана от СБЖ и Национална асоциация сигурност, участваха журналисти от Сърбия, Черна гора, Великобритания, Македония, Сирия, Полша, Германия и България, които се оказаха, предполагаемо, от едната страна на барикадата. Барикада, която политически и други сили поддържат от десетилетия и превръщат журналистиката в „мрежа от лъжи“, както вече открито се споделя във фейса. Когато Милияна Балетич, журналист от Сърбия, казва, че „във времена на глобална окупация, когато има натиск за промяна съзнанието на хората, ние имаме характерна подмяна на тезиси, при което това, което беше позор днес е гордост, а това, което беше гордост, днес е срам“, българите го разбират и без превод. Балетич споделя, че подмяната на тезисите се прави, „за да се управлява по-лесно плебса“. „На този пазар на безчестието нито една част от обществото не е забравена. Защо журналистите да не са?“ Те всъщност са едни от първите, които се поддадоха на подкупи, на „плащане под масата“, за да осигуряват властта на управляващите. Без „властта на информацията“, без „плащане за нечестен мегафон“ няма как да се осигури контрол върху „окупираната държава“ и да се пропагандира онова, което устройва силните на деня. Познато и неоспоримо от мислещите хора, които са наясно, че „пропагандата е опаковано оръжие, от което винаги страдат по-слабите“. Те са тези, които ги противопоставят едни срещу други, които ги превръщат в безлична маса, колонизират ги, подчиняват ги, тласкат ги към война, разрушават държавите им или рисуват границите, унищожават идентичността им като ги превръщат в космополити, интернационалисти т.е. всичко, което не са. Търсят се „независими журналисти“, които да не са маши за „цветни революции“, чрез които се удариха народи, държави, региони, казва Балетич. Личи, че страда, когато споделя, че Югославия е станала жертва именно на предварително подготвена пропаганда от „сорос-медии“, която е „приспала народа“ и е сринала сръбската журналистика. Как да се излезе от ситуацията, това е въпросът. Отговорът се изплъзва в думи като „трудно е, особено когато няма организирана, финансово обезпечена реална журналистика“. Звучи като плач, но не е. Ведрият поглед на тази млада красива жена вдъхва сила и воля. Воля да се устои. Докато Горан Игич, журналист от Сърбия, зове за „време е да се направи нещо повече за контакти между журналистите от Белград и София, да се изгради информационен мост между тях“, защото явно проблемите са общи, Гойко Райчевич, журналист от Черна гора, изненадва с информация, че неговият портал   всъщност е създателя на онова фото на Путин с Тръмп, което обиколи света и бе с лозунг „Да направим заедно света отново велик“. Оказва се, че в деня на годишнина от първата бомба на НАТО над бивша СФРЮ, която е паднала в Даниловград, малък град на 20 км от Подгорица, журналистите от портала са направили билборд с фотоса на двамата световни лидери с послание „заедно да направят света велик“ и да „забравят за война“. А после „Вашингтон пост“и CNN са писали, че билбордът е направен от руснак, живеещ в Подмосковието и не е ясна целта. Фалшива новина, съзнателно прикриване на истината? Малка държава, малък портал, оцеляващи журналисти, трудно е да се „преборят“ с „Вашингтон пост“ или CNN. Но светът научи за билборда благодарение на отпечатването му в тези световни медии. Призивът си остава за сметка на истинските създатели. Може би най-автентично на тази международна конференция звучи словото на Ванеса Били, независим журналист от Великобритания, борец за мир, фотограф, заместник редактор на 21 st Century Wire, носител на поредица журналистически награди, която преди дни е била в Сирия и на място е наблюдавала ситуацията в тази разрушена след 7 години война страна. Тя говори за ролята на британските служби в конфликта в Сирия, за създаването и финансирането от тях на т.н.“Бели каски“ и призовава за „международна криминализация на пропагандата на войната“. За нея „престъпници управляват света“ и „ако медиите мълчаливо не се съгласяват с пропагандата“ светът ще е различен. Войната в Сирия е започнала по-рано, още от 2011г и това е дълга история за намеса на чужди сили. Споменаването на информация, че още през 2009г британците са имали планове за взривяване на Сирия звучи изненадващо. Още повече и факта, че през 2004гв BBC са работили с лица от Сирия за промяна и точно те са били определени да оглавят революцията. Един вид намират се „реформатори“ и се работи с тях. Именно това е в основата на проекти за дестабилизация на страната Точно това трябва да се криминализира. Спорен нея зад операцията в Сирия стоят и службите на Великобритания, а организираните „Бели каски“ всъщност са продължение на план от Косово през 1998г. Шефът на „Белите каски“ е „агент на Кралството по въпросите за дестабилизация“. Той е в дъното и на преобразуването на АОК, а в днешно време играе тази роля в Сирия като представя „Белите каски“ като хуманното лице на тероризма. Те оказват първа помощ, водят се за миротворци, а всъщност са прикритие за въоръжаването на терористични групировки. На Запад хората смятат, че те помагат на децата в Сирия, но „истината е, че упражняват насилие, за да реализират целите си“. В този конфликт цената на пропагандата е смъртта на деца. Звучи зловещо, но журналистката идва от Сирия. Предоставя снимки и видео за преживяванията си в страната. Конференцията е безмълвна. Не стигат думи. Каквото и да кажат другите участници, силните слова идват от журналисти, които са били на терен или са потърпевши от събития като бомбардировки. Ще помогне ли това за истината и битката за истината от журналисти с призвание? Въпрос с повишена трудност, както се казва обикновено.", "date": "2018.12.12", "title": "Международна конференция за истината срещу фалшификациите"}
{"url": "http://www.classa.bg/%D1%81%D0%B2%D1%8F%D1%82/item/390403-p%D1%83%D1%81%D0%BA%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D0%B8%D0%B4%D0%B2%D0%B0-%D0%B4%D0%B0-%D1%81%D0%BF%D0%B0%D1%81%D1%8F%D0%B2%D0%B0-iron-man", "text": "На фона на голямото вълнение, възбудено от трейлъра на филма \"Отмъстителите: Край на играта\", четвърта серия на \"Отмъстителите\", група от фенове на Marvel Comics са се обърнали към Руската космическа агенция Роскосмос да спасява един от героите, Тони Старк ... И агенцията е отговорила.   В трейлъра се обяснява, че корабът на Железния човек (Iron Man) е в космоса \"без никакъв шанс за спасяване\", храната и водата са свършили преди четири дни, а кислород му остава за 10 часа.   В тази ситуация, общността на феновете на комикси във VK.com (В контакте), най-популярната руска социална мрежа, е помолила за помощ от Роскосмос с етикет на публикацията: \"Не знаем колко време му остава. Помогнете му!\"   Роскосмос е реагирала след няколко часа, като посочва, че \"супергероите Сергей Прокопиев и Олег Кононенко, намиращи се на Международната космическа станция, утре ще излязат в Космоса, за да се опитат да намерят кораба и да спасят Тони с помощта на нашите тайни устройства \".   \"Но не казвайте на никого\", пише руската агенция.   По време на програмираното си излизане в космоса, руските космонавти ще анализират отвора, пробит в тялото на космически кораб Союз, който е прикрепен към Международната космическа станция, за да видят дали може да го използват, за да се върнат на Земята. Дупката е причинила изтичане на въздух на борда на орбиталната база.   От своя страна, НАСА също реагира на SOS, за да спаси Iron Man.   \"Здравей Marvel, ние сме чували за Тони Старк. Както е известно, първото нещо, което да направите, е да чуем фразата\" Отмъстители, имаме проблем\" в контрола на мисията. Но ако не може да комуникирате, препоръчваме наземните екипи да използват всички ресурси, за да изследват небето в търсене на изгубения ви човек \", пише съобщение на Twitter акаунта на американската космическа агенция.   Трейлърът \"Avengers: Endgame\", пуснат на 7 декември, стана най-гледаният трейлър в историята през първите 24 часа след публикуването му.   Видеоклипът е гледан 289 милиона пъти, като по този начин надминава предишния рекорд, на друг филм от сагата \"The Avengers: The War of Infinity\".   Филмът, който разказва за съдбата на героите, ще има премиера на 26 април 2019 г.", "date": "2018.12.12", "title": "Pуската космическа агенция идва да спасява Iron Man"}
{"url": "http://www.classa.bg/%D1%81%D0%B2%D1%8F%D1%82/item/390394-%D1%81%D1%82%D1%80%D1%8F%D1%81%D0%BA%D0%B0%D1%89%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0", "text": "През 2030г. ще се върнем към плиоцена, когато климатът бил сух, Северна и Южна Америка били отделени една от друга, Гренландия не била заледена, а океанското ниво било с 18 метра по-високо, отколкото днес Към 2030 г. климатът на  Земята  ще е като този преди 3 милиона години, сочат резултатите от изследване, цитирани от Франс прес.   Става въпрос за плиоцена, когато климатът бил сух,  Северна  и  Южна Америка  били отделени една от друга,  Гренландия  не била заледена, океанското ниво било с 18 метра по-високо, отколкото е днес, и температурите били по-високи с 1,8-3,6 градуса Целзий в сравнение с днешните им стойности. \"Насочили сме се към впечатляващи промени за съвсем кратък срок\", заяви  Джак Уилямс , експерт по науки на  Земята , палеоекология и климатология от университета на  Уисконсин  в  Мадисън . Учените освен това смятат, че ако емисиите въглероден диоксид продължат със същите темпове,  към 2150 г. Земята ще се върне 50 милиона години назад във времето , в началото на еволюцията на първите бозайници, след като е известно, че динозаврите са изчезнали преди около 65 милиона години. \" На ледената покривка е нужно много време, за да се стопи “, поясни Уилямс. „Следователно  Гренландия  няма отново да се превърне в зелено парче суша в началото на следващия век и океанското ниво няма да се повиши с 18 метра\". Затоплянето обаче ще изненада редица видове , които са еволюирали милиони години. \"Много видове ще изчезнат“, отбеляза експертът. „Изследването показва, че можем да се осланяме на историята на Земята, за да опознаем по-добре сегашните промени и да се приспособим към тях\". Резултатите от изследването са публикувани в   ", "date": "2018.12.12", "title": "Стряскаща прогноза"}
{"url": "http://www.classa.bg/%D1%81%D0%B2%D1%8F%D1%82/item/390395-%D1%81%D0%BE%D0%BB%D0%B6%D0%B5%D0%BD%D0%B8%D1%86%D0%B8%D0%BD-%E2%80%93-%D0%B2-%D0%BF%D0%BB%D0%B5%D0%BD-%D0%BD%D0%B0-%D1%83%D1%82%D0%BE%D0%BF%D0%B8%D1%8F%D1%82%D0%B0-%D0%B7%D0%B0-%D0%BD%D1%8F%D0%BA%D0%B0%D0%BA%D1%8A%D0%B2-%D1%80%D1%83%D1%81%D0%BA%D0%B8-%D1%81%D0%B2%D1%8F%D1%82", "text": "С две свои книги Александър Солженицин произнася присъди над сталинизма и ужасите на съветските лагери. В късните си години обаче започва да търси някакъв \"руски свят\" – една утопия, която го сближава даже и с Путин.         Всеки читател си има свой собствен Солженицин. Аз също. За мен Солженицин беше Бог. Не кумир, не литературна звезда, не дисидент от голям мащаб, а просто Бог. Аз се прекланях пред него, независимо, че той винаги беше редом с мен - на перваза на моя прозорец. Веднъж в ателието на двама скулптури видях негов малък бюст от червена изпечена глина. Главата му почиваше върху книги, а книгите бяха преплетени с бодлива тел.     Това беше в средата на 1970-те години – през най-мрачното и героично време от живота на писателя, когато той се противопостави на мощната съветска власт, преди тя да го прокуди от родината му. Измолих този бюст от скулптурите и го отнесох у дома. Но там избухна скандал. „Връщай го веднага обратно!“, казаха  родителите ми. Баща ми беше висш съветски дипломат, а мама, макар и да харесваше повестта \"Един ден на Иван Денисович\", се страхуваше да не навреди на кариерата на татко. Разбрахме се, че Солженицин ще \"живее\" само в моята стая - на перваза на прозореца. А ако някои гост попита кой е това, ще казваме, че е \"Бетовен\". И така \"Бетовен\" прекара при мен всички останали години на съветската власт. Две забележителни книги Впоследствие Солженицин направи неща, с които сам разруши част от своя божествен ореол, но независимо от това той си остава един от най-влиятелните писатели в пантеона на руската литература. Със своята първа повест \"Един ден на Иван Денисович\" той наруши забранената тема за сталинските лагери. Майсторското му повествование пресъздава тъкмо един щастлив ден в живота на неговия герой в ГУЛАГ. Още помня как приятелите на татко - съветски дипломати - спореха по време на обяда у нас и казваха, че книгата е нанесла огромна вреда на Съветския съюз. И действително - \"Иван Денисович\" беше де факто истинска присъда над сталинизма. Солженицин оказа още по-голямо влияние върху цялата европейска политика, когато на Запад бе публикуван \"Архипелагът ГУЛАГ\". Тази документална книга за ужасите по време на съветската власт не отстъпва на описанията за ада в \"Божествена комедия\" на Данте. Аз четях тази творба на Солженицин нощем във Варшава - в дома на родителите на полската ми съпруга, но се страхувах да я взема със себе си в Москва. Тя беше истинска бомба, която в крайна сметка унищожи дълголетното увлечение на европейските левичари по т.нар. еврокомунизъм – един по-умерен, но все пак просъветски комунизъм. Дори само тези две велики творби на Солженицин са достатъчни, за да покажат по красноречив начин гениалността и значимостта на техния автор. С другите му произведения ситуацията е малко по-сложна. Още в разказа \"Матрьонината къща\" прозвучават идеологическите нотки на едно ново течение – това на т.нар. „Почвеничество“ (вид славянофилски, традиционалистки консерватизъм – б.ред.), което е против съветската идеология, но и против съвременните западни ценности. Разобличаването на съветските беззакония при Солженицин все по-често върви ръка за ръка с отхвърлянето на либералната европейска алтернатива. В произведенията си Солженицин започва да предлага вече само една алтернатива – утопията за някакъв си нов „руски свят“. Прокуден на Запад, Солженицин започва все по-категорично да се изказва против съвременната западна демокрация. За него плурализмът се превръща в мръсна дума. Но как би трябвало да се разбира човешката природа? Неговият велик опонент Варлам Шаламов е считал, че палачите и жертвите могат да сменят своите места, тъй като човек е несъвършен, а Солженицин се е ориентирал силно по ценностите на християнството, така както той ги е разбирал. Солженицин навярно не е бил велик философ, който да съумее да проникне в дълбините на противоречивата човешка природа. Той си е представял, че човечеството ще може да се „излекува“, ако се върне към „нравствен живот“. Тази му теория постепенно го сближава с руския президент Путин, с когото Солженицин се среща след завръщането си от изгнание. Двамата тогава се обединяват около мнението, че Русия трябва да се оттласне от западния път на развитие. Заблудите на Солженицин Тъкмо авторът на \"Архипелагът ГУЛАГ\", описал легендарното верую на затворниците: „не вярвай, не се страхувай, не се моли!\" повярва не на кого да е, а на бившия полковник от КГБ и сътрудник на съветската репресивна машина, който се опитва да изгради някакъв нов „руски свят“ по свой, собствен маниер. Това предизвика буря от негодувание сред опозицията и огромна радост сред защитниците на държавната власт. Има ли право един велик писател да грешки? И велик ли е наистина? Да, Солженицин е писал и по-незначителни от рода на историческата епопея за революцията \"Червеното колело\". Вярно е и това, че неговите упорити експерименти с руския език понякога изглеждат твърде архаични и смешни. Но значимостта на един писател се определя от най-добрите му произведения. Солженицин е писателят, с когото завършва забележителната морална традиция в руската литература. Неговата личност и неговото творчество предоставят възможност за какви ли не спорове, свързани с Русия. Затова него ще го четат и след 100, и след 200 години.    ", "date": "2018.12.12", "title": "Солженицин – в плен на утопията за някакъв \"руски свят\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390396-%D1%81%D0%B2-%D1%81%D0%BF%D0%B8%D1%80%D0%B8%D0%B4%D0%BE%D0%BD,-%D0%B5%D0%BF%D0%B8%D1%81%D0%BA%D0%BE%D0%BF-%D1%82%D1%80%D0%B8%D0%BC%D0%B8%D1%82%D1%83%D0%BD%D1%82%D1%81%D0%BA%D0%B8", "text": "  Родина на дивния Спиридон бил остров Кипър. Син на прости хора, той и сам бил простодушен, смирен и добродетелен. От детските си години бил пастир, а когато станал пълнолетен, се оженил и имал деца. Той водел чист и богоугоден живот, подражавайки на Давид в кротостта, на Иаков в сърдечната простота и на Авраам - в любовта към странниците. Той живял за кратко в съпружество и когато жена му починала, още по-безпрепятствено и усърдно започнал да служи на Бога с добри дела, като давал всичко, което имал, за да посреща странници и да храни бедните. Живеейки така в света, той благоугодил на Бога и се удостоил с дара на чудотворството - изцелявал неизлечими болести и с една дума прогонвал бесовете. Заради това бил поставен за епископ на град Тримитунт при царуването на император Константин Велики и на сина му Констанций*. И на епископската катедра той продължавал да върши големи чудеса.     * Свети Константин Велики царувал в западната половина на Римската империя от 306 г. и бил пълновластен владетел на цялата империя от 324 до 337 г. Император Констанций, неговият син, царувал на Изток от 337 г. и самостоятелно в двете половини на империята от 353 до 361 г. Бел.ред. Веднъж на остров Кипър имало страшна суша, настъпил глад и мор и загинали много хора. Небето се заключило и само втори Илия или подобен на него можел да го отвори със своята молитва (3Царств. 17). Такъв се оказал свети Спиридон, който виждал бедствието, застигнало народа, и бащински скърбял за загиващите от глад. Той се обърнал с усърдна молитва към Бога и небето веднага се покрило с облаци. Излял се обилен дъжд, който не спирал няколко дни. Светият се помолил отново и небесата се прояснили. Земята била напоена обилно, нивите дали богата реколта, градините и лозята се отрупали с плод и по молитвите на Божия угодник след глада настъпило голямо изобилие. Но след няколко години заради греховете на хората по Божие допущение страната отново била застигната от глад и богатите търговци на хляб се радвали на поскъпването му, защото се запасили със зърно, събрано през плодородните години. Те отворили житниците си и започнали да продават на висока цена. В Тримитунт имало един търговец, който страдал от ненаситна алчност за пари и неутолима страст към наслажденията. Той закупил от различни места много зърно и го докарал с кораби в Тримитунт, но не пожелал да го продава на цената, която по това време се задържала в града. Събрал го в складове, изчаквайки да се увеличи гладът, за да го продаде по-скъпо и да получи голяма печалба. Когато гладът станал почти всеобщ и се усилвал от ден на ден, той започнал да продава зърното си на най-висока цена. Веднъж при него дошъл един беден човек, който се кланял унизено и със сълзи го молел да му окаже милост - да му даде малко хляб, за да не умре от глад заедно с жената и децата си. Но немилосърдният и алчен богаташ не пожелал да стори това и казал: - Иди и донеси пари - тогава ще купиш каквото поискаш. Беднякът, изнемогвайки от глад, отишъл при свети Спиридон и с плач му разказал за сиромашията си и за безсърдечието на богатия. - Не плачи - казал му светецът. - Иди си у дома, защото Светият Дух ми казва, че на сутринта къщата ти ще е пълна с хляб, а богатият ще те моли сам и ще ти го дава даром. Човекът въздъхнал и си тръгнал. Щом настъпила нощта, по Божието повеление завалял силен дъжд, който наводнил житниците на сребролюбеца и водата отнесла цялото му зърно. Заедно с домашните си той тичал из целия град и умолявал всички да му помогнат, за да не се превърне от богаташ в най-последен бедняк. А бедните хора, като видели зърното, разпиляно по пътя от потоците, започнали да го събират. Събрал си в излишък и онзи бедняк. А богатият видял явното Божие наказание и започнал да го умолява да вземе даром толкова, колкото пожелае. Така Бог наказал богаташа заради немилосърдието му и по пророчеството на светеца избавил бедния от глад и нищета. Един земеделец, познат на свети Спиридон, по време на глада отишъл при същия богаташ с молба да му даде на заем зърно, за да се изхрани, като обещавал да му го върне с лихва, когато дойде време за жътва. Освен разрушените от дъжда житници, богатият имал и други, пълни с хляб, но тъй като не си взел поука от първата си загуба и не се излекувал от скъперничеството, той се показал немилосърден и към този бедняк и дори не пожелал да го изслуша. - Без пари - казал той - няма да получиш от мен и зрънце. Бедният земеделец заплакал, отишъл при Божия светител Спиридон и му разказал за нещастието си. Светителят го утешил и го отпратил, а на сутринта сам отишъл при него и му занесъл цяла купчина злато. Откъде взел златото, ще разкажем по-късно. Той го дал на земеделеца и казал: - Брате, отнеси го на онзи търговец и му го дай като залог, за да ти даде на заем толкова пшеница, колкото ти трябва за препитание. Когато дойде време да се събира реколтата и имаш излишък на зърно, изкупи залога и го донеси отново при мен. Човекът взел златото от светителските ръце и побързал към дома на богаташа. Користолюбецът се зарадвал и веднага му дал толкова зърно, колкото му било нужно. После гладът отминал, реколтата била добра и след жътвата земеделецът веднага върнал с лихва заема, откупил залога си и с благодарност го отнесъл на свети Спиридон. Светият взел златото и отишъл заедно със земеделеца в градината си. - Да идем, брате - казал той, - и заедно да върнем на Онзи, Който така щедро ни зае. Сложил златото край оградата, вдигнал очи към небето и възкликнал: - Господи, Иисусе Христе, Който със Своята воля всичко съзиждаш и претворяваш! Пред очите на египетския цар Ти превърна Моисеевия жезъл в змия (Изх. 7:10). Заповядай и на това злато, което направи от твар, отново да приеме първоначалния си вид. Тогава и този човек ще узнае как се грижиш за нас и на дело ще научи казаното в Свещеното Писание: “Господ върши всичко, що иска” (Пс. 134:6)! Докато се молел така, златото изведнъж се размърдало и се превърнало в змия. Така отначало по молитвите на светеца тя била превърната в злато, а после по същия чуден начин отново станала змия. Като видял това, земеделецът затреперил от страх, паднал на земята и заявил, че не е достоен за такова дивно благодеяние. После змията се скрила в дупката си, а изпълненият с благодарност земеделец се върнал вкъщи, изумявайки се на величието на чудото, сътворено от Бога по молитвите на светия. Един добродетелен мъж, приятел на светеца, поради завистта на зли хора бил наклеветен пред градския съдия и затворен в тъмница, а после без вина бил осъден на смърт. Като научил за това, блаженият Спиридон отишъл да избави приятеля си от незаслуженото наказание. По това време в страната имало наводнение и потокът по пътя му се препълнил с вода, излязъл от бреговете си и станал непроходим. Чудотворецът си спомнил как Иисус Навин с ковчега на завета преминал по сухо Иордан (Иис. Нав. 3:14-17) и вярвайки в Божието всемогъщество, заповядал на потока като на слуга: - Спри! Така ти повелява Владиката на света, за да мога да премина и да бъде спасен човекът, заради когото бързам. Щом казал това, потокът веднага спрял и се отворил път не само за светеца, но и за всички, които вървели с него. Свидетелите на чудото побързали при съдията и го известили за идването на светеца и за сътвореното от него чудо. Съдията веднага освободил осъдения и го предал невредим на свети Спиридон. Преподобният виждал и тайните грехове на хората. Веднъж, докато си почивал от пътуването в дома на един страннолюбец, някаква жена, която пребивавала в незаконно съжителство, пожелала по местния обичай да умие нозете му. Но той узнал греха й и наредил да не се докосва до него. Светият казал така не защото се гнусял от грешницата и я отхвърлял: нима е можел да се гнуси от грешниците ученикът на Господа, Който ял и пил с митари и грешници (Мат. 9:11)? Не, той искал да накара жената да си спомни прегрешенията си и да се засрами от нечистите си помисли и дела. И когато тя продължила настойчиво да се старае да умие нозете му, светият, желаейки да я избави от гибел, я изобличил с любов и кротост, напомнил й за греховете и я подтиквал да се покае. Жената се ужасила и удивила, че най-тайните й деяния и помисли не останали скрити от очите на Божия човек. Обзел я срам и със съкрушено сърце паднала в нозете на светеца, умила ги не с вода, а със сълзи, и сама си признала греховете, в които била изобличена. Тя постъпила както някога блудницата в Евангелието, а светецът, подражавайки на Господа, милостиво й казал: - Прощават ти се греховете. Ето, ти оздравя; недей греши вече (Лук. 7:48; Иоан. 5:14). Оттогава жената се изправила и послужила за полезен пример на мнозина. Досега разказвахме за чудесата, които извършил свети Спиридон, сега трябва да опишем и ревността му за православната вяра. При царуването на първия християнски император Константин Велики, през 325 г. от Р. Хр., в Никея се състоял I Вселенски събор за изповядването на Сина Божий за Единосъщен с Отца и за низвергването на еретика Арий, който нечестиво наричал Божия Син твар, а не Творец на всичко. Богохулството на Арий поддържали епископите на влиятелни тогава църкви - Евсевий Никомидийски, Марис Халкидонски, Теогний Никейски и други. А поборници за православието били украсени с живота си и учението си мъже: великият между светиите Александър, тогава още презвитер и заместник на свети Митрофан, Цариградския патриар*, който бил болен и поради това не присъствал на събора, и славният Атанасий**, още неукрасен с презвитерски сан и преминаващ дяконско служение в александрийската църква. Тези двама отци възбуждали особеното негодувание и завист на еретиците с това, че превъзхождали мнозина в разбирането на истините на вярата, без още да са почетени с епископска чест. * Свети Митрофан бил Константинополски патриарх от 315 до 325 г. Приемникът му свети Александър заемал катедрата от 325 до 340 г. Бел.ред. ** Свети Атанасий Велики, епископ Александрийски - ревностен и велик защитник на вярата по време на арианските смутове, наречен “отец на православието”. На Първия Вселенски събор той водел спор с арианите все още в дяконски сан. Паметта му е на 18 януари. С тях бил и свети Спиридон и пребиваващата в него благодат била по-полезна и по-силна за увещаването на еретиците, отколкото словата, доказателствата и красноречието на мнозина други. С позволението на царя на събора присъствали и гръцки мъдреци, наричащи се перипатетици*. Най-мъдрият от тях се притекъл на помощ на Арий и се превъзнасял с изкусната си реч, като се опитвал да осмее православното учение. * Перипатетиците били последователи на философията на Аристотел. Тази школа се появила в края на IV в. пр. Р. Хр. и съществувала около осем века. Впоследствие имала последователи и сред християните. Името си получила от това, че нейният основател Теофраст дарил на школата градина с олтар и покрити коридори (περίπατει). Бел.ред. Блаженият Спиридон, който познавал само Иисуса Христа, “и то Иисуса Христа разпнат” (Ср. 1Кор. 2:2), молел светите отци да му позволят да влезе в спор с него. А те не му позволявали, защото не бил обучен в науките и изобщо не познавал гръцката мъдрост. Но светият знаел каква сила има премъдростта свише и колко немощна е пред нея човешката мъдрост. Той се обърнал към мъдреца и казал: - Философе! В името на Иисуса Христа, чуй това, което ще ти кажа. Философът се съгласил да го изслуша и светият започнал беседата си. - Един е Бог - казал той, - сътворил небето и земята, създал от прах човека и устроил всичко останало, видимо и невидимо, със Своето Слово и Дух. И ние вярваме, че Словото е Син Божий и Бог, Който, смилил се над нас, заблудените, се родил от Девата, живял с хората, пострадал и умрял заради нашето спасение, а после възкръснал и възкресил със Себе си и целия човешки род. Ние очакваме, че Той ще дойде да съди всички нас с праведен съд и на всеки ще въздаде според делата му. Вярваме, че Той е единосъщен с Отца и е равен на Него по власт и чест... Така изповядваме ние и не се стараем да изследваме тези тайни с любопитен ум. И ти не се осмелявай да изследваш как е възможно това, защото то е непостижимо за ума ти и далеч надхвърля всяко човешко знание. Светият помълчал малко и попитал: - Не си ли представяш и ти всичко по този начин? Но философът мълчал, като че никога не бил участвал в прения. Той не можел да възрази нищо против думите на светия, в които се усещала някаква Божествена сила в изпълнение на казаното в Свещеното Писание: “защото царството Божие е не в думи, а в сила” (1Кор. 4:20). Накрая той промълвил: - И аз смятам, че всичко е наистина така, както ти казваш. Старецът казал: - Тогава ела и вземи страната на светата вяра. Философът се обърнал към приятелите и учениците си и заявил: - Чуйте! Докато спорът с мен се водеше чрез доказателства, аз им противопоставях други и с изкуството си да водя спор отразявах всичко, което се изтъкваше. Но когато вместо доводи на разума, от устата на този старец излезе някаква особена сила, доказателствата станаха безсилни пред нея, защото човек не може да се противи на Бога. Ако някой от вас мисли като мен, нека да повярва в Христа и заедно с мен да последва светия старец, чрез чиито уста говореше Сам Бог. И той приел православната християнска вяра и се радвал, че в пренията бил победен от светия за своя собствена полза. Радвали се и всички православни, а еретиците били посрамени. След края на събора, на който Арий бил осъден и отлъчен, всички участници и свети Спиридон се разотишли. По това време починала дъщеря му Ирина. Тя прекарала времето на своята цветуща младост в чистотата на девството, така че се удостоила с Небесното Царство. При светеца дошла една жена и с плач разказала как дала на дъщеря му Ирина някои златни украшения за съхранение, но тъй като тя починала, никой не знае къде са. Светият ги търсел по цялата къща, но не ги намирал. Трогнат от сълзите на жената, заедно с домашните си той застанал пред гроба на дъщеря си и се обърнал към нея като към жива: - Дъще моя Ирина! Къде са украшенията, които ти бяха поверени за съхранение? Сякаш пробудена от дълбок сън, тя отговорила: - Господине мой! Скрих ги в дома на това и това място. И посочила мястото. Тогава светецът казал: - Сега спи, дъще моя, докато Господ не те събуди за всеобщото възкресение. Всички присъстващи при вида на това дивно чудо били обзети от страх. А светият намерил на посоченото място скритите украшения и ги върнал на жената. След смъртта на свети Константин Велики империята му се разделила на две части. В източната половина управлявал по-големият му син Констанций. Докато бил в Антиохия, той се разболял тежко и лекарите не могли да го изцелят. Тогава царят с усърдна молитва се обърнал към Бога, Всемогъщия целител на душите и телата. През нощта във видение той видял ангел, който му показал цял сонм епископи и сред тях двама, които очевидно били началници и водачи на останалите. При това ангелът казал на царя, че само те могат да изцелят болестта му. Когато се събудил и започнал да размишлява за видяното, той не могъл да се сети кои са тези двама мъже. Имената им останали неизвестни за него, а освен това единият от тях тогава още не бил епископ. Дълго време царят бил в недоумение и накрая по нечий добър съвет събрал всички епископи от околните градове и търсел между тях мъжете, които видял във видението, но не ги намирал. Тогава той свикал и други епископи, от по-отдалечени области, но и сред тях не ги намерил. Накрая заповядал да се съберат епископите от цялата империя. Царската заповед, или по-точно молба, достигнала остров Кипър и до град Тримитунт, където епископ бил свети Спиридон. Бог вече му бил открил намерението на царя и той се отправил при него със своя ученик Трифилий*, заедно с когото се явил във видението. Тогава свети Трифилий още не бил епископ. * Трифилий, впоследствие епископ Левкусийски, е причислен към лика на светиите, паметта му се чества на 13 юни. Бел.ред. Щом пристигнали в Антиохия, те отишли в царския дворец. Свети Спиридон бил облечен в бедни дрехи, в ръцете си държал тояга от палмово дърво, на главата имал митра, а на гърдите - малък глинен съд, в каквито жителите на Иерусалим имали обичай да носят елей от светия Кръст. Когато светият в този вид влязъл в двореца, един богато облечен велможа го сметнал за просяк, присмял му се, не му позволил да влезе и го ударил по страната. Но преподобният по своето незлобие и помнейки думите на Господа (Мат. 5:39), обърнал и другата си страна. Велможата разбрал, че пред него стои епископ, осъзнал греха си, смирено помолил за прошка и я получил. Едва светият влязъл в покоите, и царят веднага го познал, защото точно в такъв образ го видял във видението. Констанций станал, приближил се до него, поклонил му се и със сълзи започнал да проси молитвите му към Бога за изцеление от болестта. Светият докоснал главата на царя, а той веднага оздравял и много се радвал на изцелението си, получено по молитвите на светеца. Царят му оказвал всякакви почести и с радост прекарал с него целия ден, показвайки голямо уважение към добрия лекар. През това време Трифилий бил поразен от царското великолепие, красотата на двореца, множеството велможи, които стояли пред златния царски трон, от изкусното държане на слугите, облечени в светли одежди. Свети Спиридон му казал: - На какво се учудваш, брате? Нима величието и славата правят царя по-праведен от другите? Нима царят не умира, както последния просяк, и не бива погребан? Няма ли и той заедно с другите да застане пред Страшния Съдия? Защо предпочиташ преходното пред неизменното и се дивиш на нищожното, когато следва да се стремим към невещественото и вечното и да обичаме само неувяхващата небесна слава? Преподобният поучавал много и самия цар, за да помни Божието благодеяние и да бъде благ към поданиците си, милосърден към съгрешаващите, благосклонен към умоляващите, щедър към просещите, да бъде за всеки любящ и добър отец, защото онзи, който не управлява така, трябва да бъде наречен не цар, а по-скоро мъчител. Накрая му заповядал строго да пази правилата на благочестието и да отбягва всичко, противно на Божията Църква*. Царят искал да благодари на светеца за изцелението по неговите молитви и му предлагал много злато, но той отказал да го приеме и казал: - Не подобава, царю, да отплащаш с омраза за любовта, защото това, което направих за тебе, е любов. Нима не е любов това, че оставих дома си, изминах толкова път по море, претърпях жесток студ и вятър? А ти ми предлагаш да взема като отплата злато, което е причина за всяко зло и лесно погубва всяка правда. Така говорел светият и не желаел да вземе нищо. Настойчивите увещания на царя го убедили да приеме златото, но не и да го задържи при себе си, защото той веднага го раздал на бедните. Освен това по увещанията на светеца император Констанций освободил от данъци свещениците, дяконите и всички клирици и църковни служители, като разсъдил, че не подобава служителите на Безсмъртния Цар да плащат данък на смъртния владетел. Когато се разделил с царя и тръгнал обратно към дома, по пътя светият бил приет в дома на един христолюбец. Тук при него дошла една жена езичница, която не знаела гръцки. Тя донесла мъртвия си син и плачейки горчиво, го положила в нозете на светия. Никой не знаел нейния език, но сълзите й ясно говорели, че умолява светеца да възкреси мъртвото дете. Избягвайки суетната слава, той отначало отказвал да извърши това чудо. И все пак, победен от горчивите ридания на майката и по своето милосърдие, той попитал дякона си Артемидот: - Какво да правим, брате? - Защо питаш мене, отче? - отговорил дяконът. - Какво друго трябва да сториш, освен да призовеш Христа - Подателя на живота, Който много пъти е изпълнявал молитвите ти? Ти изцели царя, нима ще отхвърлиш нищите и нещастните? Подтикван още повече към милосърдие от този добър съвет, светителят се просълзил, преклонил колена и се обърнал към Господа с топла молитва. И Господ, Който чрез Илия и Елисей възвърнал живота на синовете на сарептската вдовица и на сонамката (3Царств. 17:21; 4Царств. 4:35), чул и неговата молитва и върнал духа на живота в езическия младенец, който оживял и веднага заплакал. Щом видяла детето си живо, майката от радост паднала мъртва, защото не само тежката болест и сърдечната мъка убиват човека - понякога същото прави и голямата радост. След радостта от възкресяването на младенеца присъстващите били връхлетени от неочаквана печал и сълзи. Тогава светият отново попитал дякона: - Какво да правим? Дяконът повторил съвета си и светият отново прибягнал към молитвата. Той вдигнал очи към небето и възнесъл ума си към Бога, като се молел на Вдъхващия живот в мъртвите и Променящия всичко с едно Свое пожелание. После казал на умрялата: - Възкръсни и стани! Тя станала като пробудена от сън и взела живия си син на ръце. Светият забранил на жената и на всички присъстващи да разказват за чудото на когото и да било. Но след кончината на светеца дякон Артемидот не пожелал да утаи величието и силата на Бога, явени чрез великия Му угодник Спиридон, и разказал на вярващите за всичко, което станало. Когато светецът се завърнал вкъщи, при него дошъл един човек, който искал да купи сто кози от неговото стадо. Блаженият му заповядал да остави уговорената сума и после да вземе купеното. Но той оставил пари за деветдесет и девет кози и скрил парите за една, като си мислел, че това няма да стане известно на светия, който поради сърдечната си простота бил напълно чужд на всякакви житейски грижи. Двамата отишли в кошарата и светителят заповядал на купувача да вземе толкова кози, за колкото е платил. Човекът отделил сто и ги изкарал зад оградата. Но една от тях като умна и добра рабиня, знаеща, че не е продадена от господаря си, се върнала обратно. Купувачът я хванал и я задърпал след себе си, но тя се отскубнала и отново влязла в кошарата. Така три пъти тя бягала от него, той я отвеждал със сила и накрая я метнал на раменете си. Козата блеела високо, опитвала се да се освободи и го бодяла с рогата си, а присъстващите се чудели на ставащото. Свети Спиридон разбрал причината за това, но като не желаел пред всички да изобличи нечестния купувач, тихо му казал: - Сине мой, сигурно не напразно животното прави така, като не желае да бъде отведено от тебе. Не си ли скрил цената му? Може би затова се отскубва от твоите ръце и бяга в кошарата? Купувачът се засрамил, признал греха си и помолил за прошка. После дал парите и взел козата, а тя сама кротко тръгнала пред своя нов стопанин. На остров Кипър имало едно село, наречено Еритра. Когато отишъл там по някаква работа, свети Спиридон влязъл в църквата и заповядал на дякона да възнесе кратка молитва: светият бил уморен от дългия път, времето било по жътва и слънцето пекло немилостиво. Но дяконът започнал бавно да изпълнява заповяданото, нарочно проточил молитвата и с някаква гордост възгласявал и пеел, явно превъзнасяйки се с гласа си. Светият го погледнал гневно и макар да бил добър по природа, с укор казал: “Замълчи!” Дяконът веднага онемял. Той се лишил не само от глас, но и от дар слово. Всички присъстващи усетили страх. Вестта за това бързо се разпространила из селото, жителите дошли да видят чудото и изпаднали в ужас. Дяконът паднал в нозете на светителя и със знаци го умолявал да развърже езика му. За същото молели и неговите приятели и роднини. Светият не изпълнил веднага молбата им, защото бил строг към гордите и тщеславните, но накрая простил провинилия се, развързал езика му и му върнал способността да говори. Той обаче запечатал върху него следа от наказанието, като за цял живот го оставил да говори неясно и да заеква, за да не се гордее с гласа си и да не се хвали със словото си. Веднъж свети Спиридон влязъл в църквата в своя град на вечерня. Случило се, че тогава там нямало никой, освен свещенослужителите. Но въпреки това той заповядал за запалят светилниците и много свещи и сам застанал пред олтара в духовно умиление. В определеното време той провъзгласил: “Мир на всички”, но нямало хора, които да отвърнат на благопожеланието на светителя. И изведнъж отгоре се чули множество гласове, които възгласявали: “и на твоя дух”. Този хор бил голям, строен и по-сладкогласен от всякакво пение на човеци. Дяконът изпаднал в ужас, чувайки след всяка ектения, която произнасял, някакво дивно пение от небесата: “Господи, помилуй”. Чули го дори хора, които се намирали далеч от църквата и мнозина побързали да отидат там. Когато се приближавали към църквата, чудното пение все повече изпълвало слуха им и услаждало сърцата им. Но когато влезли вътре, не видели никого, освен светителя и неколцина църковни служители, и вече не чували небесната песен, от което изпаднали в голямо изумление. Друг път, когато светият пак стоял в църквата на вечерня, в светилника не достигал елей и огънят започнал да угасва. Светецът скърбял, защото се опасявал, че когато угасне светилникът, ще прекъсне и църковното пение и обичайното църковно правило няма да бъде изпълнено. Но Бог, Който изпълнява желанията на онези, които Му се боят, заповядал на светилника да се препълни с елей, както някога съдът на вдовицата в дните на пророк Елисей (4 Царств. 4:2-6). Служителите донесли съдовете и по чуден начин ги напълнили с елея. Този веществен елей явно показвал изобилната Божия благодат, с която бил преизпълнен свети Спиридон и с която напоявал словесното си стадо. Веднъж той пристигнал по работа в град Кирина заедно с ученика си Трифилий, който по това време вече бил епископ Левкусийски. Когато преминавали планината Пентадактил и местността Паримна, която се славела с красотата и богатата си растителност, Трифилий се прелъстил от мястото и пожелал да придобие за своята църква някакво имение в местността. Той дълго размишлявал за това в себе си, но мислите му не останали скрити от прозорливите духовни очи на великия отец, който му казал: - Трифилие, защо постоянно мислиш за суетното и пожелаваш имения и градини, които всъщност нямат никаква цена? Само привидно те изглеждат нещо съществено и с призрачната си ценност възбуждат в сърцата на хората желанието да ги притежават. Нашето неотемно съкровище е на небесата (1 Петр. 1:4), ние имаме жилище неръкотворно (2Кор. 5:1) - към тях се стреми и на тях се наслаждавай чрез богомислие. Те не могат да преминават от едни ръце в други и този, който веднъж стане техен притежател, получава наследство, от което вече никога не ще се лиши. Тези думи донесли на Трифилий голяма полза и впоследствие заради истинския си християнски живот подобно на апостол Павел той станал избран Христов съсъд и се сподобил с безброй дарове от Бога. Така свети Спиридон, сам бидейки добродетелен, насочвал към добродетелта и други, и онези, които следвали увещанията и наставленията му, получили голяма полза, а отхвърлящите ги бивали застигани от лош край, както се вижда от следния случай. Един търговец от Тримитунт заминал по море да търгува в чужда страна и останал там цяла година. По това време жена му извършила прелюбодеяние и заченала. Когато се върнал вкъщи, търговецът видял жена си непразна и разбрал, че в негово отсъствие е прелюбодействала. Той се разярил, започнал да я бие и искал да я прогони от дома си, а после отишъл и разказал за всичко на Божия светител Спиридон. Съкрушавайки се душевно за греха на жената и голямата скръб на мъжа, той призовал жената и без да я пита дали наистина е съгрешила, защото за това свидетелствала бременността й, направо казал: - Защо оскверни ложето на съпруга си и опозори дома му? Но жената била изгубила всякакъв срам и се осмелила явно да излъже, че е заченала не от някой друг, а от мъжа си. Присъстващите възнегодували още повече заради тая лъжа, отколкото за прелюбодеянието, и й казали: - Защо уверяваш, че си заченала от мъжа си, когато той не е бил вкъщи дванадесет месеца? Нима може плодът да остава в утробата дванадесет и повече месеци? Но жената настоявала на своето и твърдяла, че заченатото дете очаквало завръщането на баща си, за да се роди при него. Тя отстоявала своите лъжи и спорела с всички, вдигала шум и викала, че са я наклеветили и обидили. Тогава свети Спиридон, желаейки да я доведе до разкаяние, кротко й казал: - Жено! Ти падна в голям грях - голямо трябва да е и покаянието ти, защото все пак имаш надежда за спасение: няма грях, който да надвишава Божието милосърдие. Виждам, че прелюбодеянието те е довело до отчаяние, а отчаянието - до безсрамие, и би било справедливо да понесеш достойно и бързо наказание. Но все пак, като ти оставям време да се покаеш, пред всички ти заявявам, че плодът няма да излезе от утробата ти, докато не кажеш истината, без да прикриваш с лъжа онова, което може да види и слепец. Думите на светеца скоро се сбъднали. Когато дошло време жената да ражда, тя била настигната от болест, която й причинявала страшни мъки и задържала плода в утробата й. Но ожесточена, тя не искала да се покае и умряла в грях с мъчителна смърт, без да роди. Като научил за това, Божият светител се просълзил и съжалил, че е осъдил грешницата с такъв съд, а после казал: - Няма повече да произнасям присъда над хората, щом думите ми тъй скоро се сбъдват над тях на дело. Мъжът на една благонравна и благочестива жена на име Софрония бил езичник. Тя неведнъж усърдно умолявала светителя да обърне мъжа й в истинската вяра. Тези хора били съседи на Божия угодник, мъжът го уважавал и дори понякога си гостували. Веднъж се събрали много съседи на светия и езичника, присъствали и те двамата. И ето, изведнъж свети Спиридон казал на един от слугите, така че да го чуят всички: - Пред вратите стои вестител, пратен от човека, който пасе стадото ми. Той носи вест, че когато пастирът заспал, целият добитък се изгубил в планината. Иди и му кажи, че пастирът вече е намерил цялото стадо невредимо в една пещера. Слугата отишъл и предал на вестителя тези думи. Гостите още не били станали от масата, когато дошъл друг вестител с новината, че стадото е намерено. Езичникът много се учудил, че свети Спиридон знае ставащото далеч от него така, сякаш се извършва съвсем наблизо. Той решил, че светителят е един от боговете му и пожелал да стори това, което някога жителите на Ликаония направили за апостол Варнава и Павел* - да доведе жертвени животни, да приготви венци и да извърши жертвоприношение. * След като свети апостол Павел изцелил хромия от майчина утроба, жителите на ликаонския град Листра сметнали апостолите Павел и Варнава за езическите богове Зевс и Ермес (Деян. 14:13). Бел.ред. Но светецът му казал: - Не съм бог, а само слуга на Бога и човек, във всичко подобен на тебе. Това, че зная какво става далеч от мене, ми е дадено от моя Бог, и ако ти повярваш в Него, ще познаеш всемогъществото и силата Му. От своя страна и Софрония намерила подходящо време и започнала да убеждава мъжа си да се отрече от езическите заблуди, да познае Единия Истински Бог и да повярва в Него. Накрая със силата на Христовата благодат езичникът бил обърнат към истинската вяра и просветен със свето Кръщение. Така се спасил неповярвал мъж - \"чрез вярващата жена\"*, както казва свети апостол Павел. * 1Кор. 7:14. Тук свети апостол Павел внушава, че нечистотата на езичника баща като че се изглажда от чистота на майката християнка и не се предава на родилите се от този брак деца. При това е ясно, че за езичниците бракът с християни е естествено стъпало към пълното освещаване, тоест към приемането на Христовата вяра. Бел.ред. Известно е и смирението на блажения Спиридон - той, светителят и великият чудотворец, не се гнусял да пасе безсловесните овци и сам се грижел за тях. Една нощ крадци взели няколко овци от кошарата му и вече се канели да си тръгват. Но Бог, Който обичал Своя угодник и пазел оскъдното му имущество, с невидими връзки здраво свързал крадците, те не могли да излязат от кошарата и против волята си останали там до сутринта. На разсъмване светият дошъл при овцете и като видял крадците, свързани с Божията сила за нозете и ръцете, с молитвата си ги развързал и им дал наставление да не пожелават чуждото, а да се прехранват с труда на своите ръце. После им дал един овен, за да не отидат напразно - както той казал - усилията и безсънната им нощ, и ги отпратил с мир. Един тримитунтски търговец често вземал на заем пари от светеца за търговията си. Когато се завръщал от пътуванията си и ги носел обратно, светият обикновено му нареждал сам да остави парите в сандъка, от който ги е взел. Толкова малко се грижел той за временните блага, че дори не следял дали длъжникът плаща правилно! А търговецът вече много пъти правил така, с благословията на светеца сам вземал пари от сандъка и сам ги връщал обратно, и делата му процъфтявали. Веднъж, победен от користолюбието, той не оставил донесеното злато, задържал го при себе си, а на светеца казал, че върнал всичко. Скоро той обеднял, защото скритото злато не само не му донесло печалба, но го лишило от успех в търговията и като огън погълнало цялото му имущество. Тогава той отново дошъл при светеца и го помолил за заем. Божият угодник го пратил в спалнята си при сандъка, за да си вземе сам. - Иди и вземи, каквото си сложил - казал той. Търговецът отишъл и не намерил в сандъка пари. Върнал се при светителя с празни ръце, а той му казал: - Брате, в сандъка досега не е пипала друга ръка, освен твоята. Ако беше сложил там златото, сега можеше да го вземеш отново. Засраменият търговец паднал в нозете му и го замолил за прошка. Светецът веднага му простил, но при това му казал за назидание, да не желае чуждото и да не осквернява съвестта си с измама и лъжа, защото придобитото с неправда не е печалба, а в крайна сметка загуба. В Александрия веднъж бил свикан събор на епископите. Александрийският патриарх призовал всички подчинени епископи да съкрушат и низвергнат с обща молитва езическите идоли, защото в града имало още много от тях. Много усърдни молитви, както съборни, така и частни, били принесени на Бога и всички идоли в града и околностите паднали, само един особено почитан от езичниците идол останал неповреден на мястото си. Патриархът дълго и усърдно се молел за съкрушаването му и една нощ, докато стоял на молитва, той имал Божествено видение. То му повелявало да не скърби, а по-скоро да призове от Кипър Спиридон, епископ Тримитунтски, защото идолът е оставен, за да бъде съкрушен с неговата молитва. Патриархът веднага написал послание до свети Спиридон, с което го викал в Александрия, и му разказал за видението си. Щом получил посланието, свети Спиридон се качил на кораб и отплавал за Александрия. Когато корабът спрял на пристана и светият слязъл на брега, в същия миг идолът с многобройните му жертвеници се разрушил. Така в града научили за пристигането на светия. Когато на патриарха казали, че идолът е паднал, той се обърнал към останалите епископи с думите: - Приятели! Идва Спиридон Тримитунтски. И всички излезли да посрещнат светеца, приели го с почести и се радвали на пристигането на този велик чудотворец и светилник на света. Църковните историци Никифор* и Созомен** пишат, че свети Спиридон много се грижел за строгото спазване на църковния чин и за запазването в неприкосновеност на Свещеното Писание дори до последната дума. * Църковният историк Никифор Калист живял през XIV в. Неговата “Църковна история” в 18 книги обхваща времето до смъртта на византийския император Фока († 611 г.). Бел.ред. ** Созомен - църковен историк от V в., написал историята на Църквата от 323 до 439 г.. бел.ред. Веднъж на Кипър имало събрание на всички епископи от острова по църковни дела. Сред тях били свети Спиридон и споменатият вече Трифилий, който бил изкусен в книжната премъдрост, защото като млад дълги години изучавал писанието и науките в Берит*. Събралите се отци го помолили да произнесе поучение в църквата. В словото си той трябвало да спомене думите на Христа, казани към разслабения: “стани, вземи си одъра и върви у дома” (Марк. 2:11). Трифилий заменил думата “одър” с “ложе” и казал: “стани и вземи ложето си”. Като чул това, свети Спиридон станал от мястото си и като не понесъл промяната в Христовите думи, казал на Трифилий: - Нима ти си по-добър от Онзи, Който е казал “одър”, че се срамуваш да употребиш Неговите думи? И пред очите на всички напуснал църквата. Той постъпил така не от злоба или защото сам не бил учен. Като укорил превъзнасящия се със своето красноречие Трифилий, той го научил на смирение и кротост. Освен това свети Спиридон се ползвал с голямо уважение сред епископите, защото бил най-стар на години, прославен с живота си, пръв по епископство и велик чудотворец и всички уважавали думите му. Върху преподобния Спиридон почивала толкова велика Божия благодат и милост, че по време на жътвата в най-горещото време на деня главата му веднъж се оказала покрита с прохладна роса, паднала свише. Това станало през последната година от живота му. Заедно с жътварите той излязъл на полето, защото бил смирен и работел сам, без да се гордее с високия си сан. И докато жънел нивата си, в най-големия пек главата му била оросена както някога руното на Гедеон (Съд. 6:38). Всички, които били на полето заедно с него, гледали и се удивлявали. После косите му изведнъж се променили: едни станали жълти, други - черни, а останалите - бели, и само Бог знаел какво знаменува това. Светият докоснал с ръка главата си и казал, че е наближило времето душата му да се раздели с тялото. После започнал да поучава всички на добри дела и особено на любов към Бога и ближния. След няколко дни по време на молитва свети Спиридон предал своята свята и праведна душа на Господа (около 348 г., бел.ред.), на Когото праведно и свято служил през целия си живот, и бил погребан с почести в църквата на Светите Апостоли в Тримитунт*, където било постановено ежегодно да се почита паметта му. На гроба му се извършват много чудеса за слава на дивния Бог, прославян в светиите Си, на Отца и Сина и Светия Дух, Комуто и от нас да бъде слава, благодарение, чест и поклонение во веки. Амин. * С Божията благодат честните мощи на свети Спиридон пребивават нетленни. Особено забележително е, че кожата е останала мека, като на живо човешко тяло. Те се пазели в Тримитунт до средата на VII в., когато поради набезите на варварите били пренесени в Константинопол. През 1453 г. свещеникът Георги Калохерет се отправил с тях в Сърбия, а оттам през 1460 г. - на остров Корфу. Тук всички свети мощи се пазят в храма на светеца, с изключение на дясната ръка, която се намира в Рим. Бел.ред.", "date": "2018.12.12", "title": "Св. Спиридон, епископ Тримитунтски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390397-12-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1800 г. - Вашингтон става столица на САЩ.     1911 г. - Старата столица на Индия - Калкута, е заменана с Делхи.   1917 г. - Създадена е татарско-башкирската държава Идел-Урал.   1917 г. - Първата световна война: Във Франция става най-голямата железопътна катастрофа - с влак, превозващ войници, при която загиват 543 души.   1925 г. - В САЩ е открит първият в света крайпътен хотел - мотел.   1941 г. - Втората световна война: България обявява война на Великобритания и САЩ; Унгария и Румъния обявяват война на Съединените щати; Индия обявява война на Япония.   1955 г. - Във Великобритания е патентован кораб на въздушна възглавница.   1956 г. - ООН приема резолюция за незабавно изтегляне на армейските части на СССР от територията на Унгария.   1963 г. - Кения придобива независимост от Обединеното кралство, денят се чества като национален празник и Ден на републиката.   1979 г. - Родезия си сменя името на Зимбабве.   1982 г. - В Ню Йорк е извършена най-голямата за този град кражба на пари - 11 млн. долара, от сейфовете на инкасаторска компания.   1988 г. - Състои се премиерата на българския игрален драматичен филм - мюзикъл \"АкаТаМус\".   1991 г. - В 36 Народно събрание е внесен закон за конфискация на имуществото на Българската комунистическа партия и останалите тоталитарни организации.   1993 г. - На референдум в Русия е приета нова конституция на страната.    ", "date": "2018.12.12", "title": "12 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390398-%D0%BD%D0%B5%D0%B8%D0%B7%D0%B3%D0%BE%D0%B2%D0%BE%D1%80%D0%B5%D0%BD%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D1%80%D1%83%D1%81%D0%BA%D0%B8%D1%8F-%D0%BF%D0%BB%D0%B0%D0%BD", "text": "\"Доверието към мен се дължи на факта, че изговарям истината\", обяви тези дни българският президент. Но незнайно защо не изговори истината за систематично следвания план на Русия.         „Аз не съм избран, за да премълчавам истината. Напротив - за да я изговарям и отстоявам. (...) Доверието към мен се дължи на факта, че изговарям истината“, обяви тези дни в телевизионно интервю българският държавен глава. Дали са го посъветвали да играе тази роля или наистина си вярва - не знам. Във всеки случай подобна претенция за непогрешимост крие голям риск да се изложиш. Което си пролича и в самото интервю. Да, в много отношения президентът може и да е прав, когато говори най-общо за „състоянието на нашата демокрация“. Но критиките му често са безадресни и избирателни. И си личи, че много внимава да не споменава някои от основните проблеми и главните виновници за това състояние. А твърденията му по енергийните въпроси са, меко казано, спорни.     Всичко това обаче са пренебрежими дреболии в сравнение с разсъжденията му по единствената външнополитическа тема, засегната в интервюто - действията на Русия срещу два украински военни катера и един влекач във водите на Черно море, на входа на Керченския проток, водещ към Азовско море.     Въпросът за отговорността Няколко дни по-рано, срещайки се в София с полския си колега, от името на двамата президентът призова за „сдържаност, разум, деескалация чрез диалог, незабавно връщане и освобождаване на корабите от страна на Руската федерация“. Обикновено подобни миротворчески призиви се възприемат като израз на държавническа зрялост. Те обаче са безплодни и безсилни да постигнат целта си без яснота по въпроса за отговорността. В случая отговорът на този въпрос гласи следното: понеже от гледна точка на международното право руската анексия на Крим е незаконна, а според действащия договор между Русия и Украйна Азовско море и Керченският проток са споделени териториални води, украинските кораби са били в правото си да бъдат там, а руските не са имали никакво право да ги блокират, блъскат, обстрелват и пленяват, да раняват и арестуват екипажите им. Гостувайки в София, полският президент назова истината точно: \"Няма съмнение, че Русия е агресор и за пореден път се случва нарушаване на споразуменията, сключени между Русия и Украйна“. Българският му колега дипломатично си замълча. А по-късно, свободен от смущаващото чуждо присъствие, направо обърна истината нагоре с краката. Във въпросното интервю например първо я увъртя в твърдението за настъпващо „милитаризиране на Черно море“. После каза, че не бива да се говори за вина, защото така се опростявал конфликтът. След което сам го опрости, като посочи виновник: „Европа не бива да допуска да става заложник (а моряците да плащат цената) на  \". Което напълно съвпада с мнението на Путин, според когото цялата работа е провокация, организирана от украинския президент, за да бъде преизбран. За разлика от друг път, по този въпрос позициите на президента и премиера доста си приличат. Вярно, Съветът по сигурността към Министерския съвет официално определи действията на Русия като недопустими. Но след това премиерът побърза да „балансира“ тази оценка. Първо разви любимата си тема за Черно море като „място за туризъм, газопроводи и фериботи“, после загадъчно съобщи, че е разгадал някакви неясно чии „планове за водене на военни действия“ и накрая стигна до същото обяснение за „ескалацията в Черно море“, макар и в по-балансиран вид - „една предизборна кампания или вътрешнополитически проблеми в друга страна \". Отвличане на вниманието Разбира се, зад всяко международно събитие може да бъде открит и вътрешнополитически момент. В случая обаче той не обяснява нищо, а само отвлича вниманието. Също като прекаленото задълбаване в тънкостите и противоречивите тълкувания на морското право. Дори и акцентирането върху искането за връщане на затворените в Москва моряци също отклонява вниманието от най-съществения проблем. Тяхната сегашна участ, разбира се, е мъчителна, но рано или късно те ще бъдат освободени. Докато проблемът ще остане. Най-същественото, което се крие зад последните събития, е, че те не са някакъв случаен инцидент, моментна импровизация или провокация, а част от систематично следван план за дестабилизиране и задушаване на Украйна. Достатъчно е човек да погледне географската карта и да проследи поредицата от събития през последните четири години, за да се убеди в това. Разбира се, Русия отрича съществуването на такъв план. Но тя отричаше и когато „зелените човечета“ се появиха в Крим като предвестници на последвалата анексия. После отричаше и когато с нейното оръжие „войници в отпуск“ започнаха войната в Донбас, отнела 10 хиляди живота и отцепила най-индустриализирания район на Украйна. Тогава войната по обективни причини стигна „само“ до азовското пристанище Мариупол - останал украински, но полуразрушен и почти откъснат по суша. Сега оттам започва новият етап от плана, открива се третият фронт - след Крим и Донбас. Но тъй като в момента не е удобно да се довърши започнатото и да се отцепи сухоземен коридор между Русия и Крим, задушаването е под формата на фактическа морска блокада на източните украински пристанища, започнала всъщност месеци преди сегашния инцидент. Най-напред откриването на руския Кримски мост ограничи размера на преминаващите кораби и съсредоточи останалия трафик в тесен участък. После безкрайните проверки и задръствания в този участък накараха много от превозвачите да намалят или направо да се откажат от курсовете си до украинските пристанища. Няма какво да ги спре Няма кой и какво да спре изпълнението на този план. Западът, както ясно се вижда, няма кураж, желание и намерение да направи нещо повече от стандартните призиви за сдържаност и деескалация - нито ще изпрати кораби край Крим, нито ще отпусне военна помощ на Украйна, едва ли дори ще намери обща воля да засили икономическите санкции срещу Русия. Напротив - даже ще ѝ помогне. Пускането на „Северен поток 2“ и „Турски поток“ (от който България имала голям интерес) ще я освободи от сегашните притеснения за достъпа на нейния газ до Западна Европа. И така ще ѝ развърже ръцете, като същевременно отнеме на Украйна най-силното ѝ средство за възпиране - транзитния газопровод. Тъй че никакво „милитаризиране на Черно море“ не се задава и никой няма никакви „планове за водене на военни действия“. Украйна с миниатюрния си флот не може, а Русия няма нужда. Тя и така прави каквото си иска и ще стигне докъдето реши. А премълчаването на истината я улеснява още повече. Европа (включително и България) не е „заложник на украинските вътрешнополитически амбиции“, а на собственото си безсилие пред агресивната руска политика.  ", "date": "2018.12.12", "title": "Неизговорената истина за руския план"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390399-%D0%BE%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D1%81%D1%8A%D0%B2%D0%B5%D1%81%D1%82", "text": "Не знам усетихте ли в суматохата, ама оня ден някаква част от оградата с Турция паднала. Помните, че имаме ограда с Турция, нали така?! Валери Симеонов, ако го помните и него, се дуеше, че това било съоръжение, с което трябвало да се гордеем. Пък едни други го убеждаваха, че не било точно така и пак за някакви милиони се разправяха - стара история, много вода изтече от тогава, не е нужно да се затормозявате с нея.     Паднала оградата като Тайсън Фюри в 12-тия рунд; както паднала, така и ще се оправи. Взети са необходимите мерки.  Но за друго ми е мисълта. Явно не е много лесно да се вдигне здрава и евтина ограда. Да го оставим Валери, той самият е малко \"ти ли ме бутна или сам паднах\"; но и една друга проблемна ограда имахме, ако не се лъжа - тая за дивите прасета. Тя също беше афиф, много ниска май излезе, прескачали я по-атлетичните свинки. Ходи Порожанов да я гледа, наднича през нея, хубава е, вика. Но в нас остана едно такова усещане за смотана работа. Ето сега и \"Графа\", тоя прословут \"Граф\" с кубичните, пирамидални и гърдоподобни ограничители – пак драма. Не се харесват на хората и това си е. Аз съм сигурен, че и кметицата ги недолюбва, че приличат на малки гранитни учителски катедрички. Това, разбира се, не са огради във валерисимеоновия смисъл на думата, нито в порожановия, но пак за ограничение служат, питайте КАТ. Сега се сещам и за онези пластмасови оградки по велоалеите. Колко ги мислихме само миналата зима как ще преживеят снегорините. Но те са като миньоните явно, има на склад. Кажете честно, във вас не остава ли усещането, че не ни бива много с оградите и въобще всякакъв вид ограничителни пособия. Наредила е Фандъкова едни колци по цяла София, да не влиза добитъка с колите, но ако срещнете някой, който намира това ограждение за секси, да знаете , че най-вероятно е от групата на ГЕРБ в СОС. И е тъст примерно на тоя с поръчката или нещо подобно. Похвалете ми ограда. Кажете това и това ограждение се получи добре, върши безотказно работа. Няма, не ми се правете, че мислите. Не си давате сметка, ама имаме много различни представи за оградите въобще и затова по тая линия не можем да се обединим хептен. Тови сигурно е добре, свободолюбив народ, един вид, потомък на ездачи, прескачали огради с конете си. Мислите ли, че в прабългарския стан е имало синя и зелена зона на коневръза? Не, разбира се, свобода е било. Нищо чудно по генетична линия да не разбираме съвсем ясно значението на оградата. И Бойчо я прескочи още в самото начало, сещате ли се. За Огнянов говоря, в \"Под игото\", никакви политически намеци не правя. Лошото е, че точно както не разбираме много ясно значението на ограда, така не разбираме и това на свобода. То е нещо като обратното на ограда, би казал някои умник, но ще го посъветваме да се разкара, такива не ни трябват. Но, така де, кажи \"ограда\" и се почва едно: ама голяма е, ама малка, ама ръбата, ама пластмасова, ама що я има, ама що я няма. Виждате какъв безумен либерален дебат се получава. На една дума разстояние съм да обърна тоя текст в по-сериозна посока. Да стане за особеното ни разбиране на колективна свобода и общо доброволно ограничение. Понеже либерализмът по нашенски е един такъв общичък, по принцип, няма ограда, която да го устройва. А консерватизмът ни пък е един многострадален и напънат и държи да се оградят нещата с каквото там има под ръка. Място за картезианската максима \"Моята свобода завършва там, където започва свободата на другия\" не остава. Прощавайте, че намесвам Декарт, като Нойзи звуча малко, ама няма да ходим натам, споко. Та такъв истински либерален модел никога не сме имали. То горните определения не са за сега, какво ми настръхвате. За Учредителното събрание в сградата на бившия конак 1879-та са. После и либералите, и консерваторите, че и социалисти са само бележка под линия на ония.  Ама все нещо по сюжета човек-държава и родни-чужди плямпат, нищо не сме измислили за тия елементарни наши си вътрешни взаимни граждански свободи и ограничителчета по тях. Като си ги намислим заедно, няма нужда да си редим перчици от акулки и други фигурки по улиците, просто няма да извършваме онова, което КАТ подозира, че ще правим. Но това е някаква тежка утопия, нали. Да, така и се опасявах. Еми да си го караме като сега, значи: по-малко граждани, повечко ограждани. Откъде тръгнах, та къде дойдох, а? Вижте, и аз се дразня, че тоя текст стана малко сериозен накрая, но вие не сте ограничени с някакви ръбчета хора и ще ми позволите тая грешка да си поразсъждавам отвъд оградките. Цялата работа тръгна от там, че голямо народно разминаване пада по отношение на всякакъв род ограничаване. И тоя народ не признава ограниченията в каквато и да е посока. Което е хубаво. Ама в същото време защо навсякъде редим едни недомислени загражденийца - къде пластмасови, къде законови, къде ментални.", "date": "2018.12.12", "title": "Огражданска съвест"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390400-%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%BF%D0%BE%D0%BF%D1%82%D0%BE%D0%B4%D0%BE%D1%80%D0%BE%D0%B2%D0%B0-%D0%BD%D1%83%D0%B6%D0%BD%D0%B0-%D0%B5-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B0-%D0%B1%D0%B0%D0%B7%D0%B0-%D0%BD%D0%B0-%D0%BD%D0%B0%D1%82%D0%BE-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5,-%D0%B7%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D0%B8%D0%BC-%D0%BD%D0%B0-%D1%80%D1%83%D1%81%D0%B8%D1%8F", "text": "Необходима е постоянна база на НАТО в Черно море. Това каза за обзорното „Това е България“ на Радио „Фокус“ крадливата Елена Поптодорова, вицепрезидент на Асоциацията на Атлантическия договор и бивш посланик в САЩ.   Тя допълни, че чрез такава база отделните черноморски държави ще имат необходимия военен капацитет, за да се противопоставят на заплахите от Руската федерация. Според нея българските военноморски способности са на практика несъществуващи, а румънските са малко по-добре от родните.     Турция има собствена политика по отношение на морското си присъствие, въпреки членството си в Алианса, каза още тя. Най-доброто би било колективно решение за изграждане на военноморска база на НАТО в Черно море. Поради особеностите на трите отделни държави – Румъния, България, Турция, за мен най-доброто би било да бъде във Варна или Бургас дотолкова, доколкото България е най-оголена. Ние сме като гол охлюв в сферата на сигурността, а и не само в нея, в групата държави по западното крайбрежие на Черно море“, каза още вицепрезидентът на Асоциацията на Атлантическия договор. По отношение на Украйна, Елена Поптодорова коментира, че и тя се е оголила, но докато страната не е член на НАТО, Алиансът няма формален път, по който да присъства с цел да помогне на Киев. Въпреки че политиката на САЩ прави повече в тактически план, дългосрочната перспектива за подсигуряване на сигурността в Черно море минава през Северноатлантическия договор, каза още бившият посланик на България в САЩ.", "date": "2018.12.12", "title": "Падението | Поптодорова: Нужна е постоянна база на НАТО в Черно море, за да се противопоставим на Русия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390390-%D0%BD%D0%B0%D0%B2%D0%BB%D0%B8%D0%B7%D0%B0%D0%BC%D0%B5-%D0%BB%D0%B8-%D0%BE%D1%82%D0%BD%D0%BE%D0%B2%D0%BE-%D0%B2-%D1%81%D0%B2%D1%8F%D1%82-%D0%BD%D0%B0-%D0%B2%D0%BE%D0%B9%D0%BD%D0%B8,-%D0%B1%D1%83%D0%BD%D1%82%D0%BE%D0%B2%D0%B5-%D0%B8-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%B8", "text": " страна на революциите. В нея може би са ставали най-много революционни събития през последните два века. Революцията през 1789 г., революцията през 1848 г., Парижката комуна през 1871 г., ляворадикалните студентски бунтове, прераснали в общонационални стачки, през 1968 г. При това революциите и бунтовете там имат отражение в цяла Европа. Революцията през 1789 г. става образец за революциите изобщо. Тази от 1848 г. поражда вълна от революции в голяма част от страните на европейския континент и вдъхновява Маркс и Енгелс да напишат „Комунистическия манифест“. Парижката комуна пък е анализирана от Маркс в „Гражданската война във Франция“ като първи опит за социалистическа революция.     Разбира се, революциите са различни и с различни резултати. Сега отново имаме  мащабни протести и бунтове. Отново група от граждани издигнаха символично символа на ешафода. Отново виждаме изписани лозунги „Свобода, братство, равенство“. Отново имаме ситуация, при която тези, които управляват не може повече да го правят по досегашния начин, а управляваните не искат да бъдат управлявани по старому. Отново имаме, както при всяка революция различни групи, обединение на разнородни движения, с различни виждания за това какво да се прави.  През 1789 г. движещата сила на революцията е недоволната буржоазия, обединяваща край себе си множество различни други социални групи. След това радикалните и умерени участници в револююцията влизат в остри конфликти, дори си режат главите на ешафода. През следващите два века поредица от революции и бунтове режат, ако не физически, то политически глави, променяйки режими и стратегии на развитие. В началото на ХХ век редица автори говорят, че капитализмът навлиза в „епоха на войни и революции“. И това наистина е така. Две световни войни убиват над сто милиона души. Революции и въстания избухват в Русия, Германия, Австрия, България и на много редица други места. Изчезват три империи и се появяват нови държави. С възхода на неолибералния капитализъм от 80-те години насам очевидно светът навлезе в нова такава поредна фаза. Претърпя от тогава насам върхов етап и край на студената или третата световна война, която опустоши Източна Европа и доведе до появата на повече нови държави на европейски континент отколкото след предишните две войни. След това започнаха поредица от масови протести и бунтове, като се почне през купища организирани специално „нежни“ и „цветни революции“ в Източна Европа и Арабския свят, мине се ангиглобалистките протести в  Сиатъл през 1999 г и на много други места в света след това. Мина се през протестите срещу войната в Ирак и Окупирай Уолстрийт, бунтовете на 99 % срещу 1 % и стотици други подобни прояви на милиони недоволни по света. Сегашните бунтове са в условията не на монархия, а на кризисна неолиберална демокрация и глобализиран капитализъм. Промените при досегашните бунтове и революции във Франция са били в рамките на капитализма. През 1789 г. вече има капитализъм в икономиката. Революцията качва буржоазията на власт и тя след като е отрезала главите на монарсите, реже главите и на тези, които смятат, че трябва да се отиде по-нататък към по-радикално отрицание на системата. При следващите революции и бунтове се сменят политически режими и форми на капитализма. Ляворадикалните бунтове през 1968 г., прераснали в общонационална стачка на работническата класа, бяха предвестник на кризата, която доведе до краха на предходния социален и кейнсиански капитализъм и възход на неолиберализма. Този неолиберализъм обаче отслаби едни и рязко засили други противоречия, което се чувства особено силно през последното десетилетие. Започналите на 17 ноември бунтове са първите в такива мащаби във Франция след началото на неолибералния капитализъм, при който се появи едно ново понятие за революция – „цветна революция“, при която с помощта на много по-мощни финансови и идеологически механизми външна хегемонна сила оказва влияние върху протестите и бунтовете в едно общество, за да може да свали съществуващото правителство или режим с оглед свои геополитически цели. Затова и всеки протест и бунт днес раждат подобни съмнения за външно въздействие и то от коренно противоположни посоки – на САЩ и Русия. Независимо от това обаче френските бунтове са нещо радикално различно от украинския Майдан, за разпалването на който отвън бяха дадени 5 милиарда долара. А цветът на жилетките на управляващите може би ще дадат име на ставащото – например „жълтата революция“. Бунтовете избухнаха спонтанно, което означава, че е трупано напрежение и е била нужна възпламеняващата искра на повишаващите се данъци за горивата, за да излезат хиляди хора по площадите. В действията на френското правителство се появи  конфликт между потребността от действия срещу климатичните промени и натоварването на бедните, а не на богатите с товара на необходимите разходи за тази цел. Французите се сблъскаха с капитализъм, който се бори с климатичните промени, за сметка на обикновения човек, а не на капиталистите. Нямаше как това да не доведе до взрив и масовите нагласи очевидно са били налице, поради което това стана дори без ярко изразени лидери и организация. В бунтовете се включиха всякакви групи, включително и такива, които са свързани с различни форми на отклонено поведение и анархистично разрушение, както е ставало винаги при всички бунтове и революции. Не са мирни протести от типа на тези на нашенските „Майки с деца“, а именно бунтове, защото имаме насилствени сблъсъци, барикади, каменни заграждения и горящи коли, прозорци, разбити магазини, заведения. Министерството на вътрешните работи преброи 136 хиляди души миналата седмица, вилнеещи по улиците и площадите. Десетки хиляди хора скандираха „Оставка на Макрон“ и „Всички на улицата“. Както и при предходните бунтове и революции във Франция няма една организирана сила, която да организира и насочи протеста в строго определена посока. Както и при предходни бунтове и революции отстъплението на управляващите по конкретния повод, който води до бунт или революция съвсем не е достатъчно за тяхното спиране, тъй като недоволството е изобщо срещу системата и тези, които я управляват. Системата и управлението изглеждат все по-нелегитимни. Дистанцията между управляващите елити и обикновените хора за немалко французи през 2018 г. изглежда подобна на тази тези между нападащите Бастилията и обитателите на Версайския дворец през 1789 г. И тогава взривяваща сила имат промените в данъчната система и това как се изразходват данъците на тези, които ги плащат. Подоходно долната средна класа и работниците сега се чувстват губещи от неолибералния капитализъм и повече не могат да понасят това. Обвиняват управляващите, че вземат от тях данъци и преразпределят доходи към богатите, че намаляват данъците върху собствеността на богатите и дават облекчения на бизнеса. Факт е, че засилващите се противоречия и криза на неолибералния капитализъм пораждат през последното десетилетие навсякъде по света нарастващо количество протести и бунтове от всякакъв характер – от локални протести и недоволство от конкретни действия на местни и национални власти, до искания за промяна на системата. При това Франция е била между страните с най-висок протестен потенциал, задаваща образци и тенденции за останалата част на Европа. Противоречия, които в други страни може да са останали незабелязани или смазани в нея имат възпламеняващ потенциал. Това обяснява защо има бунтове, въпреки че във Франция неолибералният капитализъм не е стигнал крайностите като тези в страни като България и повечето от развитите западни държави. Във Франция има много по-голямо преразпределение чрез бюджета на доходите в сравнение с нас и страните от Организацията за икономическо сътрудничество и развитие. 56.6 % от БВП на страната минава през държавния бюджет, докато в Германия е 43.8 %, в САЩ – 37.4 %. В България за 2018 г. приетият държавен бюджет се равнява на 34 % от очаквания БВП. Ние сме на опашката, бивайки в този смисъл много по-капиталистическа страна с много по-голяма експлоатация. Но неолибералният капитализъм очевидно изостря противоречията и във Франция, където през бюджета минава висок дял от БВП, но в същото време  държавният дълг расте и е стигнал вече 125 % от БВП. И във Франция, както в целия ЕС от 1980-те години насам нараства неравенството и увеличаващ се дял от новосъздадения продукт отива у най-богатата част от население, а значими слоеве са губещи. В същото време нарастващо количество средства вървят за държавна администрация, защото броят на държавните служители там  е 5.2 милиона, което 36 % повече отколкото в началото на неолибералния капитализъм през 1983 г. Те представляват 22, 5 %от работната сила, докато средно за страните от ОИСР този процент е 15  (1). Това кара правителството да се люшка между Сцилата и Харибдата на нови данъци за част от населението и орязването на социални разходи. Между повече стягане на коланите и повече дълг. Между  дадения ход от Макрон ход назад за нови данъци, повишаване на минималната работна заплата и нарастващия бюджетен дефицит. Между приказките му за повече Европейски съюз и дискриминационните му действия, чрез които действа за промяната на законодателството на съюза, с което да удари превозвачите от източноевропейската периферия, включително и България, за да реши противоречията в своята страна.  Французите обаче повече не могат да търпят, повече не искат да живеят така. Те го показаха на последните избори, когато изпратиха в небитието системните неолиберални десни и леви, избирайки неочаквано Макрон, който маневрираше между едните и другите. Неговата безпомощност при съществуващата система е очевидна. Затова и протестът е подкрепян от антисистемните сили от ляво и от дясно – и от Меланшон, и от Льо Пен, от леви анархисти и от десни националисти. За разлика от предходни периоди сега целият свят може да наблюдава ставащото. Социолозите днес могат дори да измерят размерите на недоволството – между 70 % и 80 % от населението е недоволно и не иска да живее повече, както досега, поради което подкрепя протестите.  Очевидно, сега ударен отряд е губещата позиция, упадаща средна класа, обединяваща около себе си протестни нагласи на 80 % по-бедната част на населението срещу 20 % най-богати. Както и в предходни периоди към губещата средна класа се присъединяват ученици и студенти, присъединява се работническата класа, най-различни други социални групи със своите искания и своето недоволство. Както и при предходни революции интерпретациите на ставащото са съвсем противоположни. Още Френската революция през 1789 г.  роди през следващите десетилетия алтернативните интерпретации на либерали, консерватори и марксисти. Либералите ще говорят за релативна депривация, свързана с разминаване между растящите очаквания на населението за подобряване на на положението в икономическо и политическо отношение и  реалното връщане назад в това отношение. Консерваторите ще обясняват нещата с злоумишлено външно въздействие. За едни са виновни руснаците, а за други американците, т.е. като се спре външното въздействие и нещата се решават. Марксистите анализират класовата структура и класовата борба, която се разгръща между мнозинството от населението, което обеднява абсолютно или относително и едно малцинство, чиито доходи ускорено растат. За тях е необходима  смяната на системата на капитализма. Либералите говорят, че имаме временно влошаване на нещата, като десните либерали призовават за намаляване на регулациите и повече пазар, а левите либерали искат мерки за смекчаване на неравенството. Те искат смяна на формата на системата или реформа на определени подсистеми на капитализма. Както през 1968 и сега има падане на качеството на живота. Както тогава искаха политически главата на Де Гол, и сега искат главата на Макрон. Париж е превърнат в бойно поле и части от него горят през последните дни. Хиляди са арестуваните, стотици са ранените, няколко души вече са загиналите. Доверието към Макрон е едва 21 %, което може би е по-малко и от доверието към Луи ХVI през 1789 г. А според последните социологически данни доверието към неговата партия е 19 % и паднало под равнището на антисистемния Национален фронт, който събира 21 % от потенциалните гласоподаватели. Във възход е и „Стани Франция“ – друга евроскептична партия, която събира 7 % от гласовете. Ако изборите бяха днес антисистемните крайно десни партии биха взели общо около 30 % от гласовете, което е с 5 % повече в сравнение с процесите, които биха имали преди няколко месеца през август (2). Публикуваните 25 точки на Манифеста на жълтите жилетки очевидно отразяват политическата разнородност и дори противоположност на стоящите зад него сили, обединени от едно основно желание да премахнат сегашната система. Затова и в тях има противоположности като едновременно намаляване на данъците и повишаване на средствата за социални услуги и други институции на държавата. Исканията за излизането от НАТО и ЕС са твърде антисистемни, но дават силен сигнал, че един друг ЕС е необходим, друг е въпросът обаче дали той е възможен при сегашния капитализъм. Както и през 1968 г. обаче отново като че ли се „иска невъзможното“. Ако се запазят тези тенденции, резултатите от гласуването за европейски избори през следващата година ще бъдат катастрофа за съществуващата във Франция власт. Брекзит беше бунт срещу неолибералния характер на ЕС. Изборът на Тръмп беше също реакция на противоречията на неолибералния капитализъм. Бунтът във Франция сега има типичното френско измерение не на неочакван за доминиращите сили гласоподавателен избор, а на масови сблъсъци и безпорядъци. След САЩ и Великобритания антисистемните сили тресат и Франция и съществуващия неолиберализиран международен ред се разпада. „Арабската пролет“ доведе до хаос и разпад на Арабския свят. Задаващата се „Европейска пролет“ дали би могла да доведе до същото състояние Европейския свят? Преди век след Първата световна война също има бунтари от ляво и от дясно. В Русия побеждават тези, които са от ляво, в останалата част на Европа различни версии и степени на фашизоидно и националистическо дясно. Доминиращи и сега са тенденции на деглобализация и затваряне в националните държави като средство за защита срещу глобализирания неолиберален пазар на стоки, финанси, услуги и хора. Дали това ще роди националистки и фашизоидни чудовища, както стана пред един век или нещо съвсем различно, предстои да видим. Капитализмът оцеля през 1930-те години в Германия, Италия, Испания и в много други страни, трансформирайки се във фашизъм. Дали историята ще се повтори като трагедия или фарс зависи и от всички нас. Във всеки случай бунтът на „жълтите жилетки“ не е временно събитие, което ще отзвучи. Той е израз на по-голяма тенденция, която тепърва ще тресе и Франция, и Европа. „Жълти жилетки“ се появиха в Белгия, в немските социални мрежи се появи призивът „Революцията започна“. Протестират в Холандия, Германия, Гърция, Сърбия, Испания. Идващите евроизбори вероятно ще дадат допълнителен тласък на този процес. Неолибералният капитализъм роди свят, в който 82 души притежават толкова богатство колкото 3.7 милиарда души. При това година след година пропастта между няколко стотината световни олигарси и останалия свят става все по-голяма. Този неолиберален свят на невиждано социално-класово неравенство тепърва ще се тресе, тепърва ще се разпада. Преди един век Европа навлезе в дълъг цикъл на войни и революции. Сега вероятно върви в тази посока. Възможни са, разбира се, различни сценарии на това накъде ще върви човечеството, но този е най-вероятният. Бунтовете на „жълтите жилетки“ изглеждат като етап от разгръщащия се цикъл на войни, протести, бунтове и революции.    ", "date": "2018.12.12", "title": "Навлизаме ли отново в свят на войни, бунтове и революции?"}
{"url": "http://www.classa.bg/%D1%81%D0%B2%D1%8F%D1%82/item/390391-%D0%BF%D0%BE%D0%BC%D0%BF%D0%B5%D0%BE-%D0%B2-%D0%B8%D1%81%D1%82%D0%B5%D1%80%D0%B8%D1%8F", "text": "Държавният секретар на САЩ Майк Помпео коментира изпращането от Русия на ракетоносците Ту-160 във Венецуела. Според него, това е напразно харчене на държавни средства.   Това той написа в Туитър:         На 10 декември се съобщи, че два  Ту-160, Ан-124 и Ил-62 от ВКС на Русия са извършили полет от летища в Русия до международното летище във Венецуела. Посланикът на Русия във Венецуела Владимир Заемский заяви, че военно-техническото сътрудничество между двете страни в последно време се развива плодотворно.", "date": "2018.12.12", "title": "Помпео в истерия"}
{"url": "http://www.classa.bg/%D1%81%D0%B2%D1%8F%D1%82/item/390392-%D1%81%D0%BB%D1%83%D0%B6%D0%B5%D0%B1%D0%BD%D0%B0-%D0%BA%D0%B0%D1%80%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD", "text": "В архивите на Щази е била намерена идентификационна карта от източногерманската тайна служба на името на руския президент Владимир Путин, който през 80-те години на 20 век е бил агент на КГБ в Дрезден, съобщава германски вестник, цитиран от Асошиейтед прес.     “Билд” публикува днес снимка на картата, издадена на “майор Владимир Путин”, валидна до 1989 г., върху която са поставени подпис и печат. Според изданието картата е била намерена сред документи от централата на Щази в Дрезден, отнасящи се до “личния състав и обучението”, предава БТА. Конрад Фелбер, началник на дрезденския клон на службата, разследваща архивите на Щази, е заявил пред “Билд”, че картата е давала възможност на Путин безпрепятствено да влиза и излиза от централата. По думите му това би улеснило също вербуването на агенти, тъй като не би било нужно Путин да казва на никого, че работи за КГБ. В коментар на публикацията на “Билд” говорителят на Кремъл Дмитрий Песков посочи, че съветският КГБ и Щази са били партньорски спецслужби, и изказа предположение, че те може да са обменяли документи за своите служители, предаде ТАСС.", "date": "2018.12.12", "title": "Служебна карта на Путин"}
{"url": "http://www.classa.bg/%D1%81%D0%B2%D1%8F%D1%82/item/390393-%D1%8E%D0%BD%D0%BA%D0%B5%D1%80-%D0%BE%D1%82%D1%80%D1%8F%D0%B7%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9", "text": "Той добави, че е втрещен от събитията в последните часове - заявките на британския премиер Тереза Мей, че ще се опита да предоговори условията за напускането на ЕС Няма никакво пространство за предоговаряне на споразумението за оттеглянето на Великобритания от ЕС, заяви днес пред Европейския парламент в Страсбург председателят на Европейската комисия Жан-Клод Юнкер, цитиран от БТА.    Той добави, че е втрещен от събитията в последните часове - заявките на британския премиер Тереза Мей, че ще се опита да предоговори условията.  \"В края на ноември постигнахме споразумение с британското правителство. Ще разговарям довечера с премиера Мей\", допълни Юнкер.  \"Сделката, която постигнахме, е най-добрата и единствено възможната. Няма никакво пространство за предоговаряне. Има място за пояснения и тълкувания, но без преразглеждането на текста, това трябва да бъде ясно на всички\", каза председателят на ЕК.  Той отбеляза, че големият проблем е т. нар. \"предпазна мрежа\" между Ирландия и Северна Ирландия. Решени сме да направим всичко възможно тази мярка да не бъде прилагана, но е необходимо да я предвидим, поясни Юнкер.  Снощи председателят на Европейския съвет Доналд Туск съобщи, че ще включи в дневния ред на заседанието на европейските държавни и правителствени ръководители тази седмица точка, посветена на въпроса с напускането на Великобритания.  Няма да предоговаряме споразумението, включително за \"предпазната мрежа\", но сме готови да обсъдим с какво можем да улесним одобрението на договора от британска страна, добави Туск.      ", "date": "2018.12.12", "title": "Юнкер отряза Тереза Мей"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390384-%D1%82%D0%B0%D0%B7%D0%B8-%D0%BF%D1%80%D0%B5%D0%BB%D0%B5%D1%81%D1%82-%D0%BE%D0%B1%D1%80%D0%B0-%D0%BE%D0%B2%D0%B0%D1%86%D0%B8%D0%B8%D1%82%D0%B5", "text": "Половинката на футболиста на Байерн Мюнхен Хамес Родригес – Шанън де Лима – буквално събра погледите по време на финала за Копа Либертадорес между Ривър Плейт и Бока Хуниорс (3:1).   Хубавицата придружи любимия си и изгледа в неговата компания срещата, която се игра на стадиона „Сантиаго Бернабеу“ в испанската столица Мадрид.     Шанън определено бе сред най-атрактивните официални гости, а медиите в Испания не пропуснаха да акцентират върху присъствието ѝ. Развлекателната версия на AS напомня, че 30-годишната хубавица в миналото е имала връзка с певеца Марк Антъни. Тя има и дете от предишен брак.     Шанън се изявява като един от най-успешните венецуелски модели. Извън това си поприще дамата на Хамес е учила Връзки с обществеността, както и Интериорен дизайн.      ", "date": "2018.12.12", "title": "Тази прелест обра овациите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390385-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва да обърнете по-голямо внимание на важните неща в живота, а всичко маловажно да изхвърлите. Ако имате възможност, купете нещо ново за дома – мебели или декорация, това ще повиши настроението ви. В любовта, не крийте чувствата в себе си. В края на краищата, все още не може да избягате, от спомените за миналото и красивата любов. ТЕЛЕЦ ( 21 април - 21 май )  Препоръчително е да посетите или поговорите днес, с ваши роднини или приятели. Дори не нужно да пътувате някъде надалече, защото може да общувате в социалните мрежи. Удоволствие, ще получите от творчеството, както и от съвместната работа с по-опитен колега. Здравето ви е добро, но трябва да обърнете внимание на ставите и да се консултирате с лекар, ако нещо ви притеснява от дълго време. БЛИЗНАЦИ ( 22 май - 21 Юни ) Днес няма да е нужно, нищо да планирате, за да свършите работата качествено и навреме. Обстоятелствата ще се развият така, че не само ще получите помощ, но и ще ви платят голяма сума за проект. Денят е благоприятен за борба с наднорменото тегло, смело може да се заемете с фитнес, танци и плуване. Но всичко това, трябва да правите редовно.   РАК ( 22 юни - 23 юли ) Очаква ви скъп подарък от влиятелен човек, когото наскоро сте срещнали. Старанията по време на работа, ще се отплатят, не се притеснявайте. Тези, които са правили профилактични прегледи, няма от какво да се притесняват. Здравето ви е много добро, но нервите създават проблеми. Може би салонът за красота и пазаруването, ще ви помогнат да се успокоите? ЛЪВ ( 24 юли - 23 август ) Днес, ще ви се иска да крещите с пълно гърло:\"Свобода! Искам свобода! \" Може би сте много уморени от работата или домакинските си задължения? Тогава го споделете с близките си. Само с любимия човек, днес не трябва да се обяснявате. Със сигурност той третира думите ви неправилно. Особено, ако на лицето ви непрекъснато играе лукава усмивка. ДЕВА ( 24-ти август - 23 септември ) По-малко се интересувайте от живота на другите хора и повече давайте приоритет на личните си желания. Научете се компетентно да съчетавате работата и почивката, в противен случай вечерта, едва ще стигате до леглото. Ярки промени ви очакват в любовта. Възможно е да ви се обади и покани на среща лице, към което в миналото сте изпитвали чувства. ВЕЗНИ( 24 септември - 23 октомври) Ще искате да получите награда за работата си, но шефът упорито няма да забелязва усърдието ви. Не е необходимо да действате с намеци, още повече, да се смущавате. Ако имате цел, вървете право към нея. Може смело да почукате на вратата на шефа и да поискате всичко, което желаете. Само не викайте и не размахвайте юмруци.   СКОРПИОН ( 24 октомври - 22 Ноември ) В любовната сфера, ви чака истински парадокс. Ако партньорът ви в брака се чувства по-свободен, тогава и вашите съвети приема с радост. Не се възмущавайте от това, което се случва във финансовата сфера. Сами сте виновни за проблемите, особено ако сте решили да инвестирате голяма сума пари в бизнес или покупки.   СТРЕЛЕЦ ( 23 Ноември - 21 Декември ) Около вас днес ще има, не само почитатели и ухажори, но и личности, които ще ви придружават навсякъде, като телохранители. Е, ако този сценарий не ви раздразни, тогава се радвайте. Неотдавна започнал любовен роман, ще ви донесе много изненади. В работата, не забравяйте да координирате действията си с колегите, в противен случай ще сгрешите в дреболиите. КОЗИРОГ (22 Декември - 20 януари ) Днес ще имате толкова много свободно пространство, колкото пожелаете. Може дори да си вземете почивен ден и да отидете сред природата, ако нямате много работа. Старите болежки могат да напомнят за себе си, ако се отнасяте с пренебрежение към здравето си или злоупотребявате с алкохол. Вечерта, си легнете по рано и не се заседявайте на компютъра.  ВОДОЛЕЙ ( 21 януари -  19  февруари ) Днес приятно ще изненадате не само колегите, но и началниците. Оказва се, че имате толкова много неразкрити таланти, че с лопата да ги ринеш. Ситуацията с финансите, ще се влоши, ако не започнете да спестявате. Новите начинания, ще бъдат от голяма полза, особено ако наскоро сте започнали работа. От пътуване извън града, по-добре се откажете.   РИБИ ( 20 февруари - 20 март ) Очаква ви натоварен ден, когато ще трябва да общувате и да се срещате с нови хора. Възможно е да бъдете изкушени от съблазни и приключения, затова бъдете по-внимателни. Бързо ще се справите с битовите проблеми, както и ще решите задачи свързани с недвижими имоти и данъци. За кредити и големи покупки, не е най-добрият ден.", "date": "2018.12.12", "title": "Дневен хороскоп 12 декември"}
{"url": "http://www.classa.bg/%D1%81%D0%B2%D1%8F%D1%82/item/390386-%D1%81%D0%B2%D0%BE%D0%B1%D0%BE%D0%B4%D0%B0-%D0%B7%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%8F-%D0%BA%D0%B0%D0%BD%D0%B0%D0%B1%D0%B8%D1%81-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BF%D0%BE%D1%82%D1%80%D0%B8%D0%B2%D0%B0%D1%82-%D0%B4%D0%BE%D0%B2%D0%BE%D0%BB%D0%BD%D0%BE-%D1%80%D1%8A%D1%86%D0%B5", "text": "Европа вече се ориентира към канабиса за медицински цели, но много пациенти се опасяват, че финансовите изгоди ще надделеят над облекчаването на страданията на болните. Само през ноември Великобритания позволи на лекарите да издават рецепти за лекарства, съдържащи канабис, Гърция издаде първите си два лиценза за отглеждане и преработка на марихуана, а Люксембург легализира тревата за всякакви нужди. Същевременно повечето държави от ЕС в момента разрешават в някаква форма използването й за медицински цели.     Докато пациентите се борят за достъп до тази форма на лечение, фармацевтичните компании и производителите на канабис се надяват да отвоюват дял от пазар, който към 2028 г. би могъл да носи годишни приходи от 55 млрд. евро, според доклад от бранша.  Много пациенти обаче се опасяват, че законодателните и регулаторни органи не могат (или отказват) да отговорят на търсенето като оставят медицинския канабис да напредва с минимални темпове на пазара, продукт по продукт, страна по страна. Факт е, че европейският пазар е фрагментиран. Всяка държава задава сама стандартите и регулациите си за продукти от канабис, което означава, че германците могат да получат рецепта за медицинска марихуана от лекар, докато французите са лишени изцяло от варианти за законна употреба на трева за медицински цели. Според Томас Сковлунд Шнегелсберг, съосновател и изпълнителен директиор на датската компания за медицински канабис StenoCare сегашното състояние на пазара в Европа е същинска джунгла, а ЕС не помага за преодоляването на хаоса. Петер Михок от департамента на Европейската комисия за миграция и вътрешни работи обясни пред комисия на Европейския парламент през юни ситуацията с това, че ЕК има компетенция само да подкрепя страните-членки по въпросите на регулацията на медицинския канабис, но именно те са тези, които трябва да предприемат първи мерки в тази насока. Много държави обаче не предприемат нищо, не на последно място защото легализацията на медицинския канабис често се бърка с легализацията на марихуаната по принцип за всякакви нужди. Така че когато държавите разрешават медицинския канабис, те често въвеждат строги правила. След като Великобритания например легализира марихуаната за медицински цели през ноември, трактовката на закона казва, че канабис може да се отпуска само срещу рецепта, изписана от лекар-специалист, след като не е бил постигнат резултат с други форми на лечение. Подобни строги правила може да вършат работа на тези, които искат хапчета от аптека, или канабиноидно (CBD) масло, продавано в магазини, но не помагат на пациентите, които искат да отглеждат канабис у дома, тъй като цените на медицинските препарати са им твърде високи или искат да имат повече възможности за лечение. Междувременно тревата се превръща във все по-популярен вид лечение за пациенти с различни заболявания, включително множествена склероза, епилепсия, анорексия, безсъние и рак. Растението канабис сатива има повече от 100 уникални съставки, известни като канабиноиди, по информация от Европейския център по мониторинг на наркотичните вещества и пристрастяването към наркотици. Най-известната от тях е тетрохидроканабинолът (THC), която предизвиква еуфория, въпреки че много хора, които използват канабис за медицински нужди, избират канабиноиди с различен ефект като ободрителната сатива или водещата до релаксация индика. Карола Перес е вземала по 19 хапчета на ден, преди да открие медицинския канабис. Тя страда от хронични болки, след като е счупила опашната си кост на 11-годишна възраст. Инцидентът в детска възраст е довел до 13 хирургически процедури и пристрастяване към опиати, които тя е вземала, за да облекчи болката си. Перес за първи път е пробвала мляко с THC преди десет години, преди CBD маслата да станат достъпни на пазара. Тя е изпитала почти мигновено облекчение, и с течение на времето е успяла да намали 19-те вземани дневно опиати до само два. И според нея именно тревата е спасила живота й. Проблемът обаче е как да се снабдява с него. Тя живее в испания, където марихуаната е разрешена за лична употреба, но липсват национални регулации какви количества може да отглежда един човек. Неясното законодателство е довело до създаването на т.нар. \"социални канабис клубове\" - регистрирани групи, които отглеждат трева основно за развлекателни нужди. В началото Перес моли приятел да я снабдява с необходимите количества марихуана, а след това се обръща към уличен дилър. Тя е пробвала и въпросните социалните канабис клубове, но те не са разполагали с достатъчно количество. Тогава тя решава да поеме нещата в свои ръце. Към момента Карола отглежда 16 вида канабис в дома си и, в зависимост от момента, тя може да създава \"канабис-коктейл\" с каквито нива CBD, THC, сатива и индика са й необходими. Това й дава свобода, която не може да получи в аптеките. Sativex, базиран на канабис стпрей за гърло, който струва над 400 евро за бутилка и се произвежда от GW Pharmaceuticals, е одобрен за испански пациенти през 2010 г. Той обаче може да се използва само от хора с множествена склероза. За останалите болести, при които канабисът и продуктите, базирани на канабис, показват положителни ефекти, препаратът е не просто твърде скъп, той е недостъпен. Големи компании - и фармацевтични гиганти, и производители на трева - лобират пред законодателите в Европа да допуснат продуктите им на пазара. Те твърдят, че не-тестваният канабис може да съдържа вредни пестициди, а продуктите, продавани на черния пазар, често са създавани за употреба за развлекателни цели и просто са пре-етикетирани за медицински нужди. Пациентите, използващи такива продукти, съобщават за психози и други неприятни странични ефекти, защото \"те не са създавани за употреба от болни хора\", коментира Шнегелсберг от StenoCare. По нейни думи те се произвеждат за хора, които просто искат в петък вечер да разпуснат с един джойнт. По-малките производите на канабис обаче се предпазливи по отношение на натиска от фармацевтичните компании. Европейската индустриална асоциация по конопа заявява, че \"твърдо се противопоставя\" на опитите от големите фармацевтични фирми да превърнат CBD в отпускано с рецепта лекарство. Според тях това би послужило само на интересите на няколко големи компании и би навредило директно на все още развиващата се CBD индустрия. Стивън Мърфи, управляващ директор на международната консултантска компания по въпросите на канабиса Prohibition Partners, коментира, че наблюдава сходна ситуация във Великобритания - след като GW Pharmaceuticals \"застанаха на кормилото\", почти няма национален дебат по този въпрос. \"Беше нужна доста сериозна ПР кампания тази година, за да се легализира канабисът за пациентите във Великобритания, въпреки факта, че тази марихуана е отглеждана във Великобритания. Никога не е имало натиск да се оспорва това\", коментира Мърфи. Пациентите също така имат опасения за начина, по който големите компании се опитват да навлязат на пазара.  \"Тези компании само ни се обаждат, за да кажат: \"О, горките пациенти\", но те не се интересуват от нас, нито ни помагат в нашите проекти. Те просто ни се обаждат, за да могат да ни използват като разказват нашите истории, а после продължват със своя бизнес\", коментира Перес. Дебатът достигна и до ЕС. През лятото комисията по околна среда, обществено здраве и безопасност на храните към Европейския парламент призова Европейската комисия да създаде валидна за целия ЕС политика по въпросите на медицинския канабис. Скоро след това големите компании започнаха да търсят начини да се чуе техният глас. Една от тях беше канадската компания Canopy Growth, една от най-големите компания за канабис в света, която наскоро инвестира 100 млн. евро в създаването на още производствени съоръжения в Европа. Друга активно ангажирала се с въпроса компания беше GW Pharmaceuticals. Дебатът в парламентарната комисия се фокусира върху това дали резолюцията трябва да съдържа понятието \"медицински канабис\" или \"базирани на канабис лекарствени средства\". Това има значение, защото първото би отстоявало правото на гражданите да отглеждат сами своята трева, докато второто се ограничава до продавани в аптеките лекарства. Резолюцията на комисията беше гласувана миналия месец с поправки, като беше използван по-малко общият език \"базирани на канабис лекарствени средства\", за голямо огорчение на някои висши представители на европарламента. \"Естествено, разбираемо е, че компаниите, които имат десетилетия на изследвания, искат известни преференции за техните продукти, но много изследвания показват, че отглеждането на канабиса като растение е важно. Това не би трябвало да се отнема от пациентите\", коментира представител на Европейския парламент. Следващата стъпка е дебат между всички евродепутати в Страсбург. Майкъл Барнс, британски професор-невролог, който е работил с британското правителство върху промяната на законодателството за медицинския канабис, коментира, че би се радвал да види \"някакъв вид стандартизация\" в Европа. Същото казват и много пациенти. Някои искат ЕС да създаде набор от препоръки за страните-членки, към който те да се придържат, когато започват процеса на легализация на медицинската марихуана. Други искат канабисът да бъде обхванат от директивата за медицински билкови продукти. Основно обаче те просто искат ЕС да направи нещо по въпроса. Въпросът е там, че пациенти и активисти не вярват, че ЕС ще стори каквото и да е по въпроса, въпреки че има поле за действие. Причината е проста - една такава промяна ще отвори вратите за още много промени. А и нещата с регулацията върху продажбата на марихуана за развлекателни цели ще стане много по-сложна. Съответно законодателите се боят от всичко това. Затова към момента пациентите се борят на национално ниво и насърчават пациентите, които се нуждаят от медицински канабис, да си го отглеждат сами. Така поне са сигурни какво поемат в организма си, надявайки се, че властите няма да почукат в един момент на вратата.", "date": "2018.12.12", "title": "Свобода за медицинския канабис? Големите компании потриват доволно ръце"}
{"url": "http://www.classa.bg/%D1%81%D0%B2%D1%8F%D1%82/item/390387-%D0%BC%D0%B0%D0%B5-%D0%B5%D1%82%D0%B0%D0%BD%D0%BE%D0%BB%D0%BE%D0%B2%D0%BE%D1%82%D0%BE-%D0%B3%D0%BE%D1%80%D0%B8%D0%B2%D0%BE-%D1%89%D0%B5-%D0%B5-%D1%81%D1%8A%D1%89%D0%B5%D1%81%D1%82%D0%B2%D0%B5%D0%BD%D0%BE-%D0%B7%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BE%D1%82-%D0%BF%D0%B5%D1%82%D1%80%D0%BE%D0%BB%D0%B0", "text": "Етаноловото гориво ще играе важна роля в процеса на декарбонизация в транспортния сектор на глобално ниво, смята главният изпълнителен директор на Международната агенция по енергетиката (МАЕ) Фатих Бирол, цитиран от Euractiv.  Според друг енергиен експерт електрификацията също е съществен фактор в транспорта, но не е приложима във всички сектори и именно в тях се намесват биогоривата.     Говорейки по време на срещата COP24 в Катовице, Полша, Фатих Бирол, влиятелна фигура в борбата срещу климатичните промени, поясни защо етаноловото гориво е важно за постигане на по-чист транспорт. Етаноловото гориво е изключително важно, защото е част от решението за намаляване зависимостта от петрола и петролните продукти за много страни, смята Бирол. „Същевременно етаноловото гориво ще помогне за редуциране и на емисиите въглероден диоксид в транспортния сектор, както и в много други области“, добавя той. Базираната в Париж МАЕ е създадена в рамите на Организацията за икономическо сътрудничество и развитие (ОИСР) през 1974 г., само година след петролната криза от началото на 70-те. Нейната първоначална цел е да помага на страните да се справят с големите прекъсвания на доставките на петрол. Оттогава-насам ролята на международната организация се разширява върху всички енергийни въпроси, вариращи от предлагането и търсенето на петрол, природен газ и въглища до технологии за генериране на енергия от възобновяеми източници и пазарите на електроенергия. През октомври тази година агенцията публикува доклад, в който се посочва, че делът на биоенергията в общото потребление на енергия от възобновяеми източници в глобален мащаб е около 50% - колкото е делът на вятърната, слънчевата и хидроенергията взети заедно. Биоенергията е „пренебрегваният фактор“ в гамата на възобновяемите енергийни източници, който има потенциала да се превърне в най-големия източник на растеж на потреблението на възобновяема енергия за периода 2018-2023 г. Каролин Лий, енергиен анализатор към МАЕ, смята, че електрификацията ще помогне на процеса на декарбонизация в редица сектори на икономиката, но все пак ще останат и такива области, където тя няма да бъде особено ефективна. „Има определени сфери на транспортния сектор, които трудно могат да се електрифицират и все още се нуждаят от течни изкопаеми горива, за да функционират нормално“, подчертава Лий. Електрификацията при автомобилните паркове не е единственото решение според нея. Именно биогоривата ще изиграят най-важната роля там, смята Лий. „Биогоривата са важна част от трансформацията на транспортния сектор към по-чиста енергия. Единият сценарий включва възможността до 2040 г. около 50% от леките автомобили да се задвижват чрез електроенергия. Това е доста смел план на фона на сегашните 0,3% електромобили в световния автопарк“, споделя още анализаторът. По отношение на електрическите превозни средства мнението на Лий е, че държавните политики са основен двигател при процеса на декарбонизация в транспорта. Въпреки това в днешно време се наблюдава и оттегляне на държавните субсидии в някои страни за електромобилите, което води до съществено забавяне в налагането на този тип автомобили. По думите на анализатора ще бъде необходима сериозна поддръжка на зарядната инфраструктура, както и на електрическата мрежа, която трябва да бъде достатъчно гъвкава, за да захранва и планираните количества електрически превозни средства. Именно тези процеси трябва да се ръководят от правителствата, а не от частния сектор, заключва Лий.", "date": "2018.12.12", "title": "МАЕ: Етаноловото гориво ще е съществено за намаляване зависимостта от петрола"}
{"url": "http://www.classa.bg/%D1%81%D0%B2%D1%8F%D1%82/item/390388-%D1%89%D0%B5-%D1%81%D1%82%D0%B8%D0%B3%D0%BD%D0%B5-%D0%BB%D0%B8-%D0%B3%D0%B0%D0%B7-%D0%BE%D1%82-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5-%D0%B4%D0%BE-%D0%B5%D0%B2%D1%80%D0%BE%D0%BF%D0%B0", "text": "Очакванията, че Европа ще получи нов източник на природен газ от Източното Средиземноморие, през последните години са високи. Мнозина смятат още, че перспективата към страните от региона да потекат несметни богатства ще ги направи и по-отстъпчиви за преодоляването на десетилетното разделение в Кипър въпреки нарасналото напрежение между двете общности на острова за разпределението на потенциалните приходи. Събитията през изминалата година не дават еднозначен отговор, но говорят за натрупване на потенциал, който е възможно в обозримо бъдеще да катализира процесите в региона.     През изминалата година спорът за границите на изключителните икономически зони /ИИЗ/ в Източното Средиземноморие все по-силно определяше отношенията между Турция, от една страна, и Кипър и Гърция, от друга. Тези несъгласия не са отскоро, но интересът към подводните природни ресурси в региона се засили през 2009 г. след няколко открития на значителни залежи на природен газ. Първо беше открито находището „Тамар“ в израелската зона с около 320 млн. кубически метра доказани и вероятни запаси. Следващата година, отново в израелската зона, беше открито още по-голямото находище „Левиатан“ със запаси от 600 млн. куб. м. В кипърската зона беше установено находището „Афродита“ със запаси от 130 млн. куб. м. А най-голямото откритие дойде през 2015 г. в египетската зона, където находището „Зор“ съдържа гигантските предполагаеми запаси от 850 млн. куб. м. природен газ. Тези открития, съчетани с нарасналия интерес на Европейския съюз да диверсифицира източниците си на природен газ, доведоха до надпревара в проучвателните сондажи и изостриха противоречията, главно на Турция с Кипър и Гърция. През февруари т.г. с концесия от кипърското правителство сондажен кораб на италианския енергиен гигант ЕНИ отплава за проучвания в блок 3 на кипърската ИИЗ. Сондажите обаче бяха осуетени от турски военни кораби. Проучванията бяха смятани за „генерална репетиция“ за бъдещите действия и за тест за решимостта на Турция да защити претенциите си. Но турската „победа“ през февруари не се оказа окончателна и през ноември американската „Ексън Мобил“ започна проучвания в блок 10 на кипърската ИИЗ, като в този случай турските възражения останаха само словесни. През същия месец консорциум на ЕНИ и на френската ТОТАЛ внесе оферта за концесия върху блок 7 на кипърската зона. Същевременно ЕНИ заявява, че въпреки турската съпротива не се отказва от правата си и върху блок 3, където е инвестирала сериозни суми в проучвания. Плановете на Кипър, Гърция и Израел за добив и пренос на въглеводороди достигнаха връхната си точка през годината с постигнатата в края на ноември принципна договореност между трите страни и Италия за изграждането на Източносредиземноморския газопровод, който до 2025 г. трябва да доставя 20 млн. куб. м. газ годишно от източносредиземноморския басейн през Крит и континентална Гърция към Италия. Друг вероятен пазар на природния газ е проектът за терминал за втечнен газ в гръцкия град Александруполис, откъдето доставките ще се насочат и към Югоизточна и Централна Европа, включително и България. На търсенето на газ с концесия от кипърското правителство Турция отговори със свои собствени проучвания. През ноември турският сеизмологичен кораб „Барбарос“ навлезе в кипърската ИИЗ. Доближаването на кораба по-рано през октомври до гръцкия континентален шелф, според информациите, предизвика изпращането на гръцки военен кораб и кратка конфронтация с кораби на турските ВМС. В края на октомври сондажни работи край Анталия започна и новопостроеният кораб „Фатих“. Проучвателни сондажи започнаха през ноември и край турската провинция Мерсин. Начинанията на всички страни бяха придружени със съответните предупреждения от ответната страна. Особено категорични бяха думите на турския президент Реджеп Тайип Ердоган през ноември, който определи поведението на Гърция и Кипър като „безразсъдно“ и предупреди, че едностранните им действия „представляват заплаха и риск преди всичко за тях самите“. ПРОТИВОРЕЧИЯТА Според Конвенцията на ООН за морското право суверенните страни имат право на ИИЗ от 200 морски мили от бреговете си, а когато това не е възможно, разграничаването им става по линията, равно отдалечена от брега на двете държави. Исторически създадените реалности в Източното Средиземноморие оставят Турция със сравнително малка ИИЗ. Турските брегове са „засенчени“ от Кипър и от острови под гръцки суверенитет и по логиката на Конвенцията на ООН за морското право, в която Анкара не участва, Турция би разполагала само с една тясна ивица и два неголеми триъгълника море в региона. От една страна претенциите на Анкара за ИИЗ в Източното Средиземноморие се основават на позицията й, че островите, включително островна държава като Кипър, не би трябвало да имат право на ИИЗ. По тази логика турските претенции обхващат почти цялата ИИЗ на Кипър и значителна част от гръцката ИИЗ източно и южно от Родос и Крит и южно от малкия остров Кастелоризо, който се намира непосредствено пред турския бряг между Родос и Кипър и създава голяма зона за гръцки претенции. За да спечели съюзници, Турция използва обстоятелството, че нейното тълкуване предоставя по-големи морски пространства на Либия и Египет, а дори и на Израел и Ливан. Поне засега Египет, Израел и Ливан, които имат спогодби за разграничаване на икономическите си зони с Кипър и Гърция, не дават признак, че възприемат турската позиция. Напротив, в региона бяха създадени тристранни формати за интензивни контакти на най-високо равнище между Гърция, Кипър и Израел и между Гърция, Кипър и Египет, резултатите от които говорят за тясно сътрудничество между тях в плановете им да експлоатират ресурсите от въглеводороди в съответните ИИЗ. Докато от една страна Турция фактически отрича правото на Кипър да има собствена ИИЗ, от друга страна турски и севернокипърски официални представители многократно се противопоставят на кипърските проучвания с аргумента, че природните ресурси на Кипър трябва да бъдат справедливо разделени между двете общности на острова – гръцката и турската. Същевременно признатата само от Анкара Севернокипърска турска република е дала още преди години концесии за проучвания за въглеводороди на турската държавна петролна компания TPAO в кипърската ИИЗ. По този начин Турция заема донякъде противоречива позиция, като от една страна отрича правото на Кипър на ИИЗ, а от друга – фактически го признава по отношение на северната част на острова и на бъдещата обединена държава. ПЕРСПЕКТИВИТЕ Наскоро германският „Франкфуртер рундшау“ коментира, че вместо да използва находищата като инструмент за сближаване с Турция, Никозия чрез енергийния си съюз с Израел и Египет, както и чрез планирания Източносредиземноморски газопровод, засилва изолацията на Турция, а в резултат – и напрежението в региона. Изглежда, че и Турция не е далеч от тази гледна точка, доколкото многопластовата й и на моменти противоречива позиция вероятно говори, че с максималните си претенции Анкара по-скоро заема удобна позиция за бъдещи преговори. Критиката на германския вестник обаче може би не е напълно справедлива, доколкото все още остават твърде много неизвестни, за да започне истинският „пазарлък“. От една страна не е напълно ясно какъв е икономическият залог. От друга – предстои да се разбере дали природният газ ще бъде разменната монета в кипърския въпрос или обратното – кипърският въпрос в разпределението на газовите находища. За да седнат на масата на преговорите, заинтересованите страни преди всичко биха искали да установят какъв точно е икономическият им интерес. До момента, въпреки обнадеждаващите резултати, повечето потенциални ресурси в кипърската ИИЗ са в процес на проучване. Дори и турските сондажи и сеизмични проучвания в региона имат за цел не само да „запазят“ определена зона, но и да установят действителния размер на находищата. Преди да се очертае цялостната картина, едва ли някоя от страните би започнала преговори, в които, образно казано, има риск „да купи котка в чувал“. Друг въпрос, към който някои анализатори изразяват резерви, въпреки ентусиазма на участниците, са действителните икономически ползи от Източносредиземноморския газопровод. Тези дни в анализ за кипърския „Сайпръс мейл“ Чарлс Елинас от Глобалния енергиен център на Атлантическия съвет сравни този газопровод с неуспешния „Набуко“ и изрази съмнения дали цената на природния газ от него към средата на следващото десетилетие ще бъде конкурентна на европейския пазар при очаквания спад на цените заради развитието на възобновяемите енергийни източници, споразумението между ЕС и „Газпром“ от май т.г., предлагането на американски втечнен газ, конкуренцията на другите газопроводи в по-напреднал етап на изграждане, плановете на ЕНИ за добив от находището „Зор“ в египетската ИИЗ и т.н. Очакванията за отстъпчивост в Никозия или в Анкара по кипърския въпрос с цел безпрепятствена експлоатация на газовите находища вадят от уравнението и интересите на Гърция. В момента гръцката и кипърската политика са тясно координирани по исторически, културни, етнически и икономически причини, но едно внезапно споразумение на гръцката и турската общност би оставило самата Гърция в известна изолация по отношение на турските претенции към нейната ИИЗ. Още повече, че евентуалната обединена кипърска държава ще бъде най-вероятно политически равноотдалечена от Атина и от Анкара. Едва ли Гърция с голямото си влияние и с ролята си на страна гарант в Кипър би допуснала кипърският въпрос да бъде просто някак решен с отстъпки на Никозия към Анкара в природните ресурси, без да бъде уреден общият спор в Източното Средиземноморие. Накъде ще тръгнат компромисите и решенията в Източното Средиземноморие в немалка степен зависи и от ролята на САЩ. САЩ подкрепят, макар и предпазливо, позициите на Кипър по отношение на неговата ИИЗ, а в последните месеци се наблюдава незапомнена от десетилетия сърдечност в американско-гръцките отношения. Американски компании инвестират в корабостроенето на страната, а Вашингтон изразява интерес да разшири и военното си присъствие в Гърция и на други места, освен в съществуващата база в Суда на остров Крит. САЩ активно подкрепят и сътрудничеството между Гърция, Кипър, Израел, Египет и Йордания не само в икономиката, но и във военната област. Няма да е твърде пресилено, ако се каже, че топлотата в САЩ към това сътрудничество е правопропорционална на захлаждането на отношенията им с Турция и на елементите на сближение на Анкара с Москва. И ако Вашингтон насърчава регионалното енергийно сътрудничество, засега не личи да има желание да покани в тази компания и Турция. Сред неизвестните остава и позицията на Русия. Москва традиционно признава суверенните права на Кипър и не е изразила подкрепа за турските претенции. От друга страна, Русия изглежда основният политически губещ от диверсификацията на доставките на природен газ за Европа. Същевременно руски компании също са изявили интерес към проучвателните сондажи в Източното Средиземноморие, включително в Кипър. Ясно е, че възелът на интересите в региона е твърде сложен и динамично променящ се, за да бъде лесно развързан. Най-вероятно той някога ще бъде просто разсечен с взаимни компромиси и като страничен ефект е възможно да бъде разсечен и възелът на кипърския въпрос. Но за да стане това, трябва да има достатъчен икономически интерес или политически натиск. На този етап силата на този натиск все още не е достигнала до точката, която ще предизвика разкъсването на възлите и разрешаването на споровете. БТА", "date": "2018.12.12", "title": "Ще стигне ли газ от Средиземно море до Европа?"}
{"url": "http://www.classa.bg/%D1%81%D0%B2%D1%8F%D1%82/item/390389-%D0%BA%D0%B0%D1%82%D0%BE-%D0%BF%D1%80%D0%B8-%D0%BC%D0%BE%D0%BD%D1%82%D0%B8-%D0%BF%D0%B0%D0%B9%D1%82%D1%8A%D0%BD-%D0%B0%D0%B1%D1%81%D1%83%D1%80%D0%B4%D0%BD%D0%B8%D1%8F%D1%82-%D1%81%D0%BF%D0%B5%D0%BA%D1%82%D0%B0%D0%BA%D1%8A%D0%BB-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9", "text": "В последния момент Тереза Мей дръпна аварийната спирачка. С това тя временно спасява своята глава, но за сметка на цялата страна. Спектакълът, който разиграва, предизвиква единствено гняв и отвращение.           Политически Лондон вчера беше същинска лудница. Тереза Мей още рано-рано подгони своя лоялен министър Майкъл Гав към телевизионните студия, където той уверяваше наляво и надясно, че гласуването за Брекзита в парламента ще се проведе по план в днешния вторник. По обяд говорителка на Даунинг Стрийт потвърди това съобщение. Само половин час по-късно Тереза Мей дръпна внезапната спирачка и отложи гласуването, което щеше да ѝ навлече катастрофално поражение. И сега може би възнамерява да изпрати депутатите (с договора за Брекзита в багажа) в Коледна ваканция. Весели празници! По всичко личи, че Тереза Мей иска да използва докрай времето, което ѝ е отпуснато по правилник. И сега ще остави парламента да къкри на слаб огън с надеждата, че край празничната коледна трапеза депутатите ще се позамислят за опасностите от напускане на ЕС без договор и съпротивата срещу нейния личен план ще поотслабне. Още по време на самите преговори Тереза Мей бавеше топката, измъкваше се и отлагаше до последния момент всяко възможно решение. Може да се каже, че в това отношение тя е истински рецидивист. Разговорите в Брюксел тъпчеха на място по една-единствена причина: Лондон през цялото време преговаряше предимно със самия себе си. И в крайна сметка това донесе на британците повече вреда, отколкото полза. Абсурдният театър в британската столица предизвиква в Брюксел единствено недоумяващи гримаси. Тереза Мей вече проигра и последните остатъци от доверие. Всичко прилича на скеч от „Летящия цирк“ на легендарните британски комици от Монти Пайтън, където налудничавото е в реда на нещата. В крайна сметка от всичко това щял да излезе възможно най-изгодният Брекзит, който човек може да си представи, обещава Май в парламента. Но вече никой не хваща вяра на подобни оптимистични съобщения. Хазартните действия на министър-председателката могат обаче да се обърнат срещу самата нея. Тази седмица тя отново ще ходи в Брюксел и отново ще настоява от договора да се извади гаранцията, че в бъдеще няма да възникне междудържавна граница, разделяща Република Ирландия от Северна Ирландия. И отново ще си тръгне с насинено око. При това ще има основание за радост, ако на изпроводяк не я замерят с 585-страничния договор. След това обаче ще бъде принудена вече да говори в прав текст пред Лондон – и да признае поражението си. Към този момент Тереза Мей вече наистина ще е сторила всичко възможно, за да изпълни изискванията на привържениците на Брекзита. Но дали това ще бъде достатъчно, за да се преодолее съпротивата на консерваторите и част от опозицията? По-вероятно е друго: че у мнозина ще се надигне просто гняв. Присъдата над Мей е само отложена Премиерката на Шотландия Никола Стърджън определи действията на Мей като „отвратителна страхливост\". Вярно, че с тези свои действия Мей запази поста си и относителното мнозинство на консерваторите. На присъдата срещу нея самата не е отменена, а само отложена. Поредното криволичене на Тереза Мей е фатално, защото по този начин тя прахосва време, през което всъщност можеше да се вземе окончателното решение за Брекзита, или то да бъде ревизирано, защото най-чистият вариант всъщност би бил втори референдум за излизането от ЕС.     Със своите действия министър-председателката само налива вода в мелницата на фантазьорите вътре в партията си, които дърдорят за Брекзит без договор, извършен по правилата на Световната търговска организация (СТО), и за временна уредба на отношенията с ЕС. Защото е ясно, че в Дувър и занапред трябва да пристигат тирове от материка. Но всичко това, за което дърдорят фантазьорите, са чисти измислици, които ще имат опустошителни икономически последици. Министър-председателката поставя запазването на властта и вътрешно-партийните си сметки по-високо от добруването на страната. В политиката винаги има много стратегия, защото тъкмо в решителните моменти трябва да се взимат правилните решения. А спектакълът, който в момента разиграва Тереза Мей в опит да спаси главата си, е просто нейната оповестена капитулация. Един  спектакъл, който можем да наблюдаваме единствено с ужас и отвращение.      ", "date": "2018.12.12", "title": "Като при Монти Пайтън: Абсурдният спектакъл на Тереза Мей"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390381-%D0%BF%D1%80%D0%B5%D1%81%D0%BB%D0%B0%D0%B2%D0%B0-%D0%BF%D0%BE%D0%B1%D0%B5%D1%81%D0%BD%D1%8F", "text": "На Преслава й дойде до гуша от фалшиви новини. Това разкри самата тя в публикация в личния си профил в социалната мрежа заради поредните лъжи по неин адрес. Брюнетката разкрива, че този път не иска да мълчи, защото от неистинното твърдение са засегнати 230 000 българи. Певицата признава, че като повечето популярни личности за добро или за зло присъства в медийното пространство. \"З съжаление, по-голямата част от нещата изписани и изговорени по мой адрес, са меко казано неистински. Във времето съм гледала да не обръщам внимание и откровено съм подминавала с усмивка подобни партенки по мой адрес\", подема изпълнителката. Тя е огорчена от материали, че е отказала да пее през \"пияни студенти\". \"Съжалявам, но няма как да остана равнодушна към подобни твърдения. Никога не съм си правила труда да защитавам себе си. През годините станах свидетел на какви ли не измислици по мой адрес и отдавна вече не ги забелязвам, но няма как да подмина факта, че близо 230 хиляди млади българи са наречени пияници. Не мисля, че и този път трябва да махна с ръка и да кажа \"майната му\".  Ето какво написа още изпълнителката:                  ", "date": "2018.12.12", "title": "Преслава побесня"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390382-%D1%80%D1%83%D1%81%D0%BA%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%B8%D0%B7%D0%BB%D0%B5%D1%82%D1%8F-%D1%81", "text": "Известната руска моделка Валерия Соколова е станала участник в пътен инцидент в района на столицата на Русия, съобщават световните издания. Катастрофата е станала на 6 декември на 26 километър от Новорижското шосе. Предполага се, че младата жена е била под въздействието на алкохол и е влязла в насрещната лента, където се е сблъскала с кола, в която са се намирали бременна жена и съпругът й. Все още няма официално потвърждение на тази информация.      ", "date": "2018.12.12", "title": "Руска моделка излетя с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390383-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0-%D0%BD%D0%B0-%D0%B2%D1%80%D0%B0%D1%82%D0%B0%D1%80", "text": "Гаджето на бившия вратар на Евертън Тим Хауърд - Нора Сегура, му навлече куп завистници. Тя завъртя главата на последователите си в Инстаграм с поредните си снимки.  На някои от тях тя буквално взриви феновете си от мъжки пол. Нора позира чисто гола. На тях Сегура е в тропиците и държи външен душ или чупи секси стойки.  Кадрите са част от новата фотосесия на блондинката. Моделката покори и Америка след Англия. В момента гаджето й пази на вратата на Колорадо Рапидс, а блондинката жъне успехи зад океана. Тя вече изгря на кориците на няколко списания.    Нора е с шведско-испански произход. Баща й е действащ будист. Той я е научил да се грижи за ума и тялото си. Моделката се увлича и по алтернативната медицина. Описва себе си като xипи дете.  Най-голямата й мечта е да има собствено шоу. Вече има свой видеоканал. С Хауърд е от времето му в Евертън. След раздялата му с „карамелите\" го последва в Америка.  ", "date": "2018.12.12", "title": "Горещата половинка на вратар"}
