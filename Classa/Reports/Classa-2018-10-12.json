{"url": "http://www.classa.bg/%D1%81%D0%B2%D1%8F%D1%82/item/388316-%D1%81%D0%BB%D1%8A%D0%BD%D1%87%D0%B5%D0%B2%D0%B8%D1%8F%D1%82-%D1%87%D0%B5%D1%80%D0%BD%D0%BE%D0%B1%D0%B8%D0%BB-%D1%81%D1%8A%D0%B1%D1%83%D0%B4%D0%B8-%D0%B0%D1%82%D0%BE%D0%BC%D0%BD%D0%B0%D1%82%D0%B0-%D0%B5%D0%BB%D0%B5%D0%BA%D1%82%D1%80%D0%BE%D1%86%D0%B5%D0%BD%D1%82%D1%80%D0%B0%D0%BB%D0%B0-%D0%B7%D0%B0-%D0%BD%D0%BE%D0%B2-%D0%B6%D0%B8%D0%B2%D0%BE%D1%82", "text": "Думите \"производство на електроенергия\" в комбинация с името \"Чернобил\" не навяват никак приятни асоциации. 32 години след най-тежката катастрофа в историята на ядрената енергетика спомените за инцидента все още са живи и болезнени, особено за държавите от Централна и Източна Европа. Малко над три десетилетия след 26 април 1986-а обаче Чернобилската електроцентрала се събужда за нов живот и отново доставя електроенергия. От началото на октомври месец там заработи \"соларна ферма\", съставена от 3800 панела. Тя е само на 100 метра от огромния бетонен саркофаг, инсталиран над авариралия четвърти реактор на АЕЦ \"Чернобил\". Панелите осигуряват мощност от 1 мегават и могат да захранят около 2000 домакинства с електричество. Проектът се нарича \"Solar Chernobyl\", а според изпълнителния му директор - Евхен Вариагин това не е \"просто поредният соларен панел\". Вариагин е прав - изграждането на \"соларна ферма\" именно на територията на чернобилската атомна електроцентрала е символично в повече от едно отношение. След разпада на Съветския съюз Украйна \"наследява\" \"Чернобил\". Мнозина сигурно си мислят, че аварията от '86-а слага край на дейността на АЕЦ-а, но това не е така. Оцелелите три реактора продължават да работят и след това. През октомври и ноември 1986-а започва поетапното им пускане, а последният, трети реактор е окончателно спрян през декември 2000-а. Тогава съоръжението остава напълно неизползваемо. Предвид, че на площ от около 1600 кв. км територията още дълго време ще бъде почти напълно необитаема, изглеждаше, че електроцентралата \"Чернобил\" никога повече няма да функционира по предназначение. Нещо повече, през 2010-а година започва подготовка на терена за подмяна на саркофага над четвърти реактор, под който все още има тонове ядрено гориво. Новата бетонна арка е една наистина масивна структура с тегло от 36 хил. тона. Затова фактът, че централата отново произвежда електроенергия, при това напълно екологична, звучи до огромна степен иронично.     Проектът за \"соларната ферма\" е на украинската държавна компания \"Родина\", съвместно разработен с немската \"Enerpac\". Цената му е 1,2 млн. евро, а двете фирми обещават да доставят електричество на преференциални цени за територията на Украйна. Мощността на соларните панели все още не е колосална, но украинците са оптимистично настроени относно рентабилността им. Предложението за изграждането на соларния панел идва през 2016-а, когато идеята е \"Чернобил\" постепенно да започне да се превръща от безполезна пустош в \"соларна ферма\". На теория няма почти никакъв проблем - земята там е напълно неизползваема, но за сметка на това по-голямата част от мрежата за пренос на електричество е непокътната. Всичко, което консорциумът трябва да направи, е да свърже панелите с вече наличната инфраструктура. Украинската страна предоставя на двата консорциума земята, необходима за инсталирането на панелите, на изключително ниски цени. Това е и първата изцяло частна инвестиция в \"Чернобил\", тъй като саркофагът, който трябва да бъде напълно завършен до края на тази година, е финансиран от Европейската банка за възстановяване и развитие. В изграждането му участват френски строителни фирми. В страната тепърва започва да се обръща повече внимание на екологичните източници на електроенергия. Между януари и септември тази година са открити възобновяеми енергоизточници с мощност повече от 500 мегавата. Броят им е два пъти повече, отколкото е бил през 2017-а. Тъй като районът около АЕЦ \"Чернобил\" не е подходящ за почти нищо, освен за екстремен туризъм, украинското правителство няма намерение да се ограничава само до тези соларни панели. То вече е предложило още над 6 хил. акра, които да бъдат застроени с колектори на слънчева енергия. Новата \"соларна ферма\" е и стъпка към енергийната независимост на Украйна. Предишните две подобни съоръжения с капацитет от 82 и от 100 мегавата се намират на територията на Кримския полуостров. След неговия анекс те вече доставят електроенергия само към Русия. А и Украйна все още разчита до голяма степен на руския газ и ядрено гориво. Затова страната е готова да използва всеки шанс да излезе от енергийната опека на Руската федерация. По тази причина украинците се радват, че \"Чернобил\" отново може да захранва страната с електричество, този път за щастие без да се налага употребата на ядрени реактори.", "date": "2018.10.12", "title": "\"Слънчевият Чернобил\" събуди атомната електроцентрала за нов живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388311-%D1%81%D0%B2%D0%B5%D1%82%D0%BB%D0%BE%D0%B7%D0%B0%D1%80-%D0%BB%D0%B0%D0%B7%D0%B0%D1%80%D0%BE%D0%B2-%D0%BD%D0%B0%D0%BF%D1%83%D1%81%D0%BD%D0%B0%D0%BB-%D0%B0%D1%82%D0%B0%D0%BA%D0%B0-,-%D0%B7%D0%B0%D1%89%D0%BE%D1%82%D0%BE-%D0%BD%D0%B5-%D0%B1%D0%B8%D0%BB-%D1%81%D1%8A%D0%B3%D0%BB%D0%B0%D1%81%D0%B5%D0%BD-%D1%81-%D0%BF%D0%BE%D0%BB%D0%B8%D1%82%D0%B8%D0%BA%D0%B8%D1%82%D0%B5-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Винаги съм подчертавал, че на първо място е важен българския национален интерес. Това, че трябва да се работи с Русия е ясно, защото сме енергийно зависими от тях. Никога не съм работил по политически проекти. \"Не ми харесват някои политики в правителството, затова напуснах. Волен Сидеров е достатъчно мъдър и опитен, няма да му давам акъл\". Това заяви бившият координатор на \"Атака\" Светлозар Лазаров в студиото на \"Тази сутрин\" по bTV. По-конкретно той разкритикува енергийната политика на правителството и по-скоро контактите с Газпром. Лазаров категорично отхвърли възможността да става главен секретар на МВР. Нито е говорено с мен, нито има такава опция , подчерта той. Във връзка с оценката на Цветан Цветанов, че връщането на Лазаров в сситемата на МВР ще бъде лош , знак, Лазаров заяви, че \"този човек като кавъъ се изказва...Има си министър, който предлага на Министерския съвет, там се взима решение. До колкото знам Борисов е началник и той решава тези неща. Няма коалиционен съвет, който решава кой да бъде главен секретар на МВР. Аз нямам такива амбиции\", каза още бившият координатор на \"Атака\".   На въпрос дали е вярно, че ще създава проруска партия, Лазаров се изуми и отговори: \"Пропруска партия? Винаги съм подчертавал, че на първо място е важен българския национален интерес. Това, че трябва да се работи с Русия е ясно, защото сме енергийно зависими от тях. Никога не съм работил по политически проекти. В \"Атака\" съм работил със структурите и гражданското общество\". \"Хората, които ме издигнаха мен, в момента управляват МВР. Младен Маринов го познавам от известно време. Тренирахме заедно. Той ще се справи, ако има необходимата политическа подкрепа\", каза още Лазаров. \"Волен Сидеров има право да иска политическо присъствие. Иска да наложи определени стратегии и да приложи политики в сферата на сигурността\", каза той по повод суданецът, който нападна Деница Сидерова преди броени дни.   ", "date": "2018.10.12", "title": "Светлозар Лазаров напуснал \"Атака\", защото не бил съгласен с политиките на правителството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388312-%D0%B4%D0%B5%D0%BF%D1%83%D1%82%D0%B0%D1%82-%D0%B2-%D0%BF%D1%80%D0%BE%D1%81%D0%B2%D0%B5%D1%82%D0%BB%D0%B5%D0%BD%D0%B8%D0%B5-%D0%B4%D0%BE%D0%B3%D0%B0%D0%BD-%D0%BE%D1%81%D1%82%D0%B0%D0%B2%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE,-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D0%BB%D0%B8%D1%87%D0%BD%D0%BE%D1%81%D1%82", "text": "От последващите събития около убийството на журналистката Виктория Маринова в Русе последва една агресия, за която ние от ДПС алармираме от дълго време. Ние винаги сме поставяли въпроса какво предизвиква тази агресия, кой направи тази агресия официален език в държавата. Тя се пренесе от политиката в детските градини, училищата, на пътя има толкова много случаи, при които шофьори се саморазправят. Самата среда стана агресивна и мисля, че политиците имат съществена роля в това. За съжаление езикът на омразата стана официален в управлението на държавата. Това обяви зам.-председателят на парламентарната група на ДПС Хамид Хамид в предаването „Денят на живо” по Канал 3, като така коментира и декларацията на Движението след убийството на журналистката Виктория Маринова в Русе. Според него и това е част от причините, заради които се разпространи лавинообразно новината за убийството на журналистката и още преди да са се изказали компетентните органи са се появили, че нейното убийство е заради професията ѝ, включително и от най-високо ниво от партньорите в Европейския съюз. Хамид взе отношение и към снимката на Мустафа Карадайъ, Ахмед Доган и американския посланик Ерик Рубин. „През всичките тези години срещу ДПС беше използвана компроматна война за очерняне и сатинизиране на партията, на председателя на партията, но ДПС винаги е била общественозначима партия и ще остане такава. Защото ДПС отстоява своите принципи и не взема конюнктурни решения в тясно партийна полза, а винаги в интерес на гражданите на България и това се оценява от световните сили. Тази снимка събуди такъв интерес заради присъствието на почетния председател на ДПС. Няма нищо странно в това. Въпреки че г-н Доган повече от 5-6 години не е в активната политика, той си остава национално богатство, историческа личност, както се изрази г-н Карадайъ, и неговото мнение се цени от посланиците на големите държави”, каза още Хамид Той коментира и новината от седмицата, свързана с друг депутат от ДПС – Делян Пеевски, който обяви, че се отказва от издателския си бизнес заради липса на решение на Комисията за защита на конкуренция за закупуването на „Телеграф Медиа”, и заяви, че ще прави фондация в защита на свободата на словото, доста безочливо. „Притеснително е, че толкова месеци, мисля, че 5, Комисията за защита на конкуренцията не може да се произнесе по не толкова сложна сделка. По далеч по-сложни сделки Комисията се е произнасяла в много по-кратък срок. А тук колегата Пеевски изрази своите притеснения, че решенията на Комисията се бавят с оглед неговата личност. Това наистина е притеснително. Отделно беше поддета огромна кампания да го очернят, да очернят изданията, които той издава и аз мисля, че това е в основата на неговото решение той да създаде фондация, която да се бори за свободата на словото и срещу фалшивите новини”, каза Хамид, като показа, че мисли всички ни за малоумни. По отношение на властта и протестите той коментира и продължаващото недоволство на родителите на деца с увреждания, които продължават да стоят с палатки пред парламента, въпреки че бе постигната договорка с правителството. „Имаше едно обещание за 150 милиона лева от премиера, но за първи път сме поставени в ситуация, при която протест не може да бъде потушен с даване на средства от бюджета. Виждате, че техните искания са по-различни. Те искат закон – те искат техните проблеми да се уредят веднъж завинаги, а не всяка ситуация да се решава с даване на пари на калпак. Така че не мисля, че тези протести се използват политически. Този въпрос трябва да бъде уреден. Бавят се законопроекти и излишно се политизират”, каза Хамид. „Кризите наистина станаха много, но наблюдаваме в последните месеци правителството и участниците в него да се занимават само със собственото си оцеляване. Когато даден политик се занимава само с това – кризите само задълбочават проблемите, а не ги решават. Това самооцеляване няма как да бъде факт. Краят на тази коалиция е неизбежен”, изтъкна депутатът по отношение на моментната ситуация в политическия живот на страната. Но бе категоричен, че ДПС не поставя условия за участие във властта и не желае това на всяка цена. „Ние казваме, че трябва да се формулира национално съгласие по няколко въпроса и България бързо да се изведе от тази криза. Говорим за ускорено развитие на България, говорим за догонващо развитие на България, защото този ръст, който всеки ден ни се хвърля в очите не е на базата на инвестиции, а е на база на нарастване на потреблението и той не открива работни места. И този ръст не е достатъчен България да догони европейските държави. Страната има нужда от увеличаване на инвестициите, защото те са достигнали 10-годишно дъно”, заяви Хамид Хамид. Наскоро ДПС актуализира управленската си програма, което наведе на мисълта, че партията може би се готви да управлява. „Политиката е динамична дейност и всяка партия, ако иска да бъде актуална, трябва през определен период да актуализира програмата си спрямо настоящите реалности. Иначе в програмата констатирахме ситуацията в държавата по сектори. Изнесохме доклади в отделните сектори и имаме предложения какво да се подобри. Виждаме спешна нужда от подобряване на инвестиционната среда, връщане на доверието на гражданите в институциите и завръщане на нормалността в комуникацията между институциите, което, както констатирахме, липсва. ДПС има ясна програма как това да стане. Това е нашето виждане за управлението на страната, но говорим за национално съгласие за управленска програма на държавата, което трябва да се постигне от всички партии. Това ще предложим и ние мислим, че това съгласие трябва да бъде постигнато преди избори”, каза народният представител, като обясни, че трябва да се изведат национални приоритети, които всички да следват. Днес бе приет на първо четене Закона за вероизповеданията, според който чужди държави вече няма да могат да финансират религиозни институции в България. „Доволни сме, че беше приет законопроекта, не сме доволни от темповете, с които се движеше, защото прекалено много се забави. И се надяваме до окончателното му приемане да не измине още толкова време. Този консенсус беше постигнат при президента на републиката на Консулстативен съвет по национална сигурност. Тогава всички политически лидери се обединиха около мнението, че държавата трябва да поеме нещата в свои ръце”, заяви народният представител. Във връзка с предстоящия вот на недоверие, който БСП ще внесе по тема здравеопазване Хамид коментира: „Здравеопазването е тема, по която може и трябва винаги да се иска вот на недоверие. Още първия вот срещу това правителство – ние от ДПС предложихме да е по тази тема. Така че това не е нова идея, но нас не озадачи, че една от идеите на този вот е, че той е за нещо, което все още не се  е сбъднало – за една идея за реформа на правителството. И това ще бъде прецедент, сигурно ще бъде първият вот, който се внася за идеи, а не за нещо реално”.", "date": "2018.10.12", "title": "Депутат в просветление: Доган остава национално богатство, историческа личност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388313-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B2%D0%B8%D0%B4%D1%8F-%D1%85%D0%B8%D0%B1%D1%80%D0%B8%D0%B4%D0%BD%D0%B0-%D0%B2%D0%BE%D0%B9%D0%BD%D0%B0-%D0%BF%D0%BE%D0%BA%D1%80%D0%B0%D0%B9-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F", "text": "Зам.-председателят на ГЕРБ Цветан Цветанов определели като умишлена атака и хибридна война критиките към правителството заради убийството на Виктория Маринова в Русе. „От всичко, което се случи в рамките на 48 часа, се показа едно професионално хибридно атакуване. Това е умишлена атака. МВР не изведе никаква информация, но конспирациите заваляха“, обяви вчера гербаджията. По примера на премиера Борисов и Цветанов нападна журналистите. Според него проблемът с международните коментари срещу страната е дошъл от медиите и разпространението на фалшиви новини и непроверена информация. Поклонението пред тленните останки на Виктория Маринова ще се състои днес от 10,30 ч. в църквата „Света Троица“ в Русе. Обезобразеното тяло на 30-годишната телевизионна водеща бе открито в събота в храсти на крайбрежната алея в Русе. На третия ден след убийството властите обявиха, че извършителят е 21-годишният Северин Красимиров. Отпадна версията, че убийството е свързано с работата на Маринова като журналист. Чрез ДНК анализ разследващите са установили, че Северин е изнасилил и убил Маринова.  Красимиров е дал съгласие за опростена процедура по екстрадиция, съобщи вчера председателят на Окръжния съд в Щаде Вили Вирт. Така формалностите по съдебния ред ще бъдат избегнати и Северин ще бъде върнат до дни в България. Апелативният съд в Хановер ще гледа мярката му за неотклонение.", "date": "2018.10.12", "title": "Цветанов видя хибридна война покрай убийството на Виктория"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388314-%E2%80%9E%D0%B0%D1%82%D0%B0%D0%BA%D0%B0%E2%80%9C%D0%B5-%D0%BA%D0%B0%D1%82%D0%BE-%D1%86%D0%B8%D0%B3%D0%B0%D0%BD%D1%81%D0%BA%D0%B8-%D0%BE%D1%80%D0%BA%D0%B5%D1%81%D1%82%D1%8A%D1%80,-%D1%81%D0%B2%D0%B8%D1%80%D0%B8-%D0%BA%D0%B0%D0%BA%D0%B2%D0%BE%D1%82%D0%BE-%D0%BF%D0%BB%D0%B0%D1%82%D1%8F%D1%82", "text": "Отговорът на сегашната безпътица е силна консервативна десница, защитаваща националния интерес, заяви бившият здравен министър и десен лидер д-р Петър Москов, който заяви в студиото на „Още от деня“ на БНТ намерението си да направи нов политически проект. С кого е втори въпрос, важното е „защо“: В момента водим отвлечени външнополитически разговори, права ли е Меркел или е прав Орбан, рушащи доверието в каквото и да било. Раздираме се на прави и криви около разговори за убийства,енергийни носители и всичко останало… Очевидно е нужен рестарт, заяви той. Подкрепям енергията и действията на вицепремиера Валери Симеонов, изненадващо каза Москов.. Не виждам никаква причина „Обединените патриоти“ да бъдат нито разбивани, нито събирани, категоричен е политикът. „Атака“ е като цигански оркестър, закаквото й платят, за това свири- от Миле Китич до Джо Кокър. В случая са им платили за това. Обикновено е фалшиво и винаги е шум, обясни той. Мисля, че това, което се предлага от управляващите в момента в здравеопазването е лош ход, декларация за отказ от държавна политика в сектора. Това заяви д-р Петър Москов. Повтори, че e нужна „патриотична, консервативна десница“. Бившият здравен министър изтъкна, че подобна политическа програма за реформа в здравеопазването се прокарва в началото на мандата, а не по средата му. Той добави, че предложенията прехвърлят отговорността от държавата към частни фондове и пациенти. По думите му, ако се приеме идеята за частни фондове, няма да има пряка връзка между внесените в тях пари и услугата, от която пациентите могат да се възползват – няма индивидуално натрупване по подобие на пенсионната система. Вие плащате риска и осигуреността от риска да се разболеете в календарната година, за която сте си платили, коментира Москов.", "date": "2018.10.12", "title": "„Атака“е като цигански оркестър, свири каквото платят"}
{"url": "http://www.classa.bg/%D1%81%D0%B2%D1%8F%D1%82/item/388315-%D0%B2-%D1%82%D1%8A%D1%80%D1%81%D0%B5%D0%BD%D0%B5-%D0%BD%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%BA%D1%80%D0%B8%D0%B7%D0%B0", "text": "„Това е нещо, което се случва веднъж на 5 до 7 години“, така обяснява главният изпълнителен директор на JPMorgan Chase & Co Джейми Даймън какво е финансова криза на дъщеря си. Кралица Елизабет II пък попита защо никой не забеляза зараждането на последната. Политиците, трейдърите и икономистите вече се вглеждат в часовника, чудейки се кога и къде ще удари следващия срив. На годишната си среща в Индонезия Международният валутен фонд вече предупреди, че инвеститорите може би подценяват риска от финансов шок. Историята обаче е доказала, че кризите не си приличат една с друга, така че е време да се търсят доказателства за следващата, пише в свой анализ Bloomberg. Може да се окаже грешка от страна на Федералния резерв повишаването на лихвените проценти прекалено бързо или прекалено дълго, тъй като това би могло да навреди на икономиката на САЩ или да срине пазарите по света. Но ето и сигналите за проблеми в различни точки на света: Китай Дълговете подхранват бързия растеж на Китай и неговата икономическа мощ. Напоследък Пекин предприе стъпки за забавяне на ръста на корпоративния дълг, но общият дълг извън банковия сектор продължи да нараства през миналата година и остава неустойчив според МВФ. От 43 случая в света на бърз растеж на съотношението дълг спрямо БВП, подобен на този в Китай, само пет приключиха без сериозно забавяне или финансова криза, посочва фондът. Много икономисти все още смятат, че Пекин има няколко фактора, които играят в негова полза, включително силна позиция по текущата сметка и възможност за увеличаване на държавните разходи. Но търговската война със САЩ може да принуди Китай да забави намаляването на дълга си, като по този начин увеличи финансовите рискове. „Твърдото приземяване на Китай все още изглежда малко вероятно, но ако наистина се случи, то това ще доведе до ефекта на доминото в Азиатско-тихоокеанския регион“, коментира Раджив Бисвас, главен икономист за Азиатско-тихоокеанския регион в IHS Marki     Развиващи се пазари Повишаването на лихвените проценти от страна на Федералния резерв, заедно с поскъпването на американския долар, предизвика шоков ефект на развиващите се пазари. Компаниите, чиито дългове са в долари, имат затруднения в изплащането им. Аржентина взе заем от 57 млрд. долара от Международния валутен фонд с цел овладяване на валутната криза в страната. Това е и най-големият заем в историята на фонда. Турската лира пък сериозно се обезцени, тъй като инвеститорите поставиха под съмнение способността на администрацията на Реджеп Ердоган да задържи инфлацията. „Развиващите се пазари, които имат дългове основно в щатска валута, и големите вносители на петрол вероятно са най-уязвими“, заяви Хак Бин Чуа, старши икономист в Maybank Kim Eng в Хонконг. Други нововъзникващи пазари, като Мексико и Колумбия, успяват да се задържат на повърхността, тъй като централните им банки повишават лихвените проценти. Според анализатори рисковете за нововъзникващите пазари могат да бъдат ограничени до отделни случаи, но може и да се стигне и до масова \"зараза\". Корпоративен дълг Нарастването на частните задължения е била движещата сила на непрекъснатото повишаване на световния дълг от 1950 г. насам по данни на МВФ. В последната криза именно дългът на американските домакинства беше цъкащата бомба със закъснител. Сега обаче потребителите са затегнали коланите, но щатските компании са ги разхлабили. Възползвайки се от ниските лихва и силното търсене, американските компании са издали рекордни количества дълг, като ключовите показатели, свързани с дълга, са на 30-годишни върхове, посочва главният стратег на Morgan Stanley Андрю Шийтс. „Може да се окаже, че сега е по-трудно да се реагира при поява на турболетност, тъй като централните банки все още не са върнали лихвените проценти към нормалните им нива, а това им оставя по-малко възможности, ако се наложи да се осигурят стимули“, коментира Джером Жан Хаегели, главен икономист на Swiss Re Institute. Оцелели в кризата В някои развити икономики цените на жилищата така и не се сринаха въпреки кризата от 2008 г. В момента обаче натрупването на дългове от страна на домакинствата нараства обезпокоително, като според МФВ в тази категория попадат Австралия, Канада и скандинавските страни. 27-годишният икономически растеж в Австралия подкрепи поскъпването на имотите в Сидни, където цените скочиха пет пъти. В момента обаче се наблюдава понижение за 12-ти пореден месец. Италия Страхът, че министър-председателят на Италия Джузепе Конте ще тласне дълга на страната към неустойчиви нива, надувайки бюджетния дефицит, изведе доходността по италианските облигации до нива, които не се наблюдавани след дълговата криза в еврозоната. Публичният дълг на Италия достига 2 трлн. евро, повече от на всяка друга страна от Европейския съюз с изключение на Гърция и равнявайки се на около 130% от икономиката й. Правителство обаче планира по-голям бюджетен дефицит през следващата година, оказвайки сериозен натиск на пазара на акции и облигации. Петрол Растящите цени на петрола са напът да преминат границата от 100 долара за барел за първи път от 2014 г., засягайки по този начин страни, които разчитат предимно на вноса, включително Индия, Китай, Тайван, Чили, Турция, Египет и Украйна. Цените са нараснали с над 15% от средата на август и ако това е добре за износителите, то по-скъпият петрол ще увеличи натиска над развиващите се пазари, които така или иначе са уязвими от нарастващите лихвени проценти. Твърд Brexit Пазарите са в очакване, че Великобритания може и да не постигне споразумение за условията на развода си с ЕС - което ще доведе до „твърдо“ излизане в края на март, когато Великобритания трябва да напусне съюза. Това със сигурност обаче няма да е добре за финансовия сектор: британските банки ще загубят своята паспортизация в ЕС, което може да ги принуди да увеличат капитала например. МВФ предупреждава централните банки да бъдат готови да осигурят спешна ликвидност.", "date": "2018.10.12", "title": "В търсене на доказателства за следващата криза"}
{"url": "http://www.classa.bg/%D1%81%D0%B2%D1%8F%D1%82/item/388306-%D1%81%D1%8A%D0%B4%D1%8F%D1%82-%D1%84%D1%80%D0%B0%D0%BD%D1%86%D0%B8%D1%8F-%D0%B7%D0%B0-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D0%BF%D0%B8%D1%82%D0%B8-%D0%B2%D1%8A%D0%B2-%D1%84%D1%80%D0%B5%D0%BD%D1%81%D0%BA%D0%B0-%D0%BF%D0%BE%D0%BB%D0%B8%D0%BD%D0%B5%D0%B7%D0%B8%D1%8F", "text": "Бившият президент на Френска Полинезия, Оскар Темару съобщи на заседание на Комисията на ООН по деколонизацията, че е подал съдебен иск срещу Франция пред Международния наказателен съд, заради ядрените опити в Южния Пасифик през ХХ век.   \"С голямо чувство за дълг и решителност, на 2 октомври подадох иск за престъпления срещу човечеството пред Международния наказателен съд. Този случай търси отговорност от всички живи френски президенти за ядрените опити срещу страната ни\", заяви Темару , цитиран от АФП, добавяйки, че ядрените тестове са били наложени на островитяните \"с пряка заплаха да наложат военно правителство, ако ги отхвърлим\".   По думите му \"френските ядрени опити са директния резултат от колонизацията и подаването на съдебен иск е морален дълг пред всички хора, които са починали от последствията от ядрения колониализъм\".   Между 1960 и 1996 г. в тази френска отвъдморска общност в Океания са проведени 193 ядрени изпитания, включващи 150 000 цивилни и войници. Освен това през 1968 г. Франция извърши своя първи многоетапен термоядрен тест върху атола Фангатауфа с експлозивна мощност 200 пъти по-голяма от тази на бомбата над Хирошима.   Тестовете са причинили 368 случаи на радиоактивен дъжд във Френска Полинезия, съставена от повече от 100 острови и атоли, заяви пред комисията на ООН Максим Чан, член на местно сдружение за защита на околната среда, като добави, че радиоактивните отпадъци бяха изхвърлени в океана в нарушение на международните стандарти.   През януари Министерството на здравеопазването на Френска Полинезия публикува данни, показващи, че приблизително 9 500 души са били диагностицирани с рак през последните 15 години. Предишни проучвания, проведени през последното десетилетие, установяват \"значителни статистически връзки\" между честотата на рак на щитовидната жлеза и експозицията на радиоактивни отпадъци от френските ядрени опити.   През 1996 г. тогавашният френски президент Жак Ширак сложи край на програмата за ядрено изпитване и отпусна годишна сума от 150 млн. долара за Френска Полинезия. Въпреки това, Франция от дълго време отрича всякаква отговорност за ефектите от тестовете, независимо дали става въпрос за околната среда или за здравето на жителите на района, докато регионът се е опитвал да получи обезщетение за причинените вреди.   През 2013 г. декласифицираните документи разкриха, че последствията от плутония, използван в тестовете, обхващат много по-голяма площ от първоначално допусканата от Париж. Популярният туристически остров Таити е бил изложен на нива на радиация, 500 пъти по-високи от разрешения максимум.   Темару твърди, че Франция \"пренебрегва и показва презрение\" към многократните предложения, подадени след 2013 г., да се явят на масата за преговори по въпроса, под надзора на ООН.", "date": "2018.10.12", "title": "Съдят Франция за ядрените опити във Френска Полинезия"}
{"url": "http://www.classa.bg/%D1%81%D0%B2%D1%8F%D1%82/item/388308-%D1%83%D0%BE%D0%BB%D1%81%D1%82%D1%80%D0%B8%D0%B9%D1%82-%D1%81-%D0%BD%D0%B0%D0%B9-%D0%BB%D0%BE%D1%88%D0%B8%D1%8F-%D1%81%D0%B8-%D0%B4%D0%B5%D0%BD-%D0%BE%D1%82-%D0%BC%D0%B5%D1%81%D0%B5%D1%86%D0%B8", "text": "Масивна разпродажба на технологични акции в сряда беляза най-големия спад от повече от осем месеца на американския фондов пазар, със загуби на Nasdaq, S & P 500 и Dow Jones съответно от 4,1%, 3,3% и 3.1%.   Няколко анализатори приписват този феномен на скорошния скок в доходността на щатските облигации, които поставиха под въпрос високите оценки на акциите на Netflix, Amazon, Apple и Facebook, и се съгласяват, че спадането съответства на \"корекция\" на пазара, най-вероятно с 5 или 10%.   \"Това не е икономическа история, икономиката е силна, а безработицата в САЩ е най-малката от няколко години\", коментира пред Ройтерс Трип Милър, партньор в Gullane Capital Partners. \"Когато лихвените проценти се повишат, те могат да хвърлят студена кърпа върху прегрята икономика и това е, което изглежда, че се случва сега\", казва Санди Вилере, портфолио мениджър във Villere & Co.   По-рано бившият американски конгресмен Рон Пол заяви, че неотдавнашното увеличение на доходността на американските съкровищни облигации, които са достигнали своя връх за седем години, е прелюдия към икономическа катастрофа, която ще доведе до 50% срив на фондовия пазар на САЩ.", "date": "2018.10.12", "title": "Уолстрийт с най-лошия си ден от месеци"}
{"url": "http://www.classa.bg/%D1%81%D0%B2%D1%8F%D1%82/item/388310-%D0%B8%D0%B7%D1%80%D0%B0%D0%B5%D0%BB-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D1%8F-%D0%B8-%D1%80%D1%83%D1%81%D0%B8%D1%8F", "text": " дни се появиха политически и военни признаци за подготовката на поредното нападение от страна на Израел срещу Сирия и Русия. След приетото от ръководството на Русия политическо решени за доставката в Сирия на системи за ПВО С-300 и други различни системи, а също за засилването на средствата за радиоелектронното противодействие, тонът на изказванията и интервютата на представителите на израелското военно-политическо ръководство се промени съществено. Министър-председателят на Израел Бенямин Нетаняху не даде никакви гръмки политически заявления след завръщането си от САЩ и преговорите си с Доналд Тръмп. Той направи политическите заявления още в САЩ, но тогава, вероятно все още нямаше пълната картина и пълната информация за действията на Русия.След пристигането на Нетаняху от САЩ и след състоялото се на следващия ден тричасово заседание на военно-политическия блок на израелското правителство, той и министърът на отбраната на страната Авигдор Либерман замълчаха за известно време. Либерман след това за два дни даде две интервюта. Първото бе на 27 септември край КПП „Кунейтра” на окупираните от Израел Голански възвишения, а другото наскоро пред вестник „Едиот Ахронот”. На Голаните Либерман заобиколи въпроса за политиката на Израел в новите условия, заявявайки, че политиката на държавата Израел не се е променила и предложи на журналистите да се обърнат към прессекретаря на израелската армия. В интервюто пред „Едиот Ахронот” не бе публикувано нищо, което се отнася до Сирия. Може би това е свързано със забраната да се публикува информация за това от израелската държавна цензура. Израел е една от малкото страни по света, където действа предварителна държавна цензура и където за първи път в историята след Нацистка Германия съществува министерство на държавната пропаганда. Но в публикуваното в „Едиот Ахронот” интервю е запазена фразата на министъра, че „Боеготовността на израелската армия сега е същата, като по време на войната през 1967 г.”. На 6 октомври вестник „Хаарец” публикува интервю с друг министър от израелското правителство – Цахи Анегби, в което той заяви за решимостта и намеренията на израелското правителство да продължи агресията си против Сиррия. Това публично поведение на Нетаняху, Либерман и на другите израелски министри може да означава само едно – израелската държава не се е отказала да продължава агресията си срещу Сирия и сега провежда тайна подготовка за нови нападения. Съгласно съобщението от 5 октомври на израелския сайт „Дебка”, който се смята за сайт, публикуващ информация в интерес на израелските специални служби, президентът на САЩ е дал заповед на Израел спешно да се предадат няколко ескадрили най-нови американски самолети Ф-35 от бойна част, която е базирана в Близкия изток, в ОАЕ. Повод за израелската агресия срещу Сирия е присъствието на територията на Сирия на ирански офицери и възможността да се предават едни или други въоръжения на ливанското движение „Хизбулла”. От правна гледна точка присъствието на сирийска територия на ирански войници и иранско оръжие, а също така помощта на Сирия към „Хизбулла” е абсолютно легитимно. Иранските офицери и доброволци се намират по тези земи на законна основа по молба на сирийското правителство и внасят съществен принос във възстановяването на сирийската държавност. От началото на събитията в Сирия (2011 г.) насам Израел е извършил в Сирия повече от 200 акта на агресия. Разрушени са къщи, убити и ранени са сирийски офицери и войници, цивилни. През това време от територията на Сирия няма нито един акт на агресия срещу Израел, един път при ответен огън на сирийската ПВО е свален израелски самолет. Продължаващите доскоро постоянни нападения на израелската авиация през цялото това време не се сблъскваха с противодействие от страна на Русия. Вместо да защити сирийското небе от всичките агресори, Москва позволи на Израел да напада всеки обект на територията на Сирия, а на САЩ да окупират територията в южната и източната част на Сирия. Трагичният инцидент с руския самолет Ил-20 можеше да се случи по-рано във всеки момент, при това е напълно възможно, че такива инциденти са се случвали и по-рано, просто за тях вероятно не са съобщавали. Така през 2013 г. след поредното нападение на израелската авиация в района на Латакия в непосредствена близост от разположението на руските военни обекти, президентът на Русия Владимир Путин още вечерта позвъня на израелския министър-председател, намиращ се на едноседмично посещение в Китай. Тогава през 2013 г. с президента на САЩ Барак Обама вече половин година не можеше да се свърже с Путин по телефона. А Путин сам позвъня на израелския министър-председател. Разговорът, състоял се в 10 часа вечерта по пекинско време (което говори за спешността на позвъняването) е толкова важен за Нетаняху, че той, връщайки се в Израел след дългото посещение и продължителния полет, в пет часа сутринта на важен религиозен празник, без да излиза от летището, се прекачи на друг самолет и излетя за Сочи, за да се срещне с Путин. И едва след тази среща, частично преминала на четири очи, Нетаняху се върна в Израел и агресията на страната му срещу Сирия с мълчаливото съгласие на Русия продължи. В цялата тази история с израелската агресия срещу Русия има един важен морално-политически аспект. Грубо казано, с приятелите и със съюзниците не се прави така – на едно място се защитават, а на друго не. Останалите страни – съюзници на Русия сега ще знаят в какъв случай Русия няма да ги защитава, изхождайки от някакви непонятни интереси на ръководството на страната, противоречащи на нейните национални интереси. Това се случи в Донбас през 2014 г., това се случи в Сирия, започвайки се през 2011 г., въпреки наличието на договор за дружба и сътрудничество между Москва и Дамаск. И през 2014 г. В Украйна и започвайки от 2011 г. в Сирия действията на Русия са частични, недостатъчни и не напълно отговарят на националните ѝ интереси. Катастрофата на руския самолет на радиоелектронно разузнаване Ил-20, случила се на първо място заради непротиводействието на Русия срещу израелската агресия и досега не получава адекватен политически отговор. Доставката в Сирия на различни системи и комплекси за ПВО е половинчато техническо и половинчато политическо решение на проблема. Русия не може и няма да успее да защити Сирия и своите интереси в Сирия без пряко противодействие на израелската и американско-турската агресия, а за тона трябва политическо решение, което за момента не е прието.   Превод: В.Сергеев", "date": "2018.10.12", "title": "Израел се готви за нападение срещу Сирия и Русия"}
{"url": "http://www.classa.bg/%D1%81%D0%B2%D1%8F%D1%82/item/388309-%D1%82%D1%80%D1%8A%D0%BC%D0%BF-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%80%D0%B5%D0%B7%D0%B5%D1%80%D0%B2-%D0%BF%D0%BE%D0%BB%D1%83%D0%B4%D1%8F", "text": "Президентът Доналд Тръмп критикува Федералния резерв на САЩ (FED) за продължителното увеличение на лихвените проценти, часове след като Уолстрийт преживя най-лошия си ден от осем месеца.   \"Федералният резерв прави грешка\", заяви президентът пред репортери, пристигайки в Пенсилвания за митинг на предизборната кампания. \"Мисля, че Фед полудя\", каза той, според Блумбърг.   Тръмп обаче посочи спада в борсовите показатели - включително и загубата на повече от 800 точки на Дау Джоунс - като \"нещо добро\", въпреки че често коментира покачването на цените на акциите като препотвърждаване на неговите икономически политики.   \"Това всъщност е корекция, която сме чакали дълго време. Но наистина не съм съгласен с това, което прави Федералният резерв\", каза Тръмп, който предишния ден вече беше критикувал Федералния резерв за ускоряване на лихвените проценти въпреки факта, че инфлацията е минимална.   \"Аз просто не мисля, че е необходимо толкова бързо движение\", каза президентът, след като бе съобщено, че доходността на 10-годишните американски държавни облигации е достигнала най-високата си точка за повече от седем години.   Според доклада, Фед планира да разшири американската икономическа експанзия чрез управлявано увеличение на лихвени проценти, които биха могли да доведат до глобален дефицит на ликвидност и възнамерява да го направи дори и с малко признаци на инфлация, отчасти поради очаквано повишение на заплатите и цените, поради сегашната ниска безработица в страната.   От своя страна Тръмп публично осъди паричната политика на централната банка. По-голямата част от предишните американски администрации, напротив, се въздържаха от коментар върху тези политики, като знак за уважение към независимостта на тази институция.", "date": "2018.10.12", "title": "Тръмп: \"Федералният резерв полудя\""}
{"url": "http://www.classa.bg/%D1%81%D0%B2%D1%8F%D1%82/item/388307-%D0%B7%D0%B0%D0%BF%D0%B0%D0%B4%D1%8A%D1%82-%D1%80%D0%B0%D0%B7%D0%B3%D1%8A%D1%80%D0%BD%D0%B0-%D1%86%D0%B5%D0%BB%D0%B5%D0%BD%D0%B0%D1%81%D0%BE%D1%87%D0%B5%D0%BD%D0%B0-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%B7%D0%B0-%D1%81%D0%B1%D0%BB%D1%8A%D1%81%D1%8A%D0%BA-%D1%81-%D1%80%D1%83%D1%81%D0%B8%D1%8F", "text": " е модерно в медиите да започват големите инициативи, които се планират от властите като големи проекти. Затова, когато на 7 октомври таблоидът The Sunday Times съобщи, позовавайки се на „надеждни източници“, че Великобритания ще задейства своите кибервойски, „ако Кремъл поиска да изпита привързаността на НАТО към принципа за колективната отбрана, завземайки малките острови като Естония“, това не бе прието като поредния кьорфишек. Разговорите за засилването на атакуващата част на британските кибервойски в последните месеци са широко разпространени. И британците не са сами. Първият сигнал бе даден от съветника на президента на САЩ по националната сигурност Джон Болтън през август: „Отговорът на чуждестранните кибератаки и опити за намеса в американските избори чрез проникване в американските компютърни системи трябва да бъде симетричен“. Тоест Болтън поиска симетричен отговор срещу непотвърдената и недоказана намеса на „чуждите сили“ (чети Русия). На Британските острови щафетата бяха поети на 4 октомври, още преди публикацията в The Sunday Times: министърът на външните работи на Великобритания Джереми Хънт съобщи, че „руското военно разузнаване нееднократно е устройвало безсистемни и безразсъдни кибератаки на политическите институции, компании, медии и спортни организации по цял свят“. Великобритания заедно със съюзниците има намерение „да отговори на опитите на ГРУ да подкопае международната стабилност“. След това експертите от британския национален център по киберсигурност „констатираха“, че Главното разузнавателно управление (ГРУ) на министерството на отбраната на Русия „почти сигурно“ има роля в дейността на хакерските групировки APT 28, Sofacy, Sednit, Sandworm, \"Киберхалифат\", \"Киберберкут\" и редица други, в резултат на чиито действия „са пострадали гражданите на голяма количество страни, включително на Русия“, а щетите върху националните икономики е милиони лири. Британското външно министерство потвърди, че Великобритания притежава „настъпателен киберпотенциал“, но има намерение да го задейства „в строго съответствие с международното право“. Трябва да се помни, че „почти сигурно“ в съответствие с международното право. В края на септември телевизионен канал Sky News, позовавайки се на източници в правителството, съобщи за четирикратно увеличаване на броя на сътрудниците в атакуващото подразделение на кибервойските на Великобритания – от 500 до 2000 души „за сдържане на държавите, които искат да ни нанесат вреда“. Мотивирането на това решение изглежда така: „Великобритания няма достатъчно ресурси за отразяване на агресията на Кремъл, освен балистичните ядрени ракети „Трайдент“. Затова от министерството на отбраната решиха да заложат на кибервойската и да я развие до такава степен, че да „може да спре тока в Кремъл“. В тези изказвания се съдържа същността на настоящия международно-политически момент. Остава само да се удивим колко широко британските власти и обслужващите ги медии споделят плановете да преминат към настъпателни кибероперации. Нали данъкоплатците ще позволят издръжката на такава скъпа армия от специалисти само в един случай – ако опасността тропа на вратата. Ако коварните руски хакери са запълнили компютърните системи на свободния свят, а призракът на ГРУ броди из Европа, пръскайки със спрей отровни химически вещества. Затова и Ми-6 постоянно дуднат и са направили клоуните от „Белингкен“ свои основни изпълнители. Сега тази кантора превърна „офицера от ГРУ“ Петров във „военния лекар Мишкин“. „Сензациите“ тресат европейските медии вече не първи месец и края на това не се вижда. За да се усили информационния ефект, намериха нова тема: оказва се, че Владимир Путин се стреми „да превърне Либия в нова Сирия“, за да разгърне от там атаката срещу Запада. Вестник The Sun твърди, че в Либия вече се намират десетки руски разузнавачи, командоси и бойци от частни военни компании, пристигнали там по покана на командващия Либийската национална армия маршал Халифа Хафтар. Скоро, твърди таблоида, ще започнат доставките на тежка техника и на ЗРК. „Ако Москва поеме контрол над бреговата линия на страната, това може да предизвика нова вълна мигранти, пресичащи Средиземно море“, The Sun цитира високопоставен представител на британското правителство. И допълва, че правителството на Великобритания е много притеснено от положението в Либия, предполагайки, че Путин има намерение да постави Либия под контрола си със същите методи като Сирия. Без да посочи източници на информация, The Sun пише че в Либия, вероятно (?) вече са разположени ракети „Калибър“ и системи С-300. Видите ли, руският лидер „вижда неконтролирано пространство и го използва за максимален натиск срещу Запада“, пише в публикацията. А Прибалтика, според англичаните, изобщо е на прага на нападението от страна на Русия, какво да говорим за Украйна. Информационното пространство, формирано от Западните медии е изкривен Огледален свят, който живее свой живот. Поглеждайки в него, вече не разбираш какво да очакваш утре. Това е като раково заболяване – метастазите се разпространяват, но трудно можеш да разбереш откъде ще изпълзят. Но общата тенденция е очевидна: води се целенасочена подготовка за сблъсък с Русия и кибервойската ще играе в този сблъсък една от основните роли. При наличните арсенали на оръжие за масово поразяване и развитите междуконтинентални средства за доставката му, изключващи голяма ядрена война, централизираните кибератаки (за да може, докато Русия се обвинява в агресия от Естония до Либия „да се изключи тока в Кремъл“) могат да станат основна насока на подривната дейност на Запада. За която трябва да се готвим. Превод: В.Сергеев", "date": "2018.10.12", "title": "Западът разгърна целенасочена подготовка за сблъсък с Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388302-%D0%B1%D1%8A%D0%BB%D0%B3%D0%B0%D1%80%D0%B8%D1%82e-%D1%81%D0%B0-%D0%BF%D1%80%D0%B5%D0%B4%D0%BF%D0%BE%D1%87%D0%B5%D0%BB%D0%B8-%D0%B7%D0%B8%D0%BC%D0%BD%D0%BE%D1%82%D0%BE-%D1%87%D0%B0%D1%81%D0%BE%D0%B2%D0%BE-%D0%B2%D1%80%D0%B5%D0%BC%D0%B5", "text": "Приключи гласуването за лятно или зимно часово време. Анкетата стартира в интернет в края на септември на сайта на Министерския съвет. Данните от там ще бъдат окончателно обработени през следващата седмица.   Допитването на Министерството на енергетиката започна на 20-и септември и приключи днес точна в 17 30 ч.  Своите предпочитания са написали точно 17 318 българи. Над 47 % са за зимно, почти 32% са за лятно, а над 20% казват, че не могат да преценят. Паралелно проучване на \"Екзакта\" показва, че 48% от анкетираните предпочитат за постоянно зимното часово време, съобщава БНТ. Предстои данните да бъдат обработени и през следващата седмица - изпратени до работна група „Сухопътен транспорт“ към Съвета на ЕС, където темата се обсъжда в момента.  Зароди това, все още не може да се кажем кое е по предпочитаното време у нас. До 1 април 2019 г. България и всички държави членки на ЕС трябва сами да изберат и да съобщят в Брюксел кое часово време смятат да прилагат като постоянно. Министерството на енергетиката трябва да изготви националната позиция по въпроса.", "date": "2018.10.12", "title": "Българитe са предпочели зимното часово време"}
{"url": "http://www.classa.bg/%D1%81%D0%B2%D1%8F%D1%82/item/388303-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D0%BB%D0%B5%D0%BD-%D0%BA%D0%BE%D0%BB%D0%B0%D0%BF%D1%81-%D0%BD%D0%B0-%D0%B5%D1%82%D0%BD%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BE%D0%BF%D1%83%D1%81%D1%82%D0%BE%D1%88%D0%B8%D1%82%D0%B5%D0%BB%D0%BD%D0%BE-%D1%86%D1%83%D0%BD%D0%B0%D0%BC%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "Югоизточният фланг на Етна, на италианския остров Сицилия, се плъзга към Йонийско море с няколко сантиметра годишно, ход, който преди това се бе приписвал на нарастване на магмата във вътрешността на вулкана.   В контекста на ново изследване, екип от учени, ръководен от Морелия Урлауб от Центъра Хелмхолц за океански изследвания в Кил (Германия), са събрани измервания на датчици за налягане, способни да открият дори и най-малкото движение под водата. Тези данни позволиха да се докаже, че това, което причинява потъването на вулкана в морето, е гравитацията. Вярно е, че натискът от магма от вътрешността на вулкана също играе роля при потъването на Етна в морето, но цялостният й ефект е значително по-малък.   \"Не можем да изключим възможността движението на фланга да се развие в катастрофален колапс. Ако това се случи, той би могъл да причини опустошителни вълни, които биха застрашили съседните региони. \"Катастрофалните сривове на вулкани представляват най-голямата заплаха, тъй като внезапното движение на големи количества материал във водата може да предизвика цунами с екстремни ефекти\", предупреждават експертите.   Също така, Урлауб уверява, че опасност съществува, но е невъзможно да се узнае кога ще се случи. \"Ние извършваме мониторинг на Етна от около 30 години, но 30 години не са нищо в сравнение с възрастта на Етна, който е на 500,000 години. Това може да се случи след 10, 100 или 100,000 години и единственото нещо, което може да се направи, е да се осъзнае тази опасност и да се следи нестабилният фланг\".", "date": "2018.10.12", "title": "\"Катастрофален колапс\" на Етна може да предизвика опустошително цунами в Европа"}
{"url": "http://www.classa.bg/%D1%81%D0%B2%D1%8F%D1%82/item/388304-%D0%B0%D0%BA%D1%82%D1%83%D0%B0%D0%BB%D0%B8%D0%B7%D0%B0%D1%86%D0%B8%D1%8F-%D0%BD%D0%B0-google-%D1%81%D1%8A%D0%B6%D0%B8%D0%B2%D1%8F%D0%B2%D0%B0-%D0%BD%D0%B0%D0%B4%D0%B5%D0%B6%D0%B4%D0%B8%D1%82%D0%B5-%D0%BD%D0%B0-%D0%B5%D0%B4%D0%B8%D0%BD-%D0%B5%D0%BD%D1%82%D1%83%D1%81%D0%B8%D0%B0%D1%81%D1%82-%D0%B4%D0%B0-%D0%BD%D0%B0%D0%BC%D0%B5%D1%80%D0%B8-mh370", "text": "Миналата седмица Google Maps обнови своите сателитни снимки на района на Камбоджа, където Иън Уилсън, британски технологичен експерт, смята да намери останките на полет Малайзия Еърлайнс MH370, изчезнал на 8 март 2014 г. с 239 души на борда. Според Уилсън останките на самолета са в камбоджанската джунгла на голяма надморска височина.   Намерението на британеца бе критикувано от няколко експерти, които предлагат различни причини за да опровергаят теорията на Уилсън. Джан Баоксин, китайски авиационен специалист, каза, че свалянето на самолет в района, посочен от Уилсън, щеше да бъде открито от камбоджанската или тайландската армия. Освен това той посочва, че след четири години в джунглата, останките на устройството \"трябва да бъдат частично покрити\" с растителност, докато в изображенията на Google Maps формата на самолета е ясно различима.   Последното съображение засилва мнението на критиците на Уилсън, които считат, че британецът е открил само един самолет, прелитащ над зоната точно по времето, когато областта е била снимана от сателит.   Последното актуализиране на Google Maps обаче изглежда отхвърля тази хипотеза. Обяснението е, че когато Уилсън направил своето откритие, датата на авторските права на изображенията съответства на март 2017 г., но миналата седмица, когато бе актуализирано, приложението промени датата на снимките на декември 2015 г.   Уилсън смята, че това би означавало, че самолетът в джунглата е сниман от сателити повече от един път на същото място, което показва, че това са останките на полет MH370, а не самолет, прелитащ над района.   Въпреки критиките, Уилсън и брат му се готвят да извършат мисия на земята, за да стигнат на мястото на предполагаемият инцидент, защото той продължава да бъде убеден, че е открил точно самолета, изчезнал мистериозно през 2014 година.", "date": "2018.10.12", "title": "Актуализация на Google съживява надеждите на един ентусиаст да намери MH370"}
{"url": "http://www.classa.bg/%D1%81%D0%B2%D1%8F%D1%82/item/388305-%D0%BE%D1%82%D0%BA%D1%80%D0%B0%D0%B4%D0%BD%D0%B0-%D0%BE%D1%82-%D0%B4%D0%B0%D0%BD%D0%B8%D1%8F-2-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B8-%D1%81%D0%B8-%D0%B6%D0%B8%D0%B2%D0%B5%D0%B5-%D1%82%D0%B8%D1%85%D0%BE-%D0%B2-%D0%B4%D1%83%D0%B1%D0%B0%D0%B9", "text": "В продължение на три години от 2012 г., един от отделите на данъчната служба на Дания, е допуснал изтичането на повече от 2000 милиона долара в САЩ, чрез схема, считана от датските власти като най-голямата измама във финансовата историята на страната. Властите обвиняват лондонския финансист Санджай Шах, който в момента живее в Дубай (ОАЕ) и отрича всякаква отговорност, че се е възползвал от законодателни недостатъци на скандинавската страна.   Дания станала жертва на съмнителна финансова маневра, която се намира в пресечната точка на данъчната система и капиталовите пазари, чрез извършване на сложни операции, известни като търговия \"cum/ex\".   Този вид търговия се концентрира върху една от най-уязвимите части на всяка финансова система: исканията за възстановяване на данъци върху дивидентите. Съгласно датското законодателство, правителството автоматично възстановява данъци върху дивидентите, изплащани от дружествата на своите акционери. Ако акционерите живеят в САЩ, те имат право да възстановят частично или изцяло тези данъци.   Един малък отдел на данъчната агенция, управляван от един човек, е одобрил за периода между 2012 и 2015 хиляди такива искания, най-вече представени от самостоятелно управлявани пенсионни планове в САЩ, един вид пенсионна сметка на физически лица.   Но експертите и адвокатите, които са запознати със схемата, гарантират, че тези лица са прикритие за търговията cum/ex. Операциите изглеждат като че пенсионните планове са закупили акции на датски компании и са платили данъци върху дивидентите. Но нищо от това не е вярно.   Съгласно датско-американско споразумение, може да се поиска възстановяване на 27% от данъка върху този вид инвестиции. Датските власти приемат, че Шах, като ръководител на този заговор, се е възползвал от тази законова непълнота. С помощта на персонала на компанията си, Соло Капитал, той намерил необходимите американци, които открили множество пенсионни сметки, помогнал им с документацията и спечелил огромни суми. Средствата били незабавно прехвърляни към други сметки, като не се знае колко реално е платено на титулярите.   В резултат на това данъчната служба на Дания спря възстановяване на данъци за чужденците, тъй като британските власти успяха да затворят само Соло Капитал по сигнал през юли 2016 г.. В Дания Шах е обявен за \"национален злодей\". Финансистът си живее в Дубай, където притежава собствена яхта на стойност 1,3 милиона долара и имот от", "date": "2018.10.12", "title": "Открадна от Дания 2 милиарда долара и си живее тихо в Дубай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388297-12-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1428 г. - Стогодишната война: Английската армия започва обсадата на Орлеан, продължила 7 месеца.   1492 г. - Експедицията на Христофор Колумб достига Карибските острови, но до края на дните си смята, че е достигнал Южна Азия.   1810 г. - Сватбата на кронпринцът на Бавария Лудвиг и принцеса Тереза Саксонска Хилдбургхаузен се превръща в ежегоден празник на бирата, известен днес като Октоберфест.   1814 г. - Джордж III получава титлата крал на Хановер.   1860 г. - Британски и френски войски окупират Пекин и опожаряват Летния дворец.   1875 г. - Христо Ботев напуска БРЦК.   1879 г. - Духовната власт в Северна Добруджа преминава към Румънската православна църква.   1886 г. - Град Индианола в Тексас става жертва на един от най-опустошителните урагани в САЩ, загиват над 250 души, градът е опустошен, а на следващата година е изоставен.   1901 г. - По време на третия си конгрес БЗНС е оформя окончателно като политическа партия.   1901 г. - Президентът на САЩ Теодор Рузвелт официално преименува Изпълнителния дом на Белия дом.   1917 г. - Първата световна война: За първи път от Германия е използван отровния газ иприт.   1930 г. - В Атина приключва работа Първа балканска конференция за сътрудничество с участието на всички балкански страни.   1931 г. - Статуята на Христос Спасителя в Рио де Жанейро, Бразилия, официално е отворена за посетители.   1931 г. - Съставено е четиридесет и седмото правителство на Царство България, начело с Никола Мушанов.   1944 г. - Втората световна война: Атина е освободена от хитлеристка окупация.   1960 г. - Народна република България признава независимостта на Република Мали и по-късно установява дипломатически отношения с тази държава.   1960 г. - Съветският ръководител Никита Хрушчов блъска с юмруци и обувка по масата си по време на Общото събрание на ООН, за да протестира срещу становище на Филипините, изтъкващо съветската колониална политика в Източна Европа.   1962 г. - Народна република България установява дипломатически отношения с Алжирската демократична република.   1964 г. - СССР изстрелва Восход 1 - първият в света пилотиран космически апарат с повече от един човек на борда и без употребата на скафандри.   1968 г. - Екваториална Гвинея получава независимост от Испания.   1968 г. - В Мексико сити са открити 19-те Летни олимпийски игри.   1973 г. - Хуан Перон е избран за президент на Аржентина, а вицепрезидент става жена му Изабела Перон.   1984 г. - Терористичен акт в Брайтън: Ирландската републиканска армия извършва покушение срещу министър-председателя на Великобритания Маргарет Тачър в нейната хотелска стая. Тачър успява да се спаси, но бомбата убива пет души и ранява 31.   1992 г. - По време на земетресение в Кайро (Египет) загиват 552 души, над 6 500 са ранени, а щетите се оценяват за над 600 млн. долара.   2002 г. - При терористичен акт в нощен клуб на остров Бали (Индонезия) загиват 202 и са ранени 209 души, повечето от които са туристи от Австралия.   2005 г. - Китай изстрелва втория си пилотиран космически апарат - Шънджоу 6, на борда на който се намират астронавтите Фей Дзюнлун и Ние Хайшън.  ", "date": "2018.10.12", "title": "12 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388298-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B6%D0%B8%D0%B2%D1%8F%D1%85-%D1%81%D1%82%D1%80%D0%B0%D1%88%D0%B5%D0%BD-%D0%BA%D0%BE%D1%88%D0%BC%D0%B0%D1%80-%D0%B2-%D0%B7%D0%BB%D0%B0%D1%82%D0%BD%D0%B0-%D0%BA%D0%BB%D0%B5%D1%82%D0%BA%D0%B0", "text": "\"В България преживях страшен кошмар в клетка, за която си плащам\", споделя в разговор с ДВ германският гражданин Мехмед Явуз. Турция настоя той да бъде екстрадиран.  Окръжният съд във Варна обаче отхвърли искането ѝ.         В сряда (10.10.) Окръжният съд във Варна отказа екстрадицията на Мехмед Явуз в Турция, поискана от прокуратурата във вилает Адана, където той е роден. Мярката му за неотклонение бе променена от \"домашен арест\" в \"подписка\". След съдебното заседание германският гражданин за пръв път се разходи из морската столица. Явуз трябва да чака още седмица до приключването на производството срещу него. Какво се случи дотук?   На 2 септември вечерта към 22 часа Мехмед Явуз и съпругата му Гюлшен кацат на летището във Варна с полет от Дюселдорф. Те пристигат на почивка в курорта Златни пясъци, платили са престой в 4-звезден хотел. Но Мехмед е задържан в специалното помещение на аерогарата за 24 часа. Според данните на Окръжната прокуратура, той е издирван от 9 години с т.нар. червена бюлетина на Интерпол - Анкара, за да излежи присъда от 6 години и 3 месеца \"лишаване от свобода\" за участие в терористична дейност. Става дума за членство в \"Работническата партия на Кюрдистан\" ПКК, която Турция, ЕС и САЩ определят като терористична организация и която от 2003 насам е приела името \"Конгра\" (Конгрес за свобода и демокрация на Кюрдистан). През декември 2001 година Мехмед пристига в Германия като бежанец и иска политическо убежище, а през 2009 получава германско гражданство. В Германия той работи като социален педагог. \"През 1995 исках само да бъдат премахнати забраните върху майчиния ми (кюрдския) език и да бъде признато съществуването на етническата ни общност, тази на кюрдите. Бях студент и бях подложен на натиск заради политическите ми възгледи и етническия ми произход - аз съм кюрд и заради това ме арестуваха навремето, бях подлаган на изтезания\", сподели Явуз в разговор с ДВ. Турция го обвинява, че пропагандира идеите на ПКК. След първото задържане на летището във Варна, на 5 септември съдът постановява мярка за неотклонение \"домашен арест\" - в хотела, който е резервирал. На 11.09. Апелативният съд я потвърждава, въпреки протеста на прокуратурата. \"Мехмед Явуз е доказан член на посочената терористична организация и извършител на множество и разнообразни терористични дейности от името на тази организация. Той е с предходни присъди на турските съдилища, в т.ч. и с присъда от 1998, с която му е било наложено наказание в още по-голям размер от 12 години и 6 месеца. За идентично престъпление лицето е осъдено на лишаване от свобода за 3 години и 9 месеца с присъда от 1995\", посочва прокурор Боянка Михайлова. На 3 октомври Явуз бе отведен с белезници в ареста - за да даде показания. Остава там 72 часа, тъй като можел да избяга и да се укрие, според прокурора.   Обратът от 10-ти октомври   Искането за предаването на лицето Мехмед Явуз на Турция не следва да бъде уважено - това становище представи обвинителката по време на съдебното заседание вчера. А и червената бюлетина за издирването му е била свалена от всички бази данни на Интерпол, тъй като тя е била по искане на филиала на организацията в Анкара, само че по политически причини, а това се смята за нарушение на конституцията на международната организация. Прокурорът подчерта, че са налице основания за отказ от екстрадиция, тъй като мъжът е със статут на бежанец и гражданин на Германия. \"Ако Мехмед Явуз бъде върнат в страната си, може да бъде подложен на тежко посегателство срещу неговата лична неприкосновеност и свобода\", каза защитникът му, цитиран в сайта на Окръжния съд. Той повтори тези думи и пред ДВ. Според магистратите, молбата за екстрадиция не отговаря в пълна степен на законовите изисквания: в нея не е била предоставена пълна информация за престъплението, поради което се иска екстрадицията, както и копие от приложимите законови разпоредби, в т.ч. давността. Не е бил приложен и първият съдебен акт на закрития Съд за държавна сигурност в Адана. Категоричното основание за отказ от екстрадиция е следното: че Мехмед Явуз е признат за виновен и осъден на лишаване от свобода от извънреден съд, какъвто безспорно е бил и закритият съд, постановил първата присъда. Запитан дали турската държава може да оспори решението на българския съд, адвокатът на Явуз каза пред ДВ, че тя не е страна по делото. \"Сега, след отказа на Варненския окръжен съд да изпълни искането на турските власти за екстрадицията на Мехмед, всичко е в ръцете на прокуратурата. Защото тя може да обжалва в седемдневен срок решението на съда и Апелативният съд да извърши въззивна проверка\", посочи защитникът, пожелал анонимност.   \"Кошмар в златна клетка\"   \"Не съм човек, който може да извърши престъпление - нито в Турция, нито в България, никъде. Целият ми кошмар е по политически причини, аз просто исках права за кюрдския език и етнокултурата ни\", каза Явуд в разговор с ДВ. Той смята, че да си кюрд в Турция е просто престъпно и винаги си виновен. Признава, че в България отново се е сблъскал с това. Вчера за пръв път се е разходил със съпругата си из Варна, а междувременно няколко пъти полицаи са го търсили в хотела - те не са били информирани, че той е в съда и че домашният му арест е приключил. \"За пръв път от 40 дни се успокоихме. Надеждата ни е да няма протест срещу съдебното решение и след седмица да се завърнем в Германия\", с вълнение посочи Мехмед. Още преди три седмици той е трябвало да бъде на работното си място, благодарен е на работодателите си, че не са го уволнили, а вместо това са удължили отпуската му. \"Резервацията в 4-звездния хотел в курорта се превърна в златна клетка за мен, нямах право да излизам навън, да се радвам на морето и слънцето. Преживях страшен кошмар в клетка, за която си плащам\", каза той. Сега ключът към свободата е в ръцете на прокуратурата.", "date": "2018.10.12", "title": "\"В България преживях страшен кошмар в златна клетка\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388299-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1%D0%B0%D0%BD%D0%B4%D0%B0-%D1%80%D0%B0%D0%B7%D0%B4%D0%B5%D0%BB%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Световната банка отново пое инициативата за разделяне на България на райони. Тя се опитва да разпарчетоса страната ни.    Тази идея е от 2013 г. Специално за разделянето на България на райони в Брюксел бяха Красимир Премянов и Първанов. Там обсъждаха възможността да се формира у нас еврорегион Тракия. Инициативата на Световната банка съвпадна с речите на Ердоган, че Търговище и Варна са турски територии. Обществото настръхна от това изказване тогава, а тогавашният президент Росен Плевнелиев не взе никакво отношение по въпроса. Правителството също замълча. Съвпадането на инициативата на Световната банка с речите на Ердоган създава впечатление, че районирането на страната ни се прави в интерес на Турция. Кому е нужно това разделяне на България? С какво ще подобри живота на българина? Патриотите бяха категорично против еврорайонирането на страната ни. Сега защо мълчат? Дали целта на Световната банка и на Ердоган е геноцид на българския народ? Това лесно може да стане чрез здравеопазването, чрез миграцията, чрез лошото образование…, посочва Светозар Филипов. Припомняме, че новата министърка на благоустройството Петя Аврамова обяви, че в Закона за регионалното развитие се предвижда да бъдат определени градове, в които да се осъществяват функции по планиране, програмиране, ресурсно осигуряване, наблюдение и оценка на регионалното развитие. Това е един от акцентите в подготвения проект за изменение на Закона за регионалното развитие. С него се предлага нов териториален обхват и вариант с четири района – Дунавски, Черноморски, Югозападен и Тракийско-Родопски район.   Това   Светозар Филипов, наследник на екзарх Антим I.    ", "date": "2018.10.12", "title": "Световната банда разделя България в полза на Ердоган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388300-%D0%B4%D1%8A%D1%80%D0%B5%D0%B2%D0%B0,-%D1%82%D0%B8-%D0%B3%D0%B8%D0%B4%D0%B8-%D1%82%D0%B5%D0%B6%D1%8A%D0%BA-%D0%BE%D0%BB%D0%B8%D0%B3%D0%B0%D1%80%D1%85,-%D0%BA%D1%80%D0%B0%D0%B9%D0%BD%D0%B0-%D0%BB%D0%B5%D0%B2%D0%B8%D1%87%D0%B0%D1%80%D0%BA%D0%B0-%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BF%D0%BE%D1%81%D1%82", "text": " крайна левичарка и кандидат за пост!  Дърева - от теб не очаквах, да си толкоз скрита лимонка.  И защо бе Дърева? Защо? Значи, Дърева, на теб ти плаща Бойко Борисов от ония милиони на Гергов, да свалиш Корнелия? Засрами се Дърева! Какъв ти е проблемът, Дърева? Уставът на БСП да бъде сгазен от председателката, след като самата ти си олигарх? А олигарх, по устав - не се става?! ********************* Равносметката за БСП днес е повече от отчайваща. И с това аз ще се съглася с другарката председателка. Защото никой досега от висшето ръководство на партията не е влизал в толкова тясна и тайна колаборация с една мутра. Никой. Дори Станишев. А неговите грехове не са малко. Защо колаборация!? Защото в аферата \"СМС за Борисов\" разбрахме следното: Единственият човек, който си разменя някакви НЕРЕГЛАМЕНТИРАНИ разговори или съобщения с председателя на ГЕРБ, е председателката на БСП. Корнелия Нинова лично го е признала, официално, пред цялата ПГ на БСП в Народното събрание. Той я информира за нещо, тя вероятно му отговаря и т.н. Факт! За какво си говорят тези двамата е \"Студио Хикс\" на този етап. Но си говорят. Нерегламентирано. И тук, заради обективността, трябва да отбележим, че Гергов никога не е крил желанието си БСП и ГЕРБ да направят т.н. голяма коалиция. Той работеше открито за това. И получи отпор от партията. Подчертавам дебело, не от Председателя просто, а от цялата партия за тези си намерения. Докато Нинова днес си говори тайно с Борисов. ******************* Гнусна интрига е да включиш 50 имена в измислена конспирация срещу себе си, само защото тези 50 имена искат просто да се спази устава на партията, за да се избере нов главен редактор на партийния вестник Дума. Гнусна работа. Вече не храня никакви илюзии, че някой от приближените на Нинова ги е еня за партията. Очевадната политика на днешното ръководство е: разделяй и владей; всеки срещу всеки..... Политика, която води само до разпарчетосването на партията на дребни структури, които след време да изчезнат. Това е гуцановщината в действие. Ярка, брутална, жестока, лицемерна, алчна гуановщина. ********************* ОСТАВКА! Оставка на ръковоството на партията!", "date": "2018.10.12", "title": "Дърева, ти гиди тежък олигарх, крайна левичарка и кандидат за пост!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388301-%D0%BE%D0%B1%D1%81%D1%8A%D0%B6%D0%B4%D0%B0-%D1%81%D0%B5-%D0%B2%D0%B0%D1%80%D0%B8%D0%B0%D0%BD%D1%82-%D0%B7%D0%B0-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%B0%D0%B5%D1%86-%E2%80%9E%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9C-%D0%B8-%D1%82%D0%B5%D1%86-%E2%80%9E%D0%BC%D0%B0%D1%80%D0%B8%D1%86%D0%B0-%D0%B8%D0%B7%D1%82%D0%BE%D0%BA%E2%80%9C-2", "text": " се и вариантът за обединяване на АЕЦ „Козлодуй“ и ТЕЦ „Марица изток“ 2. Това каза министърът на енергетиката Теменужка Петкова по време на изслушването си в парламентарната енергийна комисия в отговор на въпрос на народния представител от ДПС Рамадан Аталай за ТЕЦ \"Марица изток\" 2 и подготовката за есенно-зимния сезон за всички предприятия, предаде Агенция „Фокус“. „Въпросът е много актуален и е един от най-важните, пред които е изправена българската енергетика към настоящия момент. Обсъждаме различни варианти. Не изключваме нито един. Темата е пряко свързана с енергийната сигурност на страната, съответно с националната ни сигурност“, каза Петкова. Според нея ставащото с ТЕЦ „Марица Изток“ 2 се случва с всички въглищни централи в Европа, но проблемът е, че българската електроенергийна система не е подготвена и не би могла да издържи без въглищните си централи.  „Знам, че този вариант предизвика доста дебати в обществото и то с основание, защото това е непопулярна мярка. Важно е да видим какви са плюсовете и минусите, но преди всичко трябва да се намери краткосрочна мярка, която да даде възможност до края на март 2019 г. да се направи така, че да бъдат закупени емисиите за ТЕЦ „Марица изток“ 2. Енергийният министър обаче призна, че евентуалното обединение на АЕЦ „Козлодуй“ и ТЕЦ „Марица изток“ 2 би създало повече проблеми, отколкото би дало решения. Председател на Комисията по енергетика Делян Добрев заяви, цитиран от „Фокус“,  че проблемът на ТЕЦ 2 не е, че регистрира огромни загуби, а че те водят до декапитализация на дружеството. „В един момент ще стигнем до ситуация, в която дружеството е дотолкова декапитализирано, че ако трябва директорът да спази закона, той трябва да го обяви в несъстоятелност“, каза още Делян Добрев. Според Добрев правилното решение е всяка централа да си свие разходите, за да работи на печалба. По време на заседанието стана ясно още, че ако ценовите нива на емисиите се запазят около 25 евро, това, което ТЕЦ „Марица изток“ 2 трябва да плати, за да купи тези емисии, за да може да работи през следващата година, е малко над 466 млн. лв. Това са разходите, които държавната ТЕЦ трябва да направи, за да купи тези емисии, обясни Петкова. Ако такива емисии не бъдат закупени, съгласно европейските правила и директиви, ТЕЦ-ът няма право да работи или ако работи, трябва да заплаща съответните глоби“, посочи още енергийният министър. ", "date": "2018.10.12", "title": "Обсъжда се вариант за обединяване на АЕЦ „Козлодуй“ и ТЕЦ „Марица изток“ 2"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388296-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BF%D1%80%D0%BE%D0%B2,-%D1%82%D0%B0%D1%80%D0%B0%D1%85-%D0%B8-%D0%B0%D0%BD%D0%B4%D1%80%D0%BE%D0%BD%D0%B8%D0%BA", "text": "    По време на Диоклетиановото гонение, станало в първото десетилетие на четвъртия век, наречено с право “ера на мъченичествата”, трима християни Пров, Тарах и Андроник били изправени на съд при съдията Нумерий Максим в Тарс, главен град на областта Киликия в Мала Азия. Съдията запитал най-стария от тях – Тарах. - Как ти е името? - Аз съм християнин – отговорил той. - Аз не те питам за твоята нечестива вяра – възразил гневно съдията. – Кажи ми името си! - Аз съм християнин – повторил Тарах. - Бийте го по устата за тоя отговор – заповядал съдията на своите слуги. Заповедта била изпълнена веднага.     - Аз съм християнин – потретил Тарах, удрян непрекъснато по устата. – Това име за мене е по-скъпо и по-славно от името, което са ми дали моите родители. Но ако ти е нужно да знаеш и това, чуй: Аз се наричам Тарах. - От какъв род си? - От римски и воински. Роден съм в Клавдиопол. Като станах християнин, напуснах службата си. - Слушай – казал му съдията. – Пощади старостта си и изпълни царската повеля. Вкуси от жертвоприношението и се поклони на боговете, на които се покланят и самите наши царе. - Те се заблуждават, лукаво прелъстени от демоните – възразил Тарах. Съдията заповядал да го бият пак жестоко за тоя отговор. След това започнал да го убеждава да извърши езически обред. - Аз служа на Единия Бог и на Него принасям жертва не в кръв, а в чисто сърце – казал, окървавен от ударите Тарах. - Жал ми е за твоята старост – заговорил меко съдията. – Затова още веднъж те съветвам: остави християнската вяра и се поклони на нашите богове. Тарах заявил твърдо: - Няма да извърша това престъпление, защото обичам закона на моя Бог. И никога не ще се отрека от него! Почувствал безсилие в себе си, съдията заповядал да мъчат жестоко стареца. При мъченията Тарах се молел горещо. И молитвата му давала сила да понесе тежките изтезания. Оковали го във вериги и тъй го огвели в тъмница. Съдията повикал Пров и му поставил същите въпроси: - Името ти? Пров отговорил: - Моето първо и пречестно име е “християнин”. Другото ми име, дадено от човеци, е Пров. - Откъде си родом? - Баща ми е тракиец. Аз съм се родил в Пергия Памфилийска и съм християнин. - Това название няма да ти бъде от полза – казал съдията. – Съветвам те: поклони се на боговете ни. Тъй ще получиш от царя милост и дарове. - Аз не търся земни милости – отговорил Пров. – Бях богат и оставих богаството си, за да послужа на истинския Бог. Съдията заповядал да го бият. Кръвта му се леела под жестоките удари. Мъченикът бил твърд и спокоен. Убеждавал го и стотникът да се поклони на боговете. - Тялото ми е във ваша власт, а мъчението за мене е милост – казал Пров, като гледал благодушно към леещата се от тялото му кръв. - Остави безумието си – казал съдията. - Аз не съм безумен, а мъдър и мъжествен в Господ – възразил мъченикът. Съдията наредил да усилят мъченията. Спокойно Пров търпял всичко. Устните му мълвели: - Господи Иисусе, помогни ми. Помогни на Твоя служител ... - А къде е помагачът ти? – иронично запитал мъчителят. - С мене е – отговорил Пров. – Той ми помага. Затова аз за нищо не считам тия ваши изтезания. Те не ще преклонят волята ми! - Погледни тялото си. Земята около теб е обагрена с кръв. - Нека се лее моята кръв. Когато тялото страда за Христа, душата крепне и се оживява. След продължителни мъчения и Пров бил окован във вериги и отведен в тъмницата. Дошил ред на Андроник. Повикали и него. На въпросите на съдията той дал същите отговори. Нарекъл се християнин. Отказал да се поклони на боговете. Претърпял люти страдания. През цялото време на мъченията славел Господа. И него отвели окован в тъмницата. След няколко дни тримата смели изповедници пак били изправени на съд. Съдията се надявал, че мъченията и затворът са пречупили волята им. Но и тоя път те му дали да разбере, че са готови всичко да претърпят за вярата си. След мъчения с огън и желязо пак ги заключили в тъмницата. Няколко пъти ги довеждали за разпит и подновявали мъченията. Правели ги все по-ужасни. Съдията ги заплашил със смърт. А те отговорили: - Умират тия, които правят зло. А ние ще оживеем в небесата, понеже Господ е наше възкресение. Не се надявай да ни отвърнеш от Бога. Ние всички с едно сърце Му служим. И не се боим от твоите заплахи! Съдията заповядал да донесат вино и месо от идолското жертвоприношение. Слугите свързали мъчениците и насила им турили в устата храна, от която те се гнусели. - Е, какво? Защо досега се противехте? За какво ви послужи вашето упорство? Вие вече вкусихте от жертвоприношението! Тия думи съдията изказал с особено задоволство. Но отново се намръщил, когато чул отговора на мъчениците из устата на Пров: - Господ вижда нашата воля. Повярвай ни, мъчителю, ни огън, ни мъка, нито нещо друго в света може да ни откъсне от Бога! Мъчениците били подложени на нови страдания, които човешкото въображение трудно може да си представи. Рязали им ушите. Изболи им очите. Одирали им кожата. Тяхната мъжествена твърдост предизвикала изумление у езичниците. Най-после съдията заповядал да ги хвърлят на зверовете в цирка. В определения ден на смъртната присъда градският цирк се препълнил с народ. С Тарах, Пров и Андроник били доведени и няколко злосторници, осъдени също на смърт. В един миг зверовете разкъсали злосторниците. После се приближили до светите мъченици и кротки като агънца легнали до нозете им. Ближели раните им. Вместо да се вразуми от това чудо, управителят на града, езичник, помрачен от ненавист, заповядал с копия да убият мъчениците. Когато заповедта била изпълнена, той наредил на войниците да пазят телята им, за да не би християните от Тарс да ги вземат и погребат с подобаваща чест. Привечер се дигнала страшна буря. Ураганът бил толкова голям, че войниците, изплашени, се разбягали и изпокрили. Християните използвали това и, въпреки бурята, взели телата на светите мъченици. Погребали ги с молитви и песнопения в каменна пещера. След това, по обичая в онова време, с послание известили на вярващите в другите градове за смъртта на мъчениците.", "date": "2018.10.12", "title": "Св. мъченици Пров, Тарах и Андроник"}
{"url": "http://www.classa.bg/%D1%81%D0%B2%D1%8F%D1%82/item/388291-%D1%84%D1%80%D0%B0%D0%BD%D1%86%D0%B8%D1%8F-%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B0-%D0%B2-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "На 2 октомври в Международния наказателен съд е подадена жалба срещу Франция за престъпления срещу човечеството. Причината за това са ядрените опити, извършени в Полинезия, заяви във вторник пред ООН полинезийският сепаратистки лидер Оскар Темару, съобщава АФП. “Дължим го на всички хора, починали вследствие на ядрения колониализъм”, заяви бившият президент на Полинезия, френски архипелаг в Тихия океан с 270 хил. жители, по време на заседание на комисията на ООН по въпросите на деколонизацията. “С голямо чувство за дълг и решителност, на 2 октомври ние подадохме жалба в Международния наказателен съд за престъпления срещу човечеството. Целта е да потърсим сметка на всички френски президенти от началото на ядрените опити срещу нашата страна”, заяви Оскар Темару. “За нас френските ядрени опити не са нищо друго, освен пряк резултат от колонизация. Противно на френските речи, ние не сме съгласявали да приемем тези опити, те ни бяха наложени с пряката заплаха от установяване на военно управление, ако откажем”, добави Темару. От 1966 до 1996 г. на атолите Муруроа и Фангатофа са извършени 193 френски ядрени опити, оказали влияние върху здравето на населението и на околната среда, припомня АФП. През 2010 г. е приет закон за изплащане на компенсации, но според асоциации на ветераните, засегнати от радиационно индуцирани заболявания, той е твърде рестриктивен. ", "date": "2018.10.12", "title": "Франция е обвинена в престъпления срещу човечеството"}
{"url": "http://www.classa.bg/%D1%81%D0%B2%D1%8F%D1%82/item/388292-%D0%B7%D0%B0%D1%89%D0%BE-%D0%BB%D0%B5%D0%B2-%D0%BD-%D1%82%D0%BE%D0%BB%D1%81%D1%82%D0%BE%D0%B9-%D0%B5-%D0%BE%D1%82%D0%BB%D1%8A%D1%87%D0%B5%D0%BD-%D0%BE%D1%82-%D1%86%D1%8A%D1%80%D0%BA%D0%B2%D0%B0%D1%82%D0%B0", "text": "Каква е същността на толстоизма През 1880 г. Толстой издава няколко книги: „Изповед“, „Каква е вярата ми“ и „Възкресение“, в които разкрива своите духовни идеи. В резултат се появява ново религиозно течение не само в Русия, но и в Западна Европа, Индия и Япония – толстоизмът. Един от последователите на учението и приятел на Лев Н. Толстой е Махатма Ганди. Основните принципи на толстоизма са: несъпротивление на злото с насилие, нравствено самоусъвършенстване и опрощение. За учението на граф Толстой е характерен синкретизмът и има връзка с даосизма, будизма, конфуцианството и други течения. Последователите на това религиозно течение се превръщат във вегетарианци и отказват алкохола и тютюна. Светият синод смята толстоизма за религиозно-социална секта, която влияе негативно върху вярващите хора. На тази основа отношенията между Толстой и църквата се обтягат. Синодът публично заявява, че отлъчва руския писател от православната църква. В текста на посланието той е наречен „лъжеучител“, отхвърлил най-важните догми на православието. Лев Н. Толстой отрича Троичността на Бога, непорочното зачатие и че Христос е възкръснал, но не е анатемосан от църквата, защото процедурата отлъчване е прекратена през 1901 г.; последният отлъчен е хетман Мазепа през 18 век. С развитието на толстоизма много църковни йерарси се опитват официално да отлъчат великия писател от църквата, но не успяват.  Толстой започва да получава критични писма, със заплахи и призиви за покаяние. Свещеник Кронщадски нарича писателя Юда и отявлен безбожник. Философът В. Розанов смята, че Църквата не може да съди Толстой и нарича Синода „формално учреждение“. Д. Мережковски заявява, че ако отлъчат графа от Църквата, да отлъчат и онези, които вярват в учението му. Полемиката по повод отлъчването на графа от Православната църква продължават до смъртта му. Реакцията на Толстой на църковното послание В началото на посланието отговаря София Андреевна – жената на писателя. По-късно тя изпраща писмото си във вестник „Определения“, в което изразява недоволството си от Синода за отказа му да опее Лев Николаевич, в случай на смъртта му; тя нарича служителите в Църквата „духовни палачи“. След един месец граф Толстой пише „отговор на Синода“, който е отпечатан едва през 1901 г. с много поправки. Над 100 изречения в писмото били премахнати от цензурата заради „оскърбление на религиозните чувства“; забранили текстът да бъде препечатан в други издания. Когато здравето на граф Толстой се влошава, жена му се опитва да изглади отношенията му с Църквата, затова между тях избухват конфликти. Писателят гордо отхвърля връщането си в Църквата до края на живота си; в дневниците си той настоява да бъде погребан без църковни обреди.  ", "date": "2018.10.12", "title": "Защо Лев Н. Толстой е отлъчен от църквата"}
{"url": "http://www.classa.bg/%D1%81%D0%B2%D1%8F%D1%82/item/388293-%D1%81%D0%B0%D1%89-%D1%81%D0%B0-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%E2%80%9C%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%BB%D1%8A%D0%B6%D0%B0%D1%82%D0%B0%E2%80%9D", "text": "Както е известно, кампаниите по дезинформация са обичайна част от изборите в САЩ. А централна тема в СМИ в САЩ е обсъждането на фалшивите новини в предизборните кампании. Най-често американските медии обвиняват Русия, Иран и Китай за това. Той предложил много прогресивна програма за промени, в която влизало въвеждането на пенсии, увеличаване данъците на богатите, създаването на мрежа от държавни кооперативи, в които да бъдат наети безработни. Тези пари били използвани за разпространяването на лъжи и дезинформация чрез листовки, радиопредавания, статии във вестници, а също чрез новото медийно изобретение — политическа агресивна реклама, която показвали преди филмите в калифорнийските кина. В рекламите в кината участвали актьори, което се правели на обикновени граждани, четели специално написани текстове с лъжи за движението EPIC и за Синклер. Тези фалшиви новини от онези времена се оказали много ефективни. Мериъм лесно победил своя опонент. Разследване не последвало. Кампаниите за влияние и дезинформация отдавна са част от изборите в САЩ. Ролята на дезинформацията в предизборните кампании е основна тема след президентските избори през 2016 година. Най-често виновници за това биват назовавани Русия, Иран и Китай.", "date": "2018.10.12", "title": "САЩ са родината на “пропагандата на лъжата”"}
{"url": "http://www.classa.bg/%D1%81%D0%B2%D1%8F%D1%82/item/388294-%D0%BA%D0%B0%D0%BA%D0%B2%D0%BE-%D0%B2%D0%B7%D0%B5-%D0%B8-%D0%B4%D0%B0%D0%B4%D0%B5-%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D0%B0-%D0%BC%D0%B5%D1%80%D0%BA%D0%B5%D0%BB", "text": " държавното посещение на Реджеп Ердоган в Германия миналата седмица анализаторите предполагаха, че неговият основен приоритет ще бъде да успокои Ангела Меркел. Вместо това турският лидер използва повода, за да демонстрира защо няма нужда от подобно нещо, пише журналистът Боби Гош в свой материал за Bloomberg. Ердоган не получи всичко, което искаше: нямаше обещания за безвизов достъп до Европейския съюз за турците например, като също така перспективите за един по-разширен митнически съюз с Европейския съюз не бяха подобрени. Но германският канцлер, която оказа на своя гост пълни държавни почести, гарантира, че той ще се върне у дома с подаръци с голяма символична и дипломатическа стойност. Двамата се съгласиха, че германският икономически министър Петер Алтмайер скоро ще поведе голяма бизнес делегация на посещение в Турция, както и че самата Меркел ще отиде до Истанбул на конференция за бъдещето на Сирия, чийто домакин ще е Ердоган и в която ще участват президентите на Франция и Русия. В замяна Ердоган даде на Меркел... не много. Президентът до голяма степен игнорира притесненията на своята домакиня за състоянието на демокрацията и човешките права в Турция , като вместо това обвини Германия, че приютява шпиони и терористи. Той също така не се извини за това, че по-рано обвини Меркел в прилагането на „нацистки мерки“. Ако тя е изразила критики за неговите икономически политики, то те не бяха направени публично достояние и Ердоган изглежда не е давал обещание за каквито и да е било промени. Този резултат от срещата отразява една неудобна за Меркел реалност: въпреки че Ердоган се нуждае от германска подкрепа – още повече сега, когато неговите отношения с американския президент Доналд Тръмп се влошиха, тя просто няма много лостове за влияние върху него. За Германия е необходимо Турция да спазва своето споразумение с ЕС, за да предотврати идването на бежанци от Сирия. Също като други западни лидери Меркел разчита на Ердоган и да „удържа фронта“ в сирийската провинция Идлиб, където Турция и Русия имат споразумение за поддържането на буферна зона, за да не се стигне до избиване на цивилни от сили, верни на президента Башар Асад. Тези приоритети надделяват над всичко друго. Те също така възпират Меркел да окаже натиск за въвеждането на икономически реформи, въпреки че Германия е най-големият търговски партньор на Турция. Така канцлерът можа да предложи само лек укор по време на тяхната съвместна пресконференция в петък. Въпреки че отбеляза техния споделен стратегически интерес от добрите взаимоотношения, тя заяви, че двамата лидери имат дълбоки различия за това какво е необходимо за едно свободно, демократично и отворено общество. Германският президент Франк-Валтер Щайнмайер отиде малко по-далеч. По време на банкет в чест на Ердоган той изрази притесненията си за „турските журналисти, синдикалисти, адвокати, интелектуалци и политици, които остават зад решетките“. Ердоган игнорира размахания пръст и вместо това смъмри на свой ред. Германия, оплака се той, приютява „хиляди“ кюрдски сепаратисти, както и членове на гюленисткото движение (по името на проповедника Фетхуллах Гюлен – бел. ред.), което той държи отговорно за проваления опит за преврат срещу него през 2016 г. По време на общата пресконференция той предложи правителството на Меркел да екстрадира журналиста Джан Дюндар, когото определи като шпионин. Дюндар беше осъден на шест години затвор в Турция заради това, че публикува материали за пренасянето на оръжия в Сирия. Неговото име присъства в списъка на граждани, които правителството на Ердоган иска Германия да екстрадира, за да се повиши „мирът и сигурността“ и в двете страни, каза той по време на общата пресконференция. Това е още нещо от списъка с желания на Ердоган, което Меркел е малко вероятно да му даде. Въпреки всичко турският президент получи много повече, отколкото даде – а това за него прави посещението успешно.", "date": "2018.10.12", "title": "Какво взе и даде Ердоган на Меркел"}
{"url": "http://www.classa.bg/%D1%81%D0%B2%D1%8F%D1%82/item/388295-%D1%8F%D0%BF%D0%BE%D0%BD%D0%B8%D1%8F-%D0%BE%D0%BE%D0%B4-%D0%BE%D1%82%D0%BD%D0%BE%D0%B2%D0%BE-%D0%BF%D1%80%D0%BE%D1%86%D1%8A%D1%84%D1%82%D1%8F%D0%B2%D0%B0", "text": "Япония ООД си връща ритъма. Причината може би е промяната в правителствената политика, която остана незабелязана. През последните месеци японските компании обявяват масово положителни резултати. Поръчките за машиностроенето, които са ключов показател за капиталовите разходи на компаниите в бъдеще, са нараснали с 12,6 % на годишна основа през август до най-високото ниво от десетилетие, сочат данните, оповестени в сряда, 10 октомври. Този растеж е много по-бърз от очаквания, няколко анализатори дори прогнозираха намаляване на поръчките. Междувременно корпоративните инвестиции са се увеличили през миналото тримесечие с най-бързия си темп от над едно десетилетие, а печалбите са нараснали с 18 %. Компаниите планират да похарчат още повече, а бизнес доверието расте, според изследването „танкан“ на Японската централна банка. Всички тези добри новини идват да фона на забавянето на промишлената активност в целия свят и търговската война между САЩ и Китай, която води до отлагане на инвестициите. В началото на седмицата Международният валутен фонд понижи прогнозите си за световната икономика. Япония сигурно прави нещо по правилния начин. Дали Япония ООД внезапно не промени убежденията си след годините на натиск да развърже кесията и да намали купищата натрупани пари? Или корпорациите най-накрая се възползват от близо нулевата цена на привличането на капитал? Нито едното, нито другото. Много по-вероятна причина за забележителните цифри, идващи от японския промишлен сектор, е пакет от данъчни реформи на премиера Шиндзо Абе, които влязоха в сила тази година без много шум. За разлика от директното намаляване на данъците на американския президент Доналд Тръмп те са под формата на данъчни кредити или стимули. Ето как работи системата. Ефективната данъчна ставка на компаниите може да спадне от 29,74 % до едва 20 %, ако те повишат заплатите, обучат служителите си и увеличат „висококачествените“ вътрешни инвестиции в „интернета на нещата“, информационни технологии и автоматизация. Програмата осигурява също специална отстъпка за амортизация при инвестиции в сходни активи и съоръжения, с минимален праг на разходите от 50 млн. йени (385 000 долара). Междувременно ще бъде отложено облагането с данък на собствения капитал за ново оборудване. Не се разчита само на моркова. Големите компании не могат да получат данъчни кредити за изследователска и развойна дейност, ако не реинвестират печалбите си. Стимулите пък действат само за три години, което обяснява бързането. Това подпомагане идва в момент, когато правителствата по цял свят намаляват корпоративните данъци. Макар ефективната ставка да беше леко понижена през изминалото десетилетие, данъчното бреме на японските компании отдавна е едно от най-тежките в света. Част от това се дължи на факта, че японската данъчна система е силно усложнена и прави разлика според големината на компанията, приходите и местоположението й. Това води до изкривявания при инвестиционните и финансови решения. Сега Япония ООД реинвестира парите с надеждата да получи големи печалби, възползвайки се възможността за данъчни облекчения. Това силно се отличава от подхода на партньорите й като САЩ, които хвърлиха спестяванията си в изплащане на дългове, вдигане на възнаграждения и бонуси, както и в ускоряване на обратното изкупуване на акции. Тази тенденция вероятно обяснява силното нарастване на капиталовите разходи, тъй като компаниите модернизират остарялото си оборудване и се опитват да се възползват от реформата, докато тя е в сила. За една от най-големите машиностроителни компании на Япония, Keyence Corp., ефективната данъчна ставка се е понижила с около 6 процентни пункта през последните три години. Същевременно общите й разходи за изследователска и развойна дейност са нараснали с 16 % миналата година, макар все още да са ниски като дял от продажбите. Оперативната печалба, изчислена на служител, също е нараснала. При Fanuc Corp., компанията, която произвежда машини за почти всички големи производствени цехове, делът на средствата за изследователска и развойна дейност, като част от продажбите, е нараснал до около 7 %, а ефективната й данъчна ставка вече е близо 26 %. Подобно на други машиностроителни компании, възвращаемостта от инвестирания капитал е нараснала рязко през последната година. Има дори зараждащи се сигнали за нарастване на производителността на труда. Секторен индекс, включващ производството на електрически части и устройства, се е повишил със 7,8 %, а индекс за машиностроенето е нараснал с около 5 % през юли на годишна основа. Ако данъчните намаления на Абе наистина започват да дават резултат, то инвеститорите ще се надяват, че компаниите ще се възползват от тази политика възможно най-дълго. Те трябва да държат под око и компаниите, които се задоволяват само да увеличават трупаните пари.   БТА", "date": "2018.10.12", "title": "Япония ООД отново процъфтява"}
{"url": "http://www.classa.bg/%D1%81%D0%B2%D1%8F%D1%82/item/388287-%D1%82%D0%B5-%D1%81%D0%BC%D1%8F%D1%82%D0%B0%D1%82,-%D1%87%D0%B5-%D1%82%D1%83%D1%80%D1%87%D0%B8%D0%BD%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B3%D0%BE%D1%81%D0%BF%D0%BE%D0%B4%D0%B0%D1%80-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Те искат нова великотурска империя и смятат, че турчинът трябва да бъде господар на човечеството: т.нар. \"Сиви вълци\" с техния вълчи поздрав, който напомня на хитлеристкия, са активни не само  в Турция, но и в Германия.         Ръката е изпъната, показалецът и кутрето са изправени като уши, а палецът, средният и безименният пръст образуват един вид муцуна. Това е т.нар. \"вълчи поздрав\" - опознавателният знак на турското ултранационалистическо движение \"Сиви вълци\", за което се твърди, че извършва насилия, мотивирани от расистки подбуди. Искат империя като Османската   Вълчата глава символизира стремежа към великотурско господство, като за образец е смятана някогашната Османска империя. При това \"Сивите вълци\" са активни не само в Турция, а и в Германия. И то отдавна. Така те носят отговорност за пренасянето в Германия на вътрешнотурски конфликти като този с кюрдите. А особено обезпокояващ е фактът, че не само надъхани привърженици на Ердоган без задръжки се поздравяват взаимно с т.нар. вълчи поздрав. Оказа се, че поддръжници на ултранационалистическите \"Сиви вълци\" са и близки сътрудници на турския президент. Вълчият поздрав разбуни духовете в Германия още миналия март, когато външният министър Мевлют Чавушоглу изпъна ръка във вълчи поздрав пред турското генерално консулство в Хамбург. Твърди се, че в миналото Ердоган също е показвал вълчия поздрав. Много от въодушевените му поддръжници го посрещнаха именно с този поздрав, когато в края на септември Ердоган пристигна в германкия град Кьолн, за да присъства на тържественото откриване на главната джамия на турско-ислямското сдружение \"Дитиб\". Сега в Германия се надига сериозна съпротива. След като Австрия взе решение за забрана на вълчия поздрав, политици от ХДС и от Лявата партия настояват Германия да наложи пълна забрана на ултранационалистическото движение. Кристоф де Фрийс от ХДС обяснява, че за това има както политически, така и юридически причини. \"В Германия може да се наложи забрана на противоконституционни символи само ако преди това е била забранена и самата организация. Друг начин няма\", казва Де Фрийс и подчертава спешната необходимост от забраната на тази организация. По неговите думи, \"Сивите вълци\" са \"дясноекстремистка фашистка организация, която със своите 18 000 членове е три пъти по-голяма от германската Националдемократическа партия NPD\". Тази организация представлява сериозна заплаха за нашия демократичен ред, подчертава политикът от ХДС. Сходно мнение застъпва и зам.-председателката на Лявата фракция в Бундестага Севим Дагделен. Според нея вълчият поздрав не само може да бъде сравняван с хитлеристкия, но и \"Сивите вълци\" се оказват една от най-големите дясноекстремистки организации в Германия. \"Те имат един идеал и това е нова великотурска империя. \"Сивите вълци\" пропагандират етнически национализъм и смятат, че турчинът трябва да бъде господар на човечеството\", казва Дагделен.   \"Сериозна опасност\"   Сега на ход е германското вътрешно министерство. Тъй като става дума за сдружение, забраната му е в компетенциите не на Конституционния съд, а на вътрешното министерство. \"Аз съм оптимистично настроен и смятам, че предпоставките за забрана са налице\", казва политикът от ХДС Кристоф де Фрийс и дава пример със забраната на рокерската банда \"Османци Германия\". \"Те също са ултранационалисти и също поддържат връзки с Турция, като паралелно с това имат структури в организираната престъпност\", казва Де Фрийс. Тъй като \"Сивите вълци\" поддържат контакти с турската политика и са смятани за важни пропагандатори на Ердоган сред живеещите в Германия 1,4 милиона турски избиратели, процедурата по забраната им може да усложни още повече и бездруго разклатените германско-турски отношения. Но Кристоф де Фрийс е убеден, че в случая Германия трябва да се съобразява единствено със собствената си конституция: \"Нашето убеждение е, че фашизмът, в каквато и да е форма, е една човеконенавистна идеология, която представлява сериозна опасност. Затова не можем да правим никакви компромиси\", казва Де Фрийс. При това, допълва той, \"в случая си имаме работа с една организация, за която се твърди, че е отговорна за множество политически убийства, атентати и терористични нападения в Турция\". \"Затова външнополитическите въпроси не бива да доминират\", заключава Де Фрийс.", "date": "2018.10.12", "title": "Те смятат, че турчинът трябва да бъде господар на човечеството"}
{"url": "http://www.classa.bg/%D1%81%D0%B2%D1%8F%D1%82/item/388288-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D0%B3%D1%8A%D1%80%D1%86%D0%B8%D1%8F-%D0%BA%D0%BE%D0%B9-%D0%BD%D0%B0-%D0%BA%D0%BE%D0%B3%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B2%D1%80%D1%8A%D1%89%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B8", "text": "Гърция дължи на Германия милиарди. Или може би обратното? Над 70 години след края на Втората световна война гърците продължават да настояват за репарации от Германия. Атина говори за близо  300 милиарда евро.           След нападението над Гърция през май 1941 година над Акропола в Атина се развява знамето с пречупения кръст. Окупацията на Гърция от Вермахта продължава до 1944 година. През това време войниците на нацистка Германия убиват и грабят на целия Балкански полуостров. Икономическите щети от войната и окупацията и до днес са обект на много спорове.   Щети за близо 300 милиарда?   Още през 2015 година експертна комисия на гръцкия парламент определи обема на нанесените щети на поне 289 милиарда евро. Германското правителство систематично отхвърля исканията за изплащане на репарации и твърди, че Гърция вече е била компенсирана чрез предишни плащания. От години тази тема натоварва двустранните отношения, тъй като в Атина тя се повдига отново и отново. От една страна става въпрос за преките щети, нанесени например при грабежите, убийствата и разрушенията. На жертвите на нацистките престъпления в Гърция Федералната република вече е изплатила сумата от 115 милиона германски марки. Според договор от 1960 година, това плащане трябва да покрие всички индивидуални искове за парични обезщетения. Обект на дискусии обаче е и един държавен заем, отпуснат по принуда. Германският Райх принуждава Гръцката национална банка през 1942 година да му отпусне безлихвен заем в размер на 476 милиона райхсмарки. Нацистите твърдели, че парите са им необходими, за да финансират разходите си по окупацията на страната. Въпросните милиони не са били връщани никога. Затова някои гръцки експерти са на мнение, че Германия дължи на Гърция още близо 11 милиарда евро. Германското правителство обаче продължава да настоява, че въпросът с репарациите за Гърция е решен окончателно. То припомня, че още през есента на 1945 година в Париж се провежда първа конференция по този въпрос. На нея е признато правото на гърците да получат процентен дял от репарационните плащания, които Германия дължи на победителите от войната. Въз основа на това решение Гърция получава обезщетение, чиято стойност възлиза на около два милиарда евро. В Лондонското споразумение за дълговете от 1953 година западните сили отлагат изпълнението на всякакви по-нататъшни репарационни искания до сключването на мирен договор. Освен това те опрощават част от финансовите задължения на Германия. До официален мирен договор между Германия и страните от антихитлеровата коалиция така и не се стига. Вместо това, през 1990 година влиза в сила т.нар. споразумение \"две плюс четири\", свързано с германското Обединение. Това споразумение беше признато и от Гърция, а в него не са предвидени никакви допълнителни репарационни плащания.   А когато другите спасяваха Гърция?   Темата за репарациите от войната се разпали с нова сила в Гърция след избухването на дълговата криза през 2010 година. Тогава Атина се обърна за помощ към ЕС, за да избегне държавен фалит. Впоследствие страната получи кредити за 274 милиарда евро, от които поне 55 милиарда са от Германия. Гръцки юристи и някои политици смятат, че гръцките дългове могат да бъдат приспаднати от парите, които Гърция настоява да получи от Германия. В случая те имат предвид главно гръцките искания за връщане на принудителния кредит, отпуснат по времето на нацистката окупация. Повечето експерти обаче изключват възможността да се стигне до нови преговори за дължимите репарации - в крайна сметка са изминали вече 70 години от края на войната. Въпреки това гърците възнамеряват отново да повдигнат въпроса. През септември външният министър на Гърция Никос Коцияс обяви след среща със своя германски колега Хайко Маас следното: \"За това, което е исторически правилно, трябва да се говори в правилния момент и по правилния начин.\". Вероятно правилният момент ще дойде съвсем скоро. Тази седмица германският президент Франк-Валтер Щайнмайер е на посещение в Гърция. През декември пък президентът на гръцкия парламент Никос Вуцис възнамерява да представи доклад, изготвен от парламентарната комисия по репарациите. И в него обемът на нанесените щети на Гърция се определя на близо 300 милиарда евро.", "date": "2018.10.12", "title": "Германия и Гърция: кой на кого трябва да връща милиарди?"}
{"url": "http://www.classa.bg/%D1%81%D0%B2%D1%8F%D1%82/item/388289-%D0%BF%D1%80%D0%B8%D0%BD%D1%86%D1%8A%D1%82-%D1%80%D0%B5%D1%84%D0%BE%D1%80%D0%BC%D0%B0%D1%82%D0%BE%D1%80-%D0%B8-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%BE%D1%82%D0%BE-%D0%B8%D0%B7%D1%87%D0%B5%D0%B7%D0%B2%D0%B0%D0%BD%D0%B5-%D0%BD%D0%B0-%D0%B5%D0%B4%D0%B8%D0%BD-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82", "text": "На 2 октомври т.г. журналистът и колумнист на вестник The Washington Post Джамал Кашоги влиза в консулството на Саудитска Арабия в турския град Истанбул. Така и не излиза от там. Вече повече от седмица неговото мистериозно изчезване е повод за спекулации. Има подозрения, че живеещият в САЩ журналист, който е отявлен критик на коронования саудитски принц Мохамед бин Салман, е бил убит. Американският президент Доналд Тръмп в сряда се зарече, че ще \"стигне до дъното\" на случая, съобщи BBC. Пред репортери той коментира, че е разговарял с представители на саудитските власти \"на най-високо ниво\" относно Кашоги. Саудитска Арабия вече отрече да има общо с изчезването на журналиста. От там твърдят, че той е напуснал сградата на консулството в Истанбул малко след пристигането си. The Washington Post обаче съобщава за нови данни от разузнаването на САЩ. Според тях Мохамед бин Салман е наредил провеждането на операция, чиято цел е да била да примами Кашоги обратно в Саудитска Арабия, след което да го задържи. Това показвали прихванати от американското разузнаване разговори между представители на саудитската власт, които са обсъждали плана. Материалите са били описани пред The Washington Post от запознати с тях представители на щатските власти. Представители на турските власти неофициално коментираха, че екип по сигурността от Саудитска Арабия е издебнал журналиста при посещението му в консулството в Истанбул и го е убил. Отхвърлените оферти за сътрудничество Кашоги е саудитец, който от миналата година живее по собствена воля в изгнание в САЩ. Той е сред най-изявените критици на саудитското правителство и конкретно на самия Мохамед бин Салман. Някои от неговите приятели коментират, че през последните 4 месеца висши представители на саудитската власт, приближени на коронования принц, са се обаждали на журналиста, за да му предлагат защита и дори високопоставена работа за правителството, ако се завърне в родната си страна. Кашоги обаче е бил скептичен спрямо тези оферти. През май казва на един от приятелите си, че саудитското правителство никога няма да спази обещанията си да не го нарани. Хронологията на едно изчезване * Петък, 28 септември – Кашоги посещава консулството на Саудитска Арабия в Истанбул.  Целта на посещението е журналистът да вземе документ, който ще му позволи да се ожени за турската си годеница. Казано му е, че ще трябва да се върне повторно. Същият следобед той напуска консулството и отлита за Лондон, за да участва в конференция. По някое време след това посещение, вероятно през уикенда, Кашоги се обажда в консулството и казва, че ще се върне за документа следващия вторник. Човек от консулството му връща обаждане и го моли да дойде в 13:30 ч. в посочения ден. * Събота, 29 септември – Лондон.  Джамал Кашоги говори на конференция в Лондон, организирана от НПО-то \"Middle East Monitor\". * Понеделник, 1 октомври – Кашоги се връща в Истанбул.  Преди това се среща за обяд с двама свои приятели в Лондон, за да обсъдят негов коментар за свободата на словото в арабския свят. По техни думи той не е изглеждал притеснен. По-късно в понеделник той заминава за Истанбул. * Вторник, 2 октомври – Денят на изчезването.  В 3:13 ч. сутринта чартърен полет с частен самолет пристига на летище \"Ататюрк\" в Истанбул. Той идва от Рияд, Саудитска Арабия, и превозва девет души – представители на саудитските власти и агенти на разузнаването, някои от които с дипломатически паспорти, съобщават турския вестник \"Сабах\" и представители на правителството, които са разговаряли с The New York Times. Самолетът \"Гълфстрийм\" е собственост на \"Sky Prime Aviation Services\" - чартърна компания, базирана в Рияд, която от дълго време работи със саудитското правителство. Пасажерите се настаняват в два хотела, близо до саудитското консулство във финансовия квартал на Истанбул. Запазват стаи за три нощувки. По-късно през същия ден обаче взимат багажа си и освобождават стаите. \"Сабах\" публикува снимки на общо 15 души, които турските власти са идентифицирали като саудитски агенти.     В 13:14 ч. на същия ден журналистът Джамал Кашоги влиза в консулството. Дава двата си телефона на годеницата си и й казва да извика помощ, ако не се върне. The New York Times пише, че според високопоставен представител на турските власти Кашоги е бил убит от екип от саудитски агенти в рамките на два часа след пристигането си. По думите му тялото на журналиста е било разчленено с трион. Саудитските власти, включително самия Мохамед бин Салман, твърдят, че Кашоги е напуснал сградата на консулството малко след пристигането си, но няма доказателства за това. Около 16:00 ч. шест превозни средства напускат консулството. Според \"Сабах\" в тях са били представители на саудитските власти и агенти на разузнаването.  Други два автомобила отиват до резиденцията на саудитския консул, която се намира на около 180 метра от сградата на самото консулство. Разследващи предполагат, че Кашоги е бил в една от тези коли. Те са останали там четири часа. Турските служители в резиденцията изненадващо са получили заповедта да не идват на работа в същия ден. Около 17:15 ч. втори самолет на същата авиокомпания, в който пътуват шестима саудитци, каца на летище \"Ататюрк\". Излита в 18:20 ч. и спира в Кайро преди да се завърне в Рияд. В 22:46 ч. първият самолет, пристигнал в Истанбул по-рано същия ден, също отлита за Дубай. Годеницата на Кашоги го чака до 1 ч. през нощта, но той така и не се появява. * Сряда, 3 октомври – Различни информации за изчезването.  Жената се връща в консулството още в сряда сутринта, но все още няма и следа от Кашоги. На този ден двамата е трябвало да сключат брак. След интервюта с годеницата и приятел на Кашоги, Reuters съобщава за изчезването на журналиста. Още същата вечер в интервю за Bloomberg Мохамед бин Салман казва, че ще позволи на турски криминалисти да претърсят консулството като казва, че \"нямат нищо за криене\".     Жив или мъртъв – обратно в Саудитска Арабия? Според The Washington Post новите данни от щатското разузнаване повдигат въпроса дали случилото се в саудитския консулат в Истанбул не е било резервен план за залавянето на Кашоги. Според бивш разузнавач изпращането на два екипа от общо 15 души с два частни самолета, пристигащи и напускащи Турция в различно време, напомня за ситуациите, при които даден човек нелегално бива изведен от една държава и отведен в друга за разпит. Представители на турските власти са стигнали до извода, че каквато и да е била целта на операцията, Кашоги е бил убит в консулството. Разследващите не са открили неговото тяло, но беше разпространено видео от охранителни камери, на което се вижда как журналистът влиза в сградата на консулството на 2 октомври. Няма видео, на което да се вижда как той излиза от там. Според The Washington Post разузнавателните материали за по-ранните планове на Саудитска Арабия да задържи Кашоги повдигат въпроса трябвало ли е администрацията на американския президент Доналд Тръмп да предупреди журналиста, че може да е в опасност. Разузнавателните агенции имат отговорността да предупреждават хора, които могат да бъдат отвлечени, сериозно ранени или убити, според директива, подписана през 2015 г. Задължението следва да се прилага без значение дали човекът е американски гражданин. Новата информация се превръща и в политически проблем за администрацията на Доналд Тръмп, тъй като Мохамед бин Салман е близък до зетя на Тръмп и съветник на президента – Джаред Къшнър.  Двамата неколкократно са провеждали телефонни разговори, а отношенията им са повод за подозрения в някои представители на разузнаването. В сряда Къшнър и съветникът по сигурността Джон Болтън са разговаряли по телефона с коронования принц, но от Белия дом коментират, че той е предоставил малко информация. Вече се обсъжда как да бъде принудена Саудитска Арабия да даде отговори за съдбата на Кашоги и какви да са санкциите, ако властите там наистина са отговорни.     Неясните послания Въпреки критиките си към саудитския режим, Кашоги не винаги се е противопоставял на политиките на Мохамед бин Салман. Дори го хвали за онова, което счита за позитивна промяна в страната – като например разхлабването на културните ограничения в обществото. Пред The Washington Post човек във връзка със саудитския кралски двор разказва, че миналата година Кашоги го е помолил да предаде съобщение на Мохамед – че той има нужда от някой като журналиста за съветник. Салман е отхвърлил идеята, казвайки, че Кашоги е свързан с \"Мюсюлманско братство\" и Катар – врагове на саудитците. Въпреки това други двама приятели на Кашоги казват, че поне два пъти той е получавал телефони обаждания от съветник на принца, който е изпращал приятелски послания от името на Мохамед. Едно от тях е от септември 2017 г. Коронованият принц е бил \"много щастлив\" да види коментар на Кашоги, в който той отправя похвала към кралството за премахването на забраната жени да шофират. Въпреки това към момента всичко – от свидетелските коментари до публикациите в турската и американската преса – води до изводите, че в една или друга степен саудитци са замесени в изчезването на журналиста.", "date": "2018.10.12", "title": "\"Принцът реформатор\" и мистериозното изчезване на един журналист"}
{"url": "http://www.classa.bg/%D1%81%D0%B2%D1%8F%D1%82/item/388290-nikkei-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BC%D0%B5%D0%B6%D0%B4%D1%83-%D0%BA%D0%B8%D1%82%D0%B0%D0%B9-%D0%B8-%D1%81%D0%B0%D1%89-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0-%E2%80%9E%D0%B4%D0%BE%D0%BC%D0%B8%D0%BD%D0%BE-%D0%B5%D1%84%D0%B5%D0%BA%D1%82%E2%80%9D-%D0%B2-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%8F-%D0%BF%D0%B0%D0%B7%D0%B0%D1%80", "text": " Китай закупуваше във внушителни обеми втечнен природен газ от САЩ, но търговската война с Вашингтон накара Пекин да се откаже от услугите на Америка. Сега по отношение на покупките на енергийни ресурси Поднебесната гледа към Русия и нови партньори, а САЩ ще трябва да се постарае, за да замени толкова голям клиент и инвеститор, пише Nikkei Asahi Review. Изглеждаше, че по отношение на енергетиката САЩ и Китай са добра двойка, най-малкото в рамките на търсенето и предлагането на втечнен природен газ. Пекин отдавна искаше да изчисти въздуха си от смог, отказва се от въглища и Америка имаше какво да предложи в замяна. Но тук започна търговската война, пише наблюдателя от Nikkei Asahi Review Такеши Кумон. Според автора на статията, настоящето митническо противостоене между САЩ и Поднебесната е провокирало „ефекта на доминото” в енергийната сфера, който може да се чуе далеч извън пределите на двете най-големи икономики на света. През 2017 г. Китай става вторият най-голям вносител на втечнен газ на света след Япония и пет пъти увеличава покупките си от САЩ, имайки намерение да ги увеличи дори повече. Но след като на 24 септември президентът Доналд Тръмп въведе поредния пакет мита по отношение на стоките китайско производство, Пекин обяви въвеждането на допълнително облагане на американската продукция, включително и втечнен газ. Това решение на китайското ръководство доведе до безпокойство сред общото население. Например в Чунцин около 100 хил. автомобила се задвижват с газ, а собствениците им са загрижени за възможно увеличение на цените. Но, както напомня Кумон, Пекин има и други възможности. Така той активно развива отношенията си с две страни, които чиито отношения с Белия дом не са гладки - Русия и Иран. Съединените щати, от своя страна, губят доходоносния пазар и са принудени да търсят нови купувачи. Тази нова реалност можеше да бъде ясно проследена още през септември на Източния икономически форум във Владивосток, където руският президент Владимир Путин, като „основен гост”, се срещна с китайския лидер Си Дзинпин. Както се съобщава, разговорите между ръководителите на двете страни засегнаха въпросите за сътрудничество в енергийния сектор, включително природния газ. На същия форум, China National Petroleum Corp. (CNPC) обсъди с руската газова компания „Новатек” проектите за втечнен газ в Арктическия океан, за които инвестициите от Китай са много важни. Друг голям проект е газопроводът „Силата на Сибир”, който доставя руско гориво на Китай. Според журналиста в някакъв момент инициативата спира, защото Китай започва да разчита на американския ВПГ. Но сега изглежда, че са проектът започва отново, а в Русия говорят за допълнителни доставки на газ над предвидените и за пускането на Силата на Сибир до 20 декември 2019 г. Ако говорим за Иран, той, подобно на Русия, се превърна в цел на икономическите санкции на САЩ. В същото време CNPC купи от френския енергиен гигант „Тотал” правата за разработване на част от петролното и газовото поле в Южен Парс в Иран. Разбира се, Пекин няма да може веднага да получи газ, но това е негов дългосрочен проект. Освен Русия и Иран, като част от разширяването на програмата „Един пояс, един път” Китай обмисля присъединяване към инициативата за изграждане на тръбопровода TAPI, в която участват Туркменистан, Афганистан, Пакистан и Индия. Други доставчици на газ, като Катар, Австралия и Канада, просто не могат да пренебрегнат огромния китайски пазар и обмислят възможността да сключат съвместни сделки. За САЩ всичкото това вълнение около Китай, разбира се, е нерентабилно, напомня авторът на статията. Търговската война с Пекин може да забави развитието на американския енергиен сектор. За проекти, свързани със ВПГ, са необходими внушителни финансови инвестиции, но сега американските производители не трябва да разчитат на големи китайски инвеститори. Дори без подходящо финансиране, съдбата на дори настоящи проекти на стойност около 60 млрд. долара остава под въпрос. Интересното е, че президентът Доналд Тръмп вижда в американския енергиен сектор начин за намаляване на търговския дефицит с други страни. Но без Китай, за да запази поне съществуващите работни места, американският лидер спешно трябва да търси нови купувачи. Засега Япония и Европа се справят доста добре с тази роля - те дори са готови да направят отстъпки за сделките за втечнен природен газ и да купуват повече, за да не гневят Вашингтон поради търговския дефицит. Обобщавайки, Кумон подчертава, че поради факта, че нововъзникващите икономики консумират все повече ресурси, както и поради търговската война между САЩ и Китай, в резултат на което се появяват нови доставчици на газ, глобалният енергиен пазар претърпява големи промени и основните му продукти стават мощни оръжия в геополитическия арсенал на големите държави.   Превод: В.Сергеев", "date": "2018.10.12", "title": "Nikkei: Търговската война между Китай и САЩ провокира „домино ефект” в енергийния пазар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388286-%D1%82%D0%BE%D0%B2%D0%B0-%D0%B5-%D0%B4%D1%8A%D0%BB%D0%B1%D0%BE%D0%BA%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%B4%D0%BD%D0%B5%D1%88%D0%BD%D0%BE%D1%82%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Защо всеки инцидент в България, било то жестоко убийство, катастрофа с много жертви или лош уличен ремонт, се пише директно на сметката на премиера? Отговорът на този въпрос обяснява състоянието  на България изобщо.           Защо всеки инцидент в България - било то жестоко убийство на журналист, катастрофа с автобус или несполучливо подбрани плочки за площад - се пише директно на сметката на управляващата партия и премиера? Защо проблеми, които би трябвало да получат отговор от професионални и независими институции, биват неизбежно политизирани? Трагедията с убийството в Русе беше последната илюстрация на тази тенденция: докато опозицията се опитваше да представи случая като генерален провал на управлението, Борисов го опакова като \"безродна\" и безпочвена атака срещу България. И двете интерпретации с учудваща лекота политизираха проблема и решително се откъснаха от трезвата реалност. Откъде идва тази склонност към надяване на политически, партийни очила? Дори отговорите на този въпрос обикновено са политизирани. За правителството причината е липсата на политическа култура у опозицията, която нечестно се опитва да се възползва от всяка ситуация. За опозицията това е единственият ефективен начин за борба срещу власт, която сама редовно манипулира общественото мнение и не спазва строг етически кодекс. Зад тези повърхностни отговори има обаче и един по-важен: политизацията на инциденти е следствие от структурно изкривяване на публичната сфера, при което вместо независими институции, управляващите създават агенции за слугинаж, обгрижващи тях и приятелите им. Тези агенции/органи/комисии не се стремят да свършат задачите, за които официално съществуват, а се занимават с лъскане на имиджа на патроните си (управляващите) и громене на техните опоненти. Измеренията на проблема   Борбата срещу корупцията би трябвало да бъде сфера, в която няма значение дали някой е на власт или не - управляващите дори би трябвало да са по-уязвими. В България обаче е обратното: както е добре известно, няма ключов управляващ, хванат в сериозно прегрешение. Всички обвиняеми и съдени са или от опозицията, или от партии, отпаднали от управлението. По принцип парламентарните комисии са една от възможностите за независимо разследване на скандали. Комисията за КТБ обаче беше създадена, за да оневини по случая прокуратурата и КФН. Както и за да не се споменат определени имена. Шумно прокламираната антикорупционна агенция дотук е свършила основно следното: запорирала е имуществото на издател на опозиционен вестник и на опозиционен политик и е обявила за напълно чист издателя на проправителствената преса. Първите са проверени щателно, вторият - само по документи. В медийната сфера политизацията е отколешна. Една медийна група, която гравитира около депутат от ДПС и ту е негово притежание, ту той се \"оттегля\" от ръчното ѝ управление, се е превърнала в инструмент и патерица на всяка управляваща партия. Поне от 2009 година насам тази група на няколко пъти сменя своите позиции в зависимост от изборните резултати. До 2013 година те се обгрижваха взаимно с Борисов, в опозиционния му период от 2013-2014 бяха в тежък конфликт, а след това групата отново стана негов безрезервен привърженик. Медийна политика, която се влияе от това кой е на власт, е по дефиниция политизирана. Когато нещо ходи като политизирана институция, кряка като политизирана институция и изглежда като политизирана институция, то най-вероятно е точно това, биха казали англичаните. А българите просто заключават, че щом независимите институции обслужват управляващите, техен най-главен \"началник\" е премиерът. Следователно той би трябвало да е отговорен за всичко. Буквално за всичко. Ефектите на политизацията   Политизираните институции са на двойна употреба. От една страна те трябва да решават експертни проблеми - медийни, криминални или свързани с настилките в градовете. От друга страна те са пиар за управляващите и бухалка за опонентите им. Съчетанието на тези две функции води до една фундаментална неяснота относно границата между експертността и политическия пиар, професионализма и умението да \"завъртиш\" нещата в посока, удобна за определена партия. Що се отнася до медиите, Борисов сам падна в капана на радикалната политизация. За него няма читави медии - по думите му, едните са на един \"олигарх\", а другите - на друг. Едните изкривяват реалността в една посока, другите - в обратната. Истина в медиите няма, всичко е \"spin-doctoring\" - политизирана пропаганда. Ако картината наистина е такава, чудно защо премиерът се сърди на чужденците, които критикуват медийната среда в България. В крайна сметка собственото му мнение за нея не е по-ласкателно. За съдебните органи и антикорупционните агенции е изговорено много. За съжаление и те не успяват да се откъснат от имиджа си на политизирани структури. Преди време две подслушани магистратки бяха споделили, че \"службите са на ДПС\". Резултатите от действията на съдебни и разследващи органи също следват партийните линии между управляващи и опозиция. И в зависимост от тези линии Цветан Цветанов, да речем, е ту пръв борец срещу престъпността, ту сам е сред разследваните. Дори в казус, който изглежда доста тривиален - като случая с обвинената във вземане на подкуп Иванчева - обществеността се раздели доста тежко по партийна линия: за едните хващането ѝ е антикорупционен триумф, за другите - непохватна инсценировка. Размиването на границата между независима агенция/комисия/орган и пиар структура води до размиване на границата между истина и пропаганда. Пост-истината е всъщност засилена форма на политизация на публичната сфера. Крайният резултат е, че почти всичко се превръща в \"скандал\" и почти никой скандал не завършва с някакво еднозначно решение: те просто в един момент затихват. КТБ е чудесен пример за този феномен. Регулаторни и контролиращи институции позволиха голяма банка да фалира, нанасяйки сериозни щети и на публичните финанси, и на множество частни лица. Обвиненията бяха ограничени до Цветан Василев и неговите подставени лица, както и до двама от регулаторните органи и още двама от частни одиторски фирми. Съдебен процес, който обещава да продължи десетилетия, бе започнат, но той засяга единствено изнасянето на пари от банката към \"кухите\" фирми на Василев. Къде са отишли после, тепърва ще се изяснява. Тоест, от уж ясен скандал в крайна сметка затънахме в съдебно-прокурорско блато, чиято цел изглежда е да се накажат част от виновните, но и да се скрият други. Друг ефект от политизацията е, че страната влиза от един скандал в друг. От началото на политическия сезон поредицата е впечатляваща: трагедията в Своге и министерските оставки, разследванията на \"Биволь\" за „Джи Пи Груп\", плочките и работата по \"Графа\", убийството на журналистка в Русе... Какво точно се случва, остава спорно и мъгляво, а скандалите просто затихват и биват изместени от нови.   Деполитизация?   По принцип политизацията не е нещо лошо, когато се случва в парламента и в електоралното състезание между партиите. Но става вредна, когато засяга сфери като съдебна власт, антикорупционни структури и медии. Проблемът в България е, че в парламента имаме деполитизация - всички партии се \"патриотизираха\" и започнаха да говорят едно и също по повечето важни въпроси. А медиите и съдебната власт са политизирани. Това са и дълбоките причини за не особено добрата репутация на страната в Европа. Борисов може би е прав, когато твърди, че не бива механично да бъдем поставяни в лагера на най-проблематичните европейски държави. Но пък и ние имаме да свършим още много работа, преди да успеем убедително да се откъснем от този лагер.", "date": "2018.10.12", "title": "Това е дълбоката причина за днешното състояние на България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388281-%D0%B7%D0%B0-%D0%B1%D1%80%D0%B0%D0%BA%D0%BE%D0%B2%D0%B5%D1%82%D0%B5-%D0%BC%D0%B5%D0%B6%D0%B4%D1%83-%D1%87%D0%B0%D0%BB%D0%B3%D0%B0%D1%82%D0%B0-%D0%B8-%D1%82%D0%B5%D0%B0%D1%82%D1%8A%D1%80%D0%B0", "text": "От няколко седмици една от най-коментираните теми у нас е участието на актрисата Цветана Манева в клипа на фолкаджията Азис „Позна ли ме\". Злостните коментари за новата песен на Азис не секват, не секват гласовете, включително от музикалните и актьорски среди, които наричат проекта провал, в който участва една от най-добрите ни актриси. Това не е първа подобна провокация от Азис, който включи Катето Евро в клипа към песента „Едно ми\".    В подкрепа на Цветана Манева се изправи младият актьор Дарин Ангелов.  „Долу ръцете от Цветана Манева\", зави той от страниците на „Телеграф\", допълвайки, че самият той се е снимал в клипове на фолкпевицата Мария. „Снимах в два клипа на Мария, но тогава още бях студент и никой не ме познаваше. Сега ако го направя, ще има негативи\", казва Дарин.    Мария може да се похвали, че освен Дарин е снимала и Асен Блатечки в свой клип „Ти позна ли ме\".   Блатечки участва и в клип на примата Глория „Крепост\". Самият Блатечки споделя, че се е навил да участва в проекти на двете певици, защото ги намира за класи над останалите.    Ивана също може да се похвали с факта, че в нейни клипове са се снимали четирима актьори.   В култовото й парче „Като на 17\" участие взима Христо Мутафчиев, в „Миг като вечност\" изиграят Димитър Рачков и половинката му Мария Игнатова\". Малцина си спомнят, че в дебютното видео на Ивана ‚100патрона\" се снима и Дидо Мачев.    Антоний Аргиров пристана на Анелия в лентата   „Предадох те. Станислав Яневски се разписва с участие в проекта на Галена „С кое право\". Актрисата Латинка Петрова изгрява в клипа на „Аларма\", на триото Галене, Емилия и Малина. Условието й боло да няма порно.    Актьорът Ненчо Илчев също има роля в клип на Джена   „Свалка 2\". Кирил Ефремов се е снимал с Малина във „Виж какво\".", "date": "2018.10.12", "title": "За браковете между чалгата и театъра"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388282-%D0%B4%D0%B5%D0%BD%D0%B4%D0%B8-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0-%D1%81", "text": "Любомир Минчев - Денди взриви мрежата с описателен коментар за същността на скандалния брадър Валентин Кулагин. Той сподели кога и как се е запознал с гримьора и разкри, че поведението му не е инсценирано за пред камерите. Вижте цялата история тук: \"КОЛАГЕНЕНИЯТ КУЛАГИН – НОВ ВИД ВИБРАТОР из съветите на д-р Ко Подочух мнозина профани да си се повъзхищават, елай, моме, елай, душо, да повечераме, на дързостите Кулагинови и си казах, виж ти, задава се, сполай, нова консензусна величина, в която да ще се постараем да разграничим отделните, хм, слузести величини, па дори и да се пооцапаме в секрецията..., в която има дори и, ох, аман, аман, сълзи Миродобреви... непродуцирани от Торнев. Слагаме медицински ръкавици... Как, питате, съм се запознал с подвъпросното лице, пренемаловажен въпрос, знаменателна интродукция в нашта лекедисана сюгжестия. Бивам в журито на конкурс за красавици в Бургас.      Стоя сам на коктейлна маса, досами сцена. Появява се, бляскава, звездата Кулагин, придружена от дама и със зле модулиран глас ми съобщава: „Така и така си сам, драги, защо не отидеш на другата маса?\" Уви, не бе въпрос, а заповед – стани ти, че да седна аз. След отказа ми, последва втори назидателен опит и тогава вече се взрях в нахалника, сборно клише на най-банална и зловонна содомия, плътно напомадено и нагримосано, и с дамска чантичка за разкош. Изкрещях: „А сега, искате ли да извикам охраната, пикльо?!\" Остана с педерастшата си на моята маса... Трябва ли да уточнявам, че всички останали маси на преден план бяха празни... Тъй че, за онез, наивно въобразили си, че наглостта на момченцето, измамна привидност на човек, е избуяла под прожекторите на Брадъра папрат, нека потвърдим и вразумим – той отнапред си бе такъв, най-натурално, зачатъчно евгениминчевче, яхнало не трамвай, а спирала за мигли, сополанко без лордова титла, ала с маршалски жезъл до червилото и лака за нокти в дамската си чантичка. Черното под ноктите си давам! Тъй като е очевидно, че Кулагин е Йожени де Минч в първообраз, затова и нараства ценността му като препарат за наблюдение под микроскопа. Моля, не сваляйте медицинските ръкавици! С което искаме да кажем, че автохтонният пласт в изчадието е идентично педерастичен и не по-малко зловреден от псевдолордовия вибраторен механизъм, радващ се на огромна популярност сред родните бизнесдами. А сега, нека престъпим прага на къщата, в която героят наш отново си отима скандал, че некой му седнал на стола, хм. Дузина нейни обитатели, за които едва ли може да се каже, че са неудачници, биват ежеминутно дразнени и тормозени от амбициозното копеле и в тази си раздразнимост се сплотиха. Консензусът им е от особено естество, така, по принуда... Брадърът благонасърчава подобно ребелинно поведение, за да излязат, раздразнени, участниците от кожата си и да се разкрият в алкохолни изпарения срамните им тайни. Това може да се маскира като защитен вот на зрителите, а може да бъде насърчавано с повиквания в изповедалнята и инсинуативни мисии и внушения. Да допуснем и двете, а също и че зрителят си пада по такива работи. И трите положения са многобанални, но те се засрещат по особен, всеразкриващ начин. Медийна инсинуация, нота бене, профанен бунтарски вкус на зрителя и всеобща дразнимост като единствено възможна форма на съобщност в това общество, което не е общество, в съслужие отслужват обратната, обърната нагоре с краката, анална литургия в храма на същото общество. Медията инсинуира дразнимост и въдворява колагенов дразнител сред обитателите, дразнителят дразни раздразнителните по внушение и собствено разположение, а окайната публика лакомо поглъща деликатеса на тази дразнимост и сама, дразнейки се, се самооблъщава и покланя на дразнителя, неин упълномощен герой. Всеобщата дразнимост става нещо като нов обществен договор. Отвратягата Кулагин с колагеновите устенца, веждите-татус и стъклените очички на дявола от „Страстите Исусови\" на Мел Гибсън, чудовищният дяволит младенец в ръцете на мнима Богородица, не ще да е друго, освен едно отгледано и отдондуркано с общи усилия и мерак изчадие. Колкото по-облъскано, изтикано, злепоставено, уж дискриминирано, а всъщност нахално мимикрирало в протестни форми, толкова по става за сувенир на обожание на едно очукано общество, сърадващо и празнуващо съвместната си сдуханост в издигнал се из от нищото фалшив герой. Това общество отдавна му е отпущило края да го мисли кой на кого е жертва и уж съчувства на сурогатя на пожертваното, не искайки и да знае кои са истинските жертви на местопроизшествието. Питаме се, защо българите обичат такива неща? Защото като категорически не могат да се справят с нещо конкретно, начеват да се боримечковат с всичкото. Издразних се! – чуваме отвсякъде да казват... А всичкото е всераздразнимост от какво ли не, с възнеясна причина. Слузестото единодушие тук е само по повод на дразнимост, един вид въпрекизъм досежно всичко – плочки по „Графа...\", царски имоти, истанбулски конвенции, русофилство, соросоизъм, роклите на президентшата, тралала... Тогаз всераздразнителните българе се обединяват в слузесто единодушие... Липсата на благовъзпитаност е основна българска добродетел и подпомага всичко това. Ако двама се скарат за един и същи стол, пък бил той и министерско кресло, не е възможно спорът да приключи благоприлично, а в разгара на всеобща дразнимост и раздразнителност. Бледна останка от стокхолмски синдром, народопсихологическа реликва от слузесто естество – чистата дразнимост е новият обществен договор, подпомаган от медийните амбиции на Брадъра – чрез дразнимост и дразнение, се преуговаря свръзката на общността, новият ред. Брадърът извлича от дразнимите, в съслужие с колагеновия вибратор и слабосилната публика, все същата единодушна усредненост на всераздразнимостта. Една фалшива консензусна величина..., уви сега всеобщо валидна... А колкото до коментарната нищожественост на нищожествата-холограми Маги Желязкова, Кристина Патрашкова с посинените коси, полуплешивата кафеварка Гала, замазаният Юлиан Константинов и отново фалшивият лорд-парвеню и други празни резоньори, нима очаквате да чуете това от тях? Никога. Кулинарно шоу за приготовление на все същий буламач. Издразних ли ви? И не си сваляйте медицинските ръкавици! Ако искате да получите серия от оргазми по съветите на кобилестата, ползвайте новия колагенов вибратор! И новите й вагинални топчета...\"", "date": "2018.10.12", "title": "Денди взриви мрежата с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388283-%D0%BA%D0%B0%D0%BB%D0%B5%D0%BD%D0%B4%D0%B0%D1%80%D1%8A%D1%82-miss-tuning-2019", "text": "През тази година легендарният календар е сниман в Скандинавия. Американски мощни коли правят компания на моделката Лаура, която спечели конкурса за правото да се снима в календара. През 2018 г. в Швеция, където този вид автомобили са доста харесвани, се проведе фотосесия за календара. 24-годишната Лаура Фитцек позира на фона на тунинговани Mustangs, Chargers и други уникални автомобили.  Впрочем, не мина и без европейските автомобили: в календара правят впечатление Audi, Ferrari и дори екзотичен De Tomaso. Календарът вече е на разположение и може да бъде закупен за 30 евро. /auto.blitz.bg", "date": "2018.10.12", "title": "Календарът Miss Tuning 2019"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388284-%D1%80%D0%B8%D0%B0%D0%BD%D0%B0-%D1%81%D0%B5-%D0%BF%D0%BE%D1%8F%D0%B2%D0%B8-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D1%81", "text": "Онзи ден Риана посети Австралия като част от нова рекламна кампания за марката й Fenty. Певицата не промени любовта си към секси облеклата и избра светло розова мини рокля за появяването си, благодарение на която отново успя да демонстрира красивите си крака и дълбоко деколте.      В допълнение към късата рокля на Риана бяха ярките лъскави аксесоари. За да допълни имиджа си, звездата избра верижка с голяма висулка във формата на кръст, обеци под формата на пръстени и малка чанта, покрита с блестящи камъни.", "date": "2018.10.12", "title": "Риана се появи в Австралия с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388285-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес ще сте готови за малки рискове и импровизации в личния живот. Тези които отдавна мечтаят да срещнат \"своя\" човек, съдбата най-накрая, ще ви изпрати такова запознанство. Във финансовите въпроси, напротив, трябва да бъдете предпазливи. Всяка грешка, може да доведе до тежки загуби, които да ви вкарат в безизходно положение. ТЕЛЕЦ ( 21 април - 21 май )  Бъдете първи във всичко, което предприемате. Не се страхувайте да експериментирате и да предлагате свои методи за решаване на проблеми в работата. Денят е добър за отдих на открито, занимания с любимите хобита и общуване с приятели. Само трябва да харчите по-малко пари за забавление, а най-добре е да седнете и да си направите бюджет за следващите месеци. БЛИЗНАЦИ ( 22 май - 21 Юни ) Днес може не просто да направите много, но дори да надминете работния план. Вашата упоритост определено ще бъде забелязана и ще има положително въздействие върху бъдещата ви кариера. Възможни са също провокации от завистливи колеги, но вие класически ще избегнете всякакви куриозни ситуации.   РАК ( 22 юни - 23 юли ) Ще трябва да докажете своята компетентност в работата, особено ако наскоро сте започнали работа в нова компания. Бъдете отговорни и точни, това ще ви гарантира високи доходи. Вечерта, не си струва твърде дълго да прекарвате в интернет, по-добре си легнете по-рано. ЛЪВ ( 24 юли - 23 август ) Внимателно ще следите всичко, което се случва около вас. Това е една добра стратегия, която ще доведе до успех в работата. Не губете много енергия за празни приказки. Ако някой е негативно настроен към разговора, по-добре въобще не общувайте с него. Следете срока на годност на продуктите които купувате, има риск от натравяне. ДЕВА ( 24-ти август - 23 септември ) Днес са възможни нови срещи, съдбовни запознанства и положителни емоции. Благодарение на всичко това, настроението ви ще бъде прекрасно, а здравето чудесно. Може също да се запишете на курс, да организирате пътуване и да сключите сделка. Главното е, да не съмнявате в себе си и вашите способности. ВЕЗНИ( 24 септември - 23 октомври) Неочаквано, но много приятно запознанство, ще ви предаде увереност. Само не правете прибързани стъпки, за да не съжалявате след това. Шефовете, може да ви предложат творчески методи за работа, които ще позволят да разширите проектите си. Ако вашите колеги подкрепят идеите, може веднага да започнете да ги прилагате.   СКОРПИОН ( 24 октомври - 22 Ноември ) Днес не трябва да поемате повече задачи, отколкото може да свършите. С хората се дръжте максимално дружелюбно, за да не създадете конфликтна ситуация. Бъдете уверени в личния си живот, особено ако наскоро сте започнали романтична връзка. До вечерта, настроението ви може да се влоши, в резултат на емоционално напрежение.   СТРЕЛЕЦ ( 23 Ноември - 21 Декември ) Пред вас, ще се появят нови перспективи в работата. Ако следвате точно графика си, ще свършите всичко и ще бъдете в състояние да постигнете високи резултати. В отношенията с близките, може да има напрежение и недоразумения. Опитайте се, да укротите амбициите и желанията си и бъдете по-мили към хората, които обичате. КОЗИРОГ (22 Декември - 20 януари ) Възможен е голям напредък в кариерата и професионалното ви развитие. За семейните въпроси е най-добре да се консултирате с членовете на семейството си, а не да правите всичко сами. Ако не контролирате своите финансови разходи, до края на деня ще останете без пари. Спешно търсете допълнителни доходи.  ВОДОЛЕЙ ( 21 януари -  19  февруари ) Необходимо е, да не си правите размазани планове, а да си поставите конкретни цели. Само по този начин, ще подобрите позицията си в работата и ще сте в състояние да получите впечатляващи печалби. Днес, може да имате ярка и незабравима среща, с романтичен оттенък. Ако не започнете да сравнявате новия избраник с бивш партньор, всичко ще бъде наред.   РИБИ ( 20 февруари - 20 март ) Днес може да се наложи да преработите плановете си, поради лични обстоятелства. За нищо не съжалявайте – всичко ще е за добро! Възможно е бизнес пътуване в чужбина, както и сключване на печеливш договор. В трудни ситуации, се обърнете към близките си, а не се затваряйте в себе си.", "date": "2018.10.12", "title": "Дневен хороскоп 12 октомври"}
