{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395437-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B2-%D0%BB%D0%BE%D0%BD%D0%B4%D0%BE%D0%BD-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D1%89%D0%B5-%D0%B1%D1%8A%D0%B4%D0%B0%D1%82-%D0%BD%D0%B5%D0%B7%D0%B0%D0%BE%D0%B1%D0%B8%D0%BA%D0%BE%D0%BB%D0%B8%D0%BC-%D1%84%D0%B0%D0%BA%D1%82%D0%BE%D1%80-%D0%B2-%D0%B5%D0%B2%D1%80%D0%BE%D0%BF%D0%B0-%D0%B8-%D1%89%D0%B5-%D0%BE%D1%82%D1%81%D1%82%D0%BE%D1%8F%D0%B2%D0%B0%D1%82-%D0%BD%D0%BE%D0%B2%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B8-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2%D0%B8%D0%B4%D0%B5%D0%BE", "text": "Лидерът на ПЕС открои петте най-важни неща за всеки гражданин  В разгара на кампанията за европейските избори лидерът на Партията на европейските социалисти Сергей Станишев обсъди с лейбъристите във Великобритания предстоящия Брекзит. И от Лондон даде интервю за Канал 3 и предаването \"Офанзива с Любо Огнянов\". \r\n \"Шансовете за левите в Европа са съвсем реалистични и както се вижда в последните седмици има няколко много важни победи за социалистическото семейство. Най-важна и забележима е тази в Испания и следващият премиер отново ще е Педро Санчес. Защото показаха кураж, показаха визия за бъдещето.  В крайна сметка политиката винаги е разговор за бъдещето на хората.  И неслучайно Санчес каза \"бъдещето победи миналото\", обяви Станишев и допълни, че във Финландия също социалдемократите са победили, и очаква това да стане и в Дания. \r\n   \r\n   \"Това означава, че ще имаме 9 министър-председатели в Европейския съвет – много мощна група. И очаквам да имаме до 11 комисари. Това означава, че социалистите в Европейския парламент, в Европейския съвет, ще бъдат незаобиколим фактор, който ще може да отстоява нови политики за промяна в Европа. И участието на БСП е също толкова важно, защото ние имаме нужда от силна група в Европейския парламент, за да сформираме ново мнозинство, лявоцентристко, прогресивно, проевропейско и да променим Европа, защото има много неща, най-вече политиката на затягане на коланите на орязване на социалната държава, която не приемаме в днешната реалност, доминирана от ЕНП. Това искаме да променим и човека, неговите доходи – навсякъде – в България, в Румъния, в Испания, да бъдат в центъра на политиката на ЕС с такива иницаитиви, като например младежкия план\", каза Станишев. \r\n Има ли обаче ресурс Европа, за да бъде социална? \r\n \"Ресурс винаги има, ако има политическа воля. Може да се преструктурират разходи и е съвсем постижимо това, което предлагаме\", категоричен е лидерът на ПЕС, като даде за пример как са били извоювани 6 милиарда евро за създаване на работни места за млади хора, както и 6 милиарда евро за детска гаранция. \r\n \"Има демографски проблем, това е така. Но този проблем се решава само по един начин, чрез социална Европа, която да гарантира, че хората могат да бъдат сигурни за своето бъдеще. Защо хората нямат повече деца – защото не са сигурни, че могат да ги изучат и не са сигурни, че тези деца ще намерят достойно място в живота. Кога Европа беше най-популярна – през 60-те, 70-те години, когато Европа създаваше по-добро лично бъдеще и оттам идваше оптимизъм\", заяви Станишев в коментар за демографските проблеми, не само в България, а и в цяла Европа. \r\n По думите му трябва да се сложи край на това да се реже бюджета именно за социалните политики. \r\n \r\n Той бе категоричен, че с подкрепата на социалистите може да се постигне и много \"За\" България, като даде пример с евродепутата от лейбъристите Клод Мораес, благодарение на който, по думите му, се е стигнало до подкрепата от страна на Европарламента за членство на България в Шенген. \r\n           Станишев разясни и в какво точно се изразява идеята за обща минимална работна заплата. \r\n \"Единен механизъм за минимална работна заплата, така че тя да бъде не по-малко от 60% от средната в страната. Трябва да се вдига средната и по този начин да нараства и минималната. Не може с указ в ЕС да се въведе във всички страни една и съща. Защото има много страни, в които минималните и средните заплати са много високи и те се страхуват, че това би било натиск върху тях да понижат заплатите си. Това не искаме да се случва. Искаме да се качат доходите в страните с ниски доходи като България, Румъния, Латвия, Литва и други от Централна и Източна Европа. Това трябва да бъде общ процес. И социалните изисквания да станат реален план за действие\", уточни Сергей Станишев. \r\n \"Ние искаме план за социално действие, така че всяко правителство да изпълнява социални ангажименти. Така Европа може да стане истински достъпна и близка до хората. Защото хората това ги вълнува – дали ще имат работа, какви ще бъдат доходите им, когато работят, защото има огромен брой бедни работещи в България. Защото 22% живеят под прага на бедност, още 20% живеят в материални лишения – това са почти 45% от всички българи\", заяви бившият премиер и допълни: \r\n \"Дайте да не говорим за целия преход, а всеки да носи отговорност за своето. Защото, когато БСП бе на власт средно доходите се увеличиха със 100%. Минималните пенсии се увеличиха със 100%. Икономиката растеше. Да, друга беше конюнктурата. Но днес тя днес е доста по-положителна в целия ЕС.  Трябват политики, насочени към създаване на работни места, достойни доходи, социална сигурност, здравеопазване и образование. Това са петте най-важни неща, които касаят живота на всеки и тук трябва да се съсредоточат усилията.  Това е и мисията на БСП – да направим социална промяна в България, която да бъде част от голямата социална промяна в Европа\", обобщи Сергей Станишев. \r\n   \r\n", "date": "2019.05.12", "title": "Станишев в Лондон: Социалистите ще бъдат незаобиколим фактор в Европа и ще отстояват нови политики за промяна (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395438-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B8-%D0%BF%D1%80%D0%BE%D0%B2%D0%B0%D0%BB%D1%8A%D1%82-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BD%D0%B8-%D0%B5%D0%BB%D0%B8%D1%82-%D0%BD%D0%B0-%D1%82%D0%B5%D1%81%D1%82%D0%B0-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%BD%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8", "text": "\"Папа Франциск е голям приятел на България\"! \"Папата поощри и благослови нашите пътища и мостове\"! \"Папата обича кисело мляко\"! Точно с такива заглавия можем да предадем политическите емоции и реакции, които тресяха премиера при посещението на папа Франциск. Вече минаха доста дни от тази визита и ми се струва, че е дошло времето за сериозните изводи от нея, че след като прахта на медийните възгласи се слегна, вече можем да оценим трезво всичко, което се случи отвъд удивителните на премиера и неговия абсолютно едноизмерен начин за възприемане на света и околностите му. Опасявам се, че и сега, за пореден случай, повечето медии напълно се провалиха в осветяването на истинските мотиви на визитата. Те се залутаха някъде в емоционалните лабиринти между колективната молитва за мир и даването на причастия на деца в Раковски и така визитата беше сведена до серия от емоционални възклицания на светски репортерки, които така и не успяха да разберат какво се случва. Не твърдя, че аз съм носител на последната истина за визитата, но в този текст ще обобщим съмненията, които възникнаха,  въпросите, които не бяха поставени  и най-важното -  ще видим как  целият ни политически елит буквално се провали на големия тест за защита на националните интереси! И тук не визирам само ГЕРБ. За съжаление, имам предвид и БСП. Но всичко по реда си. Най-лошото в посещението на Франциск беше, че той по никакъв начин не се опита да законспирира истинските цели на пристигането си у нас. Безкрайната лекция за толерантността, за това как трябва да отваряме вратата за всички, които почукат по нея,  ясно осветлиха политическите му цели.  България трябва да бъде дресирана да приема повече бежанци, а не да се съпротивлява! Това е оферта, която съвсем не целеше да стигне до сърцата на българския народ. Това беше  оферта, отправена към елита, даването на знак, че западните сили ще погледнат благосклонно на приемането на бежанци, пък...майната му на българския народ . В дните след визитата Борисов яростно се опита да оспори това, обяви, че на четири очи папата изобщо не е повдигал темата, но това е класическа ситуация в стил на кого да вярваме - на ушите си, на новините или на думата на Борисов. Ясно е защо той отрича!? Тази оферта може да е разрушителна за него!!! Той се намира в края на харизмата, в края на едно политическо десетилетие и днес заварваме различен персонаж - уморен, изтощен, грохнал, безидеен и без никакви остатъци от медиен инстинкт. Борисов е наясно, че ако истинските цели на посещението на папата изплуват и станат обект на обсъждане, това може да го унищожи!!! Защото към него ще бъдат отправени  разтърсващите въпроси  -  какви точно ангажименти е поел  и изобщо  има ли право да ги поема без широк обществен дебат, без елементарна прозрачност на процеса!?  Това е  взривоопасна тема , както българското общество е демонстрирало в последните няколко години, заради това  всичко по нея днес е законспирирано много дълбоко.  В най-бедната страна в ЕС, страната, където доходите са замръзнали,  темата за бежанците може да има ефекта на детонатор, който да отприщи неописуеми процеси!  Това е политическата драма на Борисов днес  -  той е заклещен в прегръдката на своя слугинаж и желанието му да стои на власт още малко!  Днес тези две качества вече са в противоречие.  От геополитическия лакей искат да отвори границата за бежанци, а този, който желае да остане на власт, прекрасно осъзнава, че това ще му вземе главата! Точно заради това посещението на папата беше окъпано в светски блясък, осмукано като жълто събитие, за да останат  важните теми някъде назад.  Всички обаче знаем какво ще е решението на Борисов, ако продължи да бъде на власт. Той ще приеме безропотно това, което му казват началниците! Винаги го е правил!  Никога  . Нито грам. Ще коленичи пред външните интереси и ще плюе в лицето на българския народ. Това е неговият стил! Това е неговият номер в живота! Тук обаче се опасявам, че темата трябва да бъде разширена. Ритането на Бойко Борисов в лицето е забавен спорт, има смисъл, но, опасявам се, не е достатъчно. Защото трябва веднага да попитаме - а защо БСП мълча по темата!? БСП от много години насам поставя темата за бежанците, понякога дори по креслив начин, но точно  на изявлението на Франциск не реагира! Търсих някаква реакция, търсих коментар на Корнелия Нинова, при това го търсих от интерес, а не със зачатъци на злоба, търсих поне някой социалист да е изкоментирал посланията на папата и не намерих. Това мълчание ми се струва много съмнително, особено за политическа лидерка, която тайно или не много държи да бъде в отбора на Орбан или поне да изразява част от неговите политически идеи!? Нинова беше длъжна да се изкаже! Както се казва, дори и на Марс да е била, пак щеше да знае какво оръжие й дава тази тема в ръцете.! Папата, неволно или не, даде в ръцете на опозицията инструмент за помитане на властта!  Всяка нормална опозиция щеше да се възползва както трябва от него. Лично мен ме е яд, че  левицата предпочете да го откаже! Въпросът с евроизборите вече щеше да бъде окончателно решен и нямаше да чакаме 26 май!  Щяхме да знаем резултата тук и сега. БСП обаче замълча! Корнелия Нинова се скри някъде , въпреки иначе неспирното и желание да общува с медиите! Изводите тук могат да бъдат два: Единият , и много ми се иска той да е верният, е, че това е  политически гаф , който се дължи на неумение да се разчитат автентичните геополитически процеси, на липсата на реален опит, вън от медийния балон от платени журналисти. Другият е плашещ  - че  БСП не иска да печели изборите,  че някъде в сенките на политическия живот текат  задкулисни договорки,  които са оплели целия ни елит в една политическа омерта, от която няма измъкване. Ако е верен вторият извод , съм принуден  да попаря надеждите на много социалисти за промяна - тя просто няма да дойде!  Там, където има сенки, няма как да има промяна и нов смисъл. Там ще има една коалиция от партии, които само чакат да се разсеем, за да отварят вратата и да пуснат новите варвари да изтъпчат земята ни. Левицата трябваше да е нашата последна надежда, че това няма да стане, но уви - взорът вече не вижда надежда отникъде. И когато пред нас е застанала тази смъртоносна широка коалиция, коалиция не очевидна, но оперираща в сатанински синхрон по големите теми, тогава на човек започват да му се привиждат някакви неясни фигури в този мрак! Не твърдя, че съм прав, дори в случая ми се иска да не съм прав, но няма как да заобиколим  виновното мълчание на БСП , което изгаря като някаква срамна тайна. БСП вече можеше да е решила основния си политически проблем, а избра да притихне в ъгъла и да се прави, че не съществува. Вие на мое място какво точно щяхте да си помислите!?     ", "date": "2019.05.12", "title": "Папа Франциск и провалът на политическия ни елит на теста за националните ни интереси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395429-%D1%83%D0%BC%D0%B5%D1%80%D0%B5%D0%BD%D0%BE%D1%82%D0%BE-%D0%BF%D0%B8%D0%B5%D0%BD%D0%B5-%D0%BD%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%B2%D0%B0-%D0%BE%D1%82-%D0%B8%D0%BD%D1%81%D1%83%D0%BB%D1%82,-%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%80%D0%B8%D1%81%D0%BA%D0%B0", "text": "Умереното пиене до 1-2 чаши на ден не предпазва от инсулт, както се смяташе досега, а напротив, повишава риска. Това показва ново изследване на учени от Великобритания и Китай, цитирано от в. „Гардиън”. Според д-р Илона Милууд от унииверситета в Оксфорд, която е съавтор на научната разработка, няма здравословно ниво на пиене.  Новите заключения на лекарите са, че дори ниските нива на алкохол са противопоказни и носят риск от мозъчен удар.  Подробните резултати от изследването са публикувани в края на миналата година в медицинското списание „Лансет”, откъдето са цитирани в различни издания по света. Около една трета от хората в източна Азия имат генетични особености, които засягат начина по който тялото им преработва алкохола, той се понася трудно от тях и предизвиква силно зачервяване на кожата. Хората с такива генетични особености се въздържат от пиене, което се потвърждава от изследването. Изследователите са могли да наблюдават и сравняват ефекта от алкохола върху хора, които консумират малки или по-големи количества, или не консумират въобще, било поради предразположеност, било поради културни различия. Така е проследен рискът от мозъчно-съдови удари, независимо от начин на живот и други фактори, които могат да попречат за обективни данни. Екипът изследователи е проучил здравето, начина на живот и генетичните данни на повече от половин милион души в Китай между 2004 и 2008 година. След това участниците са били наблюдавани до 2017 година и са отчетени данните за случаи на инсулти. Само 2% от жените в изследването са заявили, че консумират алкохол всяка седмица, докато при мъжете този процент е бил 33%. На пръв поглед резултатите показвали известен предпазващ ефект срещу удари при онези, които пият около 100 мл чист алкохол на седмица – тоест до четири чаши вино седмично. След проучването на генетичните данни на участниците и взимайки предвид начина им на живот и количеството алкохол, което консумират, изследователите не намерили превантивен ефект при умереното пиене до 100 мл чист алкохол на седмица. „Едно или две питиета на ден увеличава риска от удар с 10-15%”, казва проф. Сър Ричард Пето, друг от авторите на изследването.  Изследователите установили, че когато консумацията достигне 280 мл чист алкохол на седмица (тоест над 100 грама ракия или водка всеки ден), рискът от инсулти се увеличава с 38%. Изследването има някои недостатъци, защото се основава на самопризнания на участниците в експеримента за количеството алкохол, което пият. Също така повечето консумиран алкохол е бил концентрати, а някои консумират вино, за което се знае, че освен алкохол има и други компоненти, които имат благоприятен ефект върху здравето. Проф. Дейвид Спигълхалтър от университета Кеймбридж, казва пред „Гардиън”: „Това е много впечатляващо изследване. То показва, че хората с генетични особености, които ги възпират да пият алкохол, са изложени на по-малък риск от удари”, казва професорът. Но според него фактът, че китайските жени, които не пият не заради генетични, а поради културни причини, доказва, че рискът е свързан с алкохола, а не с генетична предразположеност. „Винаги съм бил убеден, че умереното пиене има предпазен ефект срещу сърдечно-съдови заболявания, но сега вече имам съмнения”, казва професорът за изследването. Тим Чико, професор по сърдечно-съдова медицина в университета в Шефилд, казва, че повишеният риск поради пиене е много различен при хората, в зависимост от възрастта им, теглото им, дали пушат и други фактори. „За съжаление изследването не намира доказателства за предпазен ефект от алкохола”, смята проф. Чико.   Виното е полезно и весели сърцето Алкохолът може да е вреден, но виното съдържа и много полезни вещества. В края на краищата то е плодов сок, ферментирал, но не е дестилиран и е запазил полезните си съставки. Най-важните от тях са танините, които придават стипчиво-тръпчивия вкус и сухотата на виното. Танините са антиоксиданти, които имат благотворен ефект върху организма, имат и защитни функции срещу отрови, предпазват клетката и т. н. да не задълбаваме в медицински въпроси. Bonum vinum laetificat cor hominis – Доброто вино весели сърцето на човека – така гласи по-малко известната латинска поговорка за виното. Водени от нея с енолога Владимир Влъчков направихме преглед на червените вина в избата в Съединение „Ню блуум уайнъри”. Въпреки модерното име, това е стара изба, обновена и разширена с нова техника и специалисти. А Владимир Влъчков е енолог с 35-годишен опит и на човек му е драго да слуша лекциите му по време на дегустация. Започнал е като млад специалист в някогашния „Винимпекс”, след това започва работа в „Домейн Бойар”, където 22 години наред е главен енолог и дегустатор и участва в създаването на първите модерни български вина. Влъчков е обиколил всички известни винопроизводители във Франция, Австралия, Ноза Зеландия, Калифорния, Латинска Америка и е от първите българи, поканен да журира в най-големите винени конкурси в Брюксел, Париж и Лондон. И в момента е постоянен член на журито на два от най-престижните – „Винали интернасионал“ – Париж и „Мондиал дьо розе“ – Кан. И така, опитахме общо 9 вина, от 9 лв. до 18 лв. бутилката. Влъчков, който е консултант на избата, искаше да покаже как може дори в един и същ ценови клас да се направят вина с различен стил, независимо от сорта. Съвременния вкус към виното предпочита не стария стил традиционни европейски вина с повече дъб, отлежали, с повече танини и сухота. Сега се харесва повече плодовият вкус, сочност, свежест. Такива вина могат да не отлежават въобще, могат и да имат известен процент отлежало вино в купажа. Само скъпите вина се бутилират изцяло от бъчвата – може би трябва да се поясни, защото повечето потребители не знаят. А всяка бъчва струва към 700 евро, използва се до три пъти и покачва цената на виното. Затова никой да не се учудва, ако по-евтино вино му хареса повече от по-скъпо. Това може да е, защото предпочита по-плодовият вкус, а отлежалото има допълнителна сухота и танини от дъба. Така вината „Verano Azur” и „Pixels” напълно съответстват на модерния стил, по-сочни, плодови. И в различен стил, от различни сортове. Купажът сира и марселан е по-сочен, плодов, мерлото е с по-зрял вкус, по-меко. От сорта регент е още по-меко, а от сира и каберне са съвсем различни, но всичките сочни. И по-скъпите вина NBW и F2F предлагат различен стил от сортовете регент и дорнфелдер, и при двата с участие на дъб, отлежаване. Тук вече има по-голямо богатство на вкуса, кадифен вкус на регента, узрелите плодове и сочност на дорнфелдер и купажът каберне, сира, регент. Ама тия неща както и да ги описваш, не се разбира. Всеки има вкус, да опитва.      ", "date": "2019.05.12", "title": "Умереното пиене не предпазва от инсулт, а увеличава риска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395430-%D0%BD%D0%BE%D0%B2%D0%B8%D1%8F%D1%82-%D1%81%D1%82%D0%B0%D1%80-%D0%BF%D0%BE%D0%BB%D0%B8%D1%82%D0%B8%D0%BA-%D1%82%D1%80%D0%B8%D1%84%D0%BE%D0%BD%D0%BE%D0%B2", "text": "Представлението „Слави Трифонов влиза в политиката” се проточва толкова отдавна, че човек се изкушаваше да си помисли, че ще ни се размине. Единственото наистина любопитно е каква роля е отредена на „шоумена” на олигархичния тепих     Лятото свършва, а с него и относителната почивка от изблиците на политическа чалга – вече повече в буквален, отколкото в преносен смисъл. Докато за едни започваше учебната година, Слави Трифонов обяви намерението си да влиза в политиката, което вероятно трябва да бъде наречено „дългоочаквано”.   Директното влизане на Трифонов в политиката се подготвя открито и твърде отдавна, поради което вече се е превърнало в част от медийния фон. От години предаването му в национален ефир го лансира като някакъв политически фактор, а не просто като водещ на вечерно шоу. Подписката за референдум беше очевиден начин за легитимацията му като политически претендент, безплатния концерт на Орлов мост – демонстрация (а и проверка) на възможностите за мобилизация. Към края на миналата година усещането беше, че потенциалната му формация ще се яви на изборите през март, или най-малкото ще бъде обявена веднага след вота, но това не се случи. Церемонията по превръщане на Трифонов в n-ти спасител на нацията се проточи толкова дълго, че човек се изкушаваше да си помисли, че ни се е разминало. Все пак на този етап мнозина от подписалите се за неговия референдум сигурно са забравили какви са исканията. Здравословните му проблеми може да са обяснение за забавянето, но не твърде убедително. Тъй като политическият инженеринг у нас не се отличава с дългосрочни стратегии, то това туткане може се обясни и с някакви задкулисни движения, договорки и спорове на факторите, стоящи зад проекта „Слави Трифонов – политик” . Мястото и ролята на Трифонов на олигархичния тепих е и основният контекст, в който смисъл да се разсъждава по темата – „ ” е концепция, която едва ли се приема сериозно дори от привържениците му. Проектът Слави-политик разчита основно на две неща – инерцията от двудесетилетното постоянно присъствие на Трифонов в медийното пространство, и нуждата да се намери нов отдушник на протестния вот. Мотото на кампанията му се свежда до „всички са маскари” – което наистина е необоримо твърдение в нашенската политическа реалност, но в крайна сметка не е по-различно от това да декларираш, че дъждът е мокър. Въпреки претенциите въпросите от прословутият му референдум да са задълбочено обсъдени по време на телевизионните вечеринки със сценаристите му, те на практика са амалгама от клишета, които от години наред се подхвърлят в общественото пространство – къде стихийно, къде целенасочено. Неслучайно част от въпросите съвпадат с набързо сглобения референдум на Плевнелиев. Покрай обсъжданията на основната панацея – мажоритарния вот – се видя, че много от привържениците на тази идея не знаят нито как функционира мажоритарното гласуване, нито каква е световната практика. (Точно както феновете на омнипотентното електронно гласуване от другия референдум често го бъркаха с машинно, и не знаеха има ли го по света и в каква форма). Трифонов в крайна сметка не предлага нищо извън клиширана кръчмарска мъдрост, поднесена с назидателен кръчмарски патос и навъсен поглед в стил „квартален пияница си е загубил очилата”. Но пък може да има достатъчно хора, за които това да е достатъчно. Добре забравено старо… При обявяването на новия си политически проект, Трифонов заяви, че ще търси „ ”. „Търсенето” вероятно ще приеме формата на кастинг в предаването му, и ще се редува със „Запознай се с малките” и „Актьорска вечер”. След близо три десетилетия на активно партийно строителство обаче дори най-пасивният опортюнист  вече е бил в поне две изборни листи. А ако изобщо съществуват  „талантливи, квалифицирани и морални” политически девственици, които искат да оправят „кашата” чрез влизане в управлението, то защо подобни хора биха избрали точно една от основните подправки на тази каша – Слави Трифонов? Той обаче е прав да търси свежи лица за политическите си напъни – защото въпреки позите му, той самият определено не е такова. От самото начало на кариерата си като публична личност, Трифонов активно съчетава телевизията, чалгата и специалните отношения с политическата класа, която сега е тръгнал да бори. Трудно ще се намери политик, който в някакъв момент не е бил вербално обгрижван с подмазвачески тон от Трифонов, приведен угоднически над бюрото в телевизионното си студио – макар в някои случаи любовта впоследствие да се е превръщала в омраза. Преди десетина години той поддържаше особено специални отношения с Бойко Борисов, което не е никак учудващо – те със сигурност са подушили, че са от една порода. „ ”,   Трифонов за Борисов и жалеше, че властта е развалила приятелството им. Версията на Борисов беше различна, но по същество същата – според него Трифонов си е поискал „ ”. Трифонов не крие и дългото си познанство с Ахмед Доган, който според него е „ ”. Меглена Кунева пък му бе толкова драга, че  за президент. Освен всичко друго, това съвсем няма да е първата политическа формация, произлязла от обкръжението на Трифонов – нека си спомним „Движение Гергьовден”, което в сайта си откровено се описва като   на Трифонов. Безспорният неуспех на „Гергьовден” впрочем хвърля известна сянка на съмнение относно политическия потенциал на Трифонов. Възможно е публиката да е позабравила много от тези подробности от политическото битие на „шоумена”, но все пак новите му напъни оставят вкус на стара дъвка. Това е и причина да не се надценява потенциала на бъдещата Славчова партия – макар със сигурност да има хора, които ще искат да покажат среден пръст на статуквото, като отново гласуват за човек, който е хомогенна част от въпросното статукво. Макар подобни настроения сред електората да не са за подценяване, няма как да се очаква изтърканият Трифонов да се превърне в поредния „спасител”, който да преобърне политическия живот в страната. Въпреки отвращението и неориентираното желание за промяна, просто няма как да се генерира достатъчно ентусиазъм, за да повтори успеха на Сакскобургготски или Борисов. Особено след като предвожданият от голи манекенки и направляван от истеричави пиари парад на суетата от лятото на 2013 г. успя да превърне думи като „протест” и „гражданско общество” в синоним на пошлотия. Олигархичен релативизъм Доколкото гражданската енергия няма да се възстанови скоро от злоупотребите с нея през последните години, основен двигател на политическите процеси остават циничните интереси на определени хора и групировки. Зад второто пришествие на „царя” стояха интересите на политико-икономически групи, които търсеха реванш след управлението на Костов. Зад началото на ГЕРБ пък стояха политико-икономически групи, търсещи реванш след управлението на НДСВ. Днес определено има политико-икономически групи, търсещи реванш след десетилетната доминация на Борисов – иронично доста от тях бяха и сред тези, които подпомагаха първоначалния му възход. Дали те стоят зад политическите амбиции на Трифонов и дали амбициите им са да свалят Борисов, или да се коалират с него, предстои да видим. Макар да има причини да се мисли, че проектът на Трифонов е анти-Борисов, това изобщо не е задължително или ако е така първоначално, не е нужно да остане константа. Последните няколко години осигуриха достатъчно примери за това как издигането и свалянето на правителства е в пряка зависимост от моментното съотношение на силите в олигархичните кръгове – и че въпросните кръгове нямат никакъв проблем да се съюзяват с довчерашните си заклети врагове, подобно на Оруеловите Океания, Евразия и Истазия. Групировката около ДПС и митичния Пеевски използваше медиите си, за да громи Борисов – до деня на първата му изборна победа, когато палачинката се обърна и всеки брой на „Телеграф” излизаше с поне три негови снимки на първа страница. В началото на 2013 г. обаче се получи разрив между Борисов, от една страна, и комбината Пеевски-Цветан Василев, от друга. Този разрив доведе до първата оставка на Борисов и до кратката, но щедро финансирана политическа кариера на Николай Бареков. След една изпълнена с медийна истерия и улични превземки година, ДПС бяха тези, които свалиха правителството на Орешарски – очевидно след нова договорка с Борисов. Това бе съчетано с друг разрив – този път между Пеевски и Василев, в резултат на който последният трябваше да бяга в Белград, а пък за всички нас остана сметката от фалита на косвената жертва КТБ. В този ред на мисли, ако приемаме обявяването на партията на Трифонов като някаква подготовка за политическо разместване, трябва да се следи дали има точки на непримиримо противопоставяне между олигархичните групировки, заради които някой да иска да сваля Борисов, или пък той да иска да се сваля (отново) сам. Такива може да са изборите на ръководство на контролните органи в съдебната система като ВСС и ВАС, на лостове за контрол на парични потоци като Комисията за финансов надзор и Българската банка за развитие, или дори на БНТ, защото контролът над информационните потоци е не по-малко важен. Не на последно място, разбира се, са боричканията за контрол над дойни крави като „Дунарит”. Някои от тези въпроси на разпределянето на влияние вече бяха разрешени, други още не са. Ако се подготвят нови избори – което вероятно се прави – те ще трябва да са след прословутото българско председателство на ЕС. Активността на Трифонов може да е индикатор за това дали се бърза, или се мисли за избори през втората половина на 2018 г. Ако корабът „Борисов 3” е тръгнал да потъва, това ще се види и по поведението на другите политически мишки – например трите основни дружини на „автентичната десница”, които ще побързат да изиграят ново „обединение”, ако се задават избори. Смяна на второстепенните играчи Бъдещата партия на Трифонов няма да е новото НДСВ или ГЕРБ, но вероятно няма да спада съвсем към една друга обичайна категория целеви политически проекти – от типа на Яне Янев, Николай Бареков или Веселин Марешки. Това са партийки, разчитащи на контролиран или купен вот, който да им осигури между 5 и 10 процента на избори. Те са идеални за бушон, през който да се предлагат и гласуват нелицеприятни закони или просто да се вдига шум и да се отвлича внимание. Теоретично една партия на Слави Трифонов има по-голям и по-непредвидим потенциал, което може да обясни и защо не бе активирана преди последните избори, а вместо това бе развит по-лесният за контрол проект на Марешки. В средносрочен аспект политическите амбиции на Трифонов могат да служат и като ограничител за претенциите на младшите партньори на управлението на Борисов, най-вече т.нар. „патриоти”. „ ”, е заплаха, за която можем да се обзаложим, че вече е била отправяна при разговорите между коалиционните партньори. По отношение на „Обединените патриоти” може също така да се допусне, че са започнали да представляват прекалено голям имиджов проблем пред „западните партньори”. Подобни тези се чуват напоследък, включително от западни издания като   – макар да не е ясно защо западните покровители на Борисов не са му направили забележка да не се коалира с „крайната десница” още след изборите, ако това наистина ги притеснява. Статията в Politico също така може и да представлява размахване на пръст срещу „патриотите” отвътре, а не отвън (както се видя при последните избори, ГЕРБ успяват да използват като платформа дори реномирани издания като  ). Ако зависимостта на управлението от фашизоидната сбирщина ОП се е превърнала в реален проблем за Борисов, то този проблем може да бъде решен лесно чрез нови избори, при които крайната десница да бъде избутана от популистка формация тип „няма ляво, няма дясно ( )”. Слави Трифонов изглежда идеален за това. Разбира се, не трябва да се забравя възможността проектът на Трифонов да бъде порязан преди да стигне до избори или просто да се провали – и така да се нареди до „Гергьовден” на скамейката на политическото забвение. Ако не друго, преместването на шоупрограмата му в политиката ще послужи като отдушник, който да насочи яда на хората към политическата класа в безопасна посока. Посока, която по никакъв начин да не заплашва статуквото. Поне за известно време политическите представления в страната ще се въртят около съревнованието между егото на два тщеславни мутропитека, превърнали се символи на перманентния преход. Сблъсъкът (или пък сътрудничеството) между Борисов и Трифонов, тези титани на вулгарността, няма по никакъв съществен начин да засегнат бедността, неравенството и безперспективността, срива в образованието и здравеопазването, безумната ни данъчна политика или каквато и да е конкретика около недъзите на системата. Това ще е пореден епизод от шоу, което отдавна трябваше да е паднало от ефир заради нисък рейтинг. Вероятно най-добрият ход ще е да изключим телевизора.      ", "date": "2019.05.12", "title": "Новият стар политик Трифонов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395431-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B3%D0%BB%D1%83%D0%BF%D0%B0%D1%86%D0%B8-%D0%B4%D0%B0-%D0%B8%D0%BC-%D0%BA%D0%B0%D0%B6%D0%B0-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D1%81%D1%82%D0%B0%D0%BD%D0%B5%E2%80%A6", "text": "На червените глупаци да им кажа какво ТРЯБВАШЕ да стане. Трябваше като унизиха Корнелия, тя да си подаде оставката, и да се яви веднага през листата на някоя малка партия. Пълно е с такива, поддържат се само, за да се продадат като регистрация на някои избори. Пленумът дузпи Корнелия, тя си взима популярните фигури и евроскептиците, застава начело на листата лично, и се явява на избори. Щеше да вкара поне 3-4 депутата така, след което да направи нормален партиен проект, независим от Гергов, Бойко, Цецо, Станишев и цялата останала отврат. Но тя не направи това. Остана в БСП. И какво имаме? Един водач, дето си мисли, че се бори, и едно задкулисие, което накрая определя листи, министри, депутати? Е, за какво ми е това? Гласувам за Корни, получавам Сергей и Сорос? И Гергов? И на бъдещите избори пак ще е същото. За какво гласуваме? Ето това трябваше да стане, казва ви го някой, който вярва в анти-европеизма и в бунта повече от Вас. Но бунтът не е БСП. Вече не! И не е Корнелия, която остана една кукла на конци, капитулирала срещу задкулисието, за да си запази поста… Пост в поредната неолиберална соросоидна партия…  ", "date": "2019.05.12", "title": "На червените глупаци да им кажа какво ТРЯБВАШЕ да стане…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395432-%D1%80%D0%BE%D0%B4%D0%BD%D0%B8%D0%BD%D0%B8-%D0%BD%D0%B0-%D0%BA%D0%B0%D1%80%D0%B0%D0%B4%D0%B0%D0%B9%D1%8A-%D0%B4%D1%8A%D1%80%D0%B6%D0%B0%D1%82-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BA%D1%8A%D1%89%D0%B8-%D0%B7%D0%B0-%D0%B3%D0%BE%D1%81%D1%82%D0%B8-%D0%B2-%D0%B1%D0%BE%D1%80%D0%B8%D0%BD%D0%BE", "text": "Балдъзата и шуреят на председателя на ДПС Мустафа Карадайъ стоят зад четири проекта за къщи за гости в родното му Борино. Това прави половината от финансираните с европейски пари къщи за гости в смолянското село, показва разследване на сайта \"Биволъ\". Фирмите им са получили над милион лева финансиране по Програмата за развитие на селските райони (ПРСР). Шуреят на Карадайъ Невредин Кючюк, на свой ред, е абониран за обществени поръчки в общината. Фирмата му \"Виденица 2004\" е изпълнили договори за над 3,5 милиона лв. Отделно от това фирма на брата на Карадайъ има договори за още 1,3 милиона лв., допълва \"Биволъ\".     Проектите с финансиране по програмата за селските райони са на фирмите \"Чала инвест\" - 391 160 лв. за \"Изграждане на къщип за гости за селски туризъм\", \"Чала Тур\" с проект за \"Изграждане на вилно селище за селски туризъм в местност Подмолата, с. Чала\" за 244 530 лв., \"Трока\" с проект за 128 290 лв. за \"Изграждане на къща за гости, местност Кастръкли, с. Борино\" и \"Извора Инвест\" с проект \"Къща за гости, преустройство на съществуващ етаж и надстройка на още един етаж. Закупуване на транспортни средства\" за 281 321 лв. и още един проект на същата фирма за \"Благоустройство и озеленяване на къща за гости и закупуване на средства за неземеделска дейност\", за който са взети 38 968 лв., показва проверка на разследващия сайт. Във всички тези фирми се откриват имената на Затие Караахмед, която е сестра на Джеврие, съпругата на Мустафа Карадайъ и негова балдъза; Невредин Кючюк, който е брат на Джеврие и шурей на Карадайъ, както и на съпругата на Невредин - Гюлтен Кючюк. Затие е и съпруга на кмета на Борино Мустафа Караахмед, който е баджанак на Карадайъ. За да не бъде толкова очевидна концентрацията на европроекти в едни и същи лица, фирмите първоначално са оформени на подставени лица, но впоследствие са придобити от Затие, Невредин и жена му Гюлтен. Изследването на имотните сделки потвърждава, че още от самото начало зад тези проекти са стояли роднините на Карадайъ, пише \"Биволъ\".Четирите къщи са заявени и финансирани като отделни проекти, но впоследствие са изградени в общ комплекс, който се предлага в интернет като \"Вили Чала\" с един теелфон за контакти - на Затие Караахмед. Финансирането на обекти на свързани лица е забранено по правилата на ПРСР, тъй като идеята на програмата е да подпомага малкия местен бизнес, а не роднините на политици, пише още \"Биволъ\". И допълва, че главен разпределител на средствата по ПРСР се явява Атидже Алиева - Вели, зам.-шеф на ДФЗ с ресор именно ПРСР и в момента кандидат от европейската листа на ДПС.", "date": "2019.05.12", "title": "Роднини на Карадайъ държат половината къщи за гости в Борино"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/395433-%D0%B3%D1%80%D1%8A%D1%86%D0%BA%D0%B0-%D1%84%D0%B8%D1%80%D0%BC%D0%B0-%D1%89%D0%B5-%D0%B4%D0%BE%D1%81%D1%82%D0%B0%D0%B2%D1%8F-%D1%82%D1%80%D1%8A%D0%B1%D0%B8%D1%82%D0%B5-%D0%B7%D0%B0-%D0%B8%D0%BD%D1%82%D0%B5%D1%80%D0%BA%D0%BE%D0%BD%D0%B5%D0%BA%D1%82%D0%BE%D1%80%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B3%D1%8A%D1%80%D1%86%D0%B8%D1%8F", "text": "Гръцката компания „Коринд Пайпуъркс Индъстри\" (Corinth Pipeworks Industry) е избрана да произведе и достави тръбите за газовата връзка между България и Гърция, съобщи „Капитал\". Обществената поръчка е на стойност 58.2 млн. евро и ще се изпълнява за период от 12 месеца.     Процедурата за възлагане на обществената поръчка бе стартирана през 2017 г., а до фазата на подаването на оферти бяха допуснати 3 от заявили участие 11 компании кандидати. Освен победителите до втората фаза бяха допуснати „Топливо - 2\" ЕООД и Erciyas Celik Boru Sanayi A.S. По данни на „Капитал\" от българската „Топливо-2\" са обявили процедурата за опорочена и се очаква да обжалват решението. В такъв случай не е ясно кога би започнало ефективното изпълнение на обществената поръчка. Corinth Pipeworks са собственост на белгийските Cenergy Holdings и Vohalco. Второто дружество е собственик на 3 големи завода в България - „Стомана индъстри\", „Етем\" и „София мед\". През следващата седмица трябва да стане ясен и строителят на газопровода. За изпълнител на проекта се борят гръцката \"Джей енд Пи - Авакс\" и обединението между \"Джи Пи Груп\" и \"Главболгарстрой Интернешънъл\" с италианската \"Бонатти\" (Bonatti).", "date": "2019.05.12", "title": "Гръцка фирма ще доставя тръбите за интерконектора България-Гърция"}
{"url": "http://www.classa.bg/%D1%82%D0%B5%D1%85%D0%BD%D0%BE/item/395434-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%BF%D1%80%D0%BE%D0%B1%D0%B8%D0%B2-%E2%80%93-%D0%BE%D1%82%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%BC%D1%8A%D1%80%D1%82%D1%82%D0%B0", "text": "Иновациите в науката за генома, големите данни и „безсмъртието“ може скоро да удължат здравословния човешки живот далеч над 100 години Напредъкът в науката и технологиите разкрива нови възможности за прецизната медицина да удължава човешкия живот (източник: CCO Public Domain) Огромни инвестиции през следващото десетилетие ще се насочат към технологични компании, които се опитват да забавят смъртта на човека. Очаква се този пазар да достигне поне 600 млрд. долара до 2025 г., според една от големите инвестиционни банки на Уолстрийт. Компании за секвениране на генома като Illumina, високотехнологични играчи като Alphabet и биотехнологични компании като Novartis са на ръба на безпрецедентно подобряване на качеството и увеличаване на продължителността на човешкия живот, казват анализаторите Феликс Трън и Хаим Израел от Bank of America Merrill Lynch (BofA). Иновациите в науката за генома, големите данни и „безсмъртието“, което включва носими технологии и продукти в така нареченото „уелнес“ пространство, може скоро да удължат здравословния човешки живот далеч над 100 години, твърдят от BofA пред CNBC. Медицинските познания ще се удвояват на всеки 73 дни до 2020 г., спрямо всеки 3,5 години през 2010 г., а разходите за секвениране на генома паднаха с 99,999% от 2003 г. досега, отбелязват Хаим Израел и Феликс Трън. Този напредък разкрива нови възможности за прецизната медицина да удължава човешкия живот. Дълго време тема от областта на научно-фантастичните романи, удължаването на човешкия живот би могло да бъде все по-привлекателен начин за печелене на пари на публичните пазари. Екипът на Bank of America изтъква пет ключови подтеми на този пазар, оценяван в момента на 110 млрд. долара – геномика, големи данни/AI здраве, бъдеща храна, безсмъртие и „Moonshot медицина“. Геномика Очаква се геномиката да формира пазар в размер на 41 млрд. долара до 2025 г. и да осигури „следващо поколение технологии за редактиране на гени, които предлагат потенциално революционен напредък в превенцията и лечението на болести“. Авторите на анализа дават за пример фирми като вече споменатата Illumina ($46 млрд.), производителя на лабораторни инструменти Agilent ($27 млрд.) и производителя на научно оборудване Danaher ($89 млрд.). Illumina, в частност, играе важна роля при предварителното изследване на болестите, разработването на лекарства и създаването на молекулярни тестове. Големи данни / AI здраве Напредъкът в изкуствения интелект (AI), съчетан с непрекъснато нарастващия брой здравни данни, трябва да помогне на изследователите да анализират патологията или изследването на причините и последиците от болестите през следващите години. Подобренията в технологията имат потенциал да намалят разходите, свързани със здравето, и да направят възможна прецизната медицина, твърдят анализаторите от BofA. Имена в това пространство, което се очаква да се разрасне до 36 млрд. долара към 2025 г., са Alphabet (компанията-майка на Google), Amazon (вкл. съвместното му предприятие с Berkshire Hathaway и J.P. Morgan Chase) и Apple. Бъдеща храна Компаниите за хранителни продукти, от които се очаква да осигурят „по-здравословно хранене и устойчиво човечество на планетата“, са представени от имена като Dow DuPont и WW International. Тези фирми, според BofA, следва да наложат „редактирането“ на земеделските гени, както и по-здравословен начин на живот и потребление. „Безсмъртие“ Темата за „безсмъртието“ се очаква да създаде пазар на стойност 504 милиарда долара до 2025 г. Тя ще помогне за удължаване на живота, подобряване на човешката жизненост и за това населението на планетата да заживее по-свободно от болести. Компаниите, които представят „безсмъртието“, както е описано от BofA, включват фирми за здравни технологии като Intuitive Surgical и Zimmer. Те вече работят с Apple Watch по клинично проучване на 10 000 пациенти за замяна на коляното и тазобедрената става. „Moonshot медицина“ Фирмите от т.нар. „Moonshot медицина“ – или тези, които предлагат революционни решения за здравеопазване – включват геномни компании като Illumina и терапевти като Sangamo, Vertex Pharma и Neurocrine. Те работят за лечение на някои от най-трудните болести на човечеството, вариращи от кистозна фиброза до Паркинсон и Алцхаймер.    ", "date": "2019.05.12", "title": "Следващият технологичен пробив – отлагането на смъртта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395435-%D0%B1%D0%BB%D1%81-%D0%BF%D1%80%D0%B5%D0%BF%D0%BE%D0%B4%D0%BF%D0%B8%D1%81%D0%B2%D0%B0-%D0%B0%D0%BD%D0%B5%D0%BA%D1%81%D0%B0-%D0%BA%D1%8A%D0%BC-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%80%D0%B0%D0%BC%D0%BA%D0%BE%D0%B2-%D0%B4%D0%BE%D0%B3%D0%BE%D0%B2%D0%BE%D1%80", "text": "Лекарите настояват за увеличение на недофинансираните клинични пътеки за лечение на деца, бременни и в областта на пулмологията С 221 гласа \"за\" делегатите на 70-тия извънреден събор на Българския лекарски съюз (БЛС) упълномощиха Управителния съвет на съюза да преподпише анекс към Националния рамков договор (НРД) за 2018 г.  Гласувана е била и декларация за устойчива и реална политика в здравеопазването. По време на преговорите БЛС ще настоява по най-бързия начин да се договори увеличение на недофинансираните клинични пътеки за лечение на деца, бременни и в областта на пулмологията.  В декларацията се казва: \"Ние, българските лекари, с тревога следим поредицата от протести в страната. БЛС се солидализира с изказаните от нашите колеги - педиатри от Специализираната болница по детски болести \"Проф. д-р Иван Митев\" проблеми. Те могат и трябва да бъдат решени чрез повишаване на цените на клиничните пътеки в болничната помощ и чрез повишаване на цените на медицинските дейности и капитацията в извънболничната. По-най бързия начин трябва да се договори увеличение на недофинансираните клинични пътеки за лечение на деца, бременни и в областта на пулмологията. Необходими са мерки, които да създадат устойчива и реална политика.\"  Поради тази причина БЛС настоява в спешен порядък да бъдат предприети следните действия:  - Да отпаднат лимитите за броя легла по клиники в Педиатрията. Ограничението да е общо за броя легла за педиатричните болници и отделения.  - БЛС настоява за увеличаване на цените на педиатричните клинични пътеки от 1-во до 3- то ниво още в рамките на сега действащия Анекс към НРД 2018, като за тази цел се използва резерва на НЗОК.  - Въвеждане на потребителска такса за преглед на дете, която да бъде поета от държавата.  - Да се отпуснат допълнителни средства в размер на 6 % от резерва на НЗОК, които да се използват за доболнична помощ още в рамките на сега действащия Анекс към НРД 2018.  - Изплащане на т. нар. \"надлимитна дейност\" на болниците на стойност 153 млн. лв. с икономии реализирани от бюджета за болничната помощ за 2019 г.  - Достойно заплащане за всички работещи в здравния сектор, което да се реализира чрез реално остойностяване на труда на медицинските специалисти.   \r\n  ", "date": "2019.05.12", "title": "БЛС преподписва анекса към Националния рамков договор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395436-%D0%B7%D0%B0%D1%89%D0%BE-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D1%81%D0%B5-%D0%B2%D0%BE%D0%B4%D0%B8-%D1%82%D0%BE%D0%BB%D0%BA%D0%BE%D0%B2%D0%B0-%D0%B2%D1%8F%D0%BB%D0%BE", "text": "Неизвестни за широката общественост кандидати и теми, ограничени до националния дневен ред - кампанията за избори за Европейски парламент не върви плавно.   Изборите за Европейски парламент изобщо не са събитие, което да привлича повишеното внимание на гражданите на страните-членки на ЕС. Едва 43% от 445 милиона избиратели от тези страни участваха на предишните избори за евродепутати през 2014 г. Според експертите този път (гласуването ще се проведе в края на май) избирателната активност е малко вероятно да бъде много по-висока. При това тя почти непрекъснато намалява от 1979 г., когато се проведоха първите преки избори за Европейски парламент. Тогава избирателната активност беше рекордна 62%. Агитация на изборите за Европейски парламент: всеки сам за себе си Мобилизирането на избирателите с темата за Европа е очевидно проблематично. Работата е там, че на практика няма единна предизборна кампания в 28-те държави-членки на ЕС, както и на единни партии, участващи в нея. Във всяка от тези 28 страни всеки се бори сам за себе си, защото гласуването се провежда навсякъде според националното законодателство. Кандидатът за поста председател на Европейската комисия от европейските консерватори, представителят на баварския ХСС Манфред Вебер, е избиран единствено в Германия, защото единствено там германският гражданин може да се кандидатира за Европарламента. Освен това името на самия Манфред Вебер говори нещо едва на една четвърт от германските избиратели. Във Франция кампанията за изборите за Европарламент е едва забележима  Стотици партии, само частично обединени в рамките на осем различни фракции на Европейския парламент, сега се борят за депутатски мандати. Единните партийни плакати, изборните лозунги и рекламите по телевизията, както е случаят с изборите за националния парламент, сега практически липсват в този случай. На 15 май ще се проведат единствените в Европа телевизионни дебати на водещите партийни кандидати, организирани от обществени радио- и телевизионни компании. Но дори тази дискусия няма да се показва навсякъде в ефир. Кой ще бъде кандидатът за председател на Европейската комисия Новият състав на Европейския парламент ще трябва да одобри кандидатурата на следващия ръководител на Европейската комисия, официално назначен от Съвета на ЕС, който включва държавните и правителствените ръководители на всички страни от ЕС. От последните избори фракциите представиха своите кандидати за тази важна длъжност. Кандидатът на консерваторите, обединени в Европейската народна партия (ЕНП), е споменатият по-горе Манфред Вебер. За да получи мнозинството от гласовете на евродепутатите, той ще се нуждае от широка коалиция на ЕНП със социалдемократите, либералите и, вероятно, а също със „Зелените”. Това изглежда доста проблематично. Кандидатът на втората по големина фракция, Партията на европейските социалисти (ПЕС), представителят на Холандия, Франс Тимерманс, има дори по-малко шансове от Вебер, тъй като подкрепата на фракционните партии на социалдемократическата ориентация намалява в много страни от ЕС. Затова в момента е по-вероятно държавните и правителствените ръководители на страните от Европейския съюз да предложат свой кандидат (за първи път такъв може да стане жена) за поста ръководител на Европейската комисия. Десните популисти събират възмутените европейци под знамената си Много водещи европейски политици наричат настоящите избори за Европейски парламент съдбовни. Например френският президент Емануел Макрон, който през март преди началото на предизборната кампания направи призив за фундаментална реформа на ЕС, се сблъсква с много сериозни предизвикателства. В другия край на политическия спектър на либерала Макрон се противопоставят десните популисти, чиито редици са забележимо по-обединени и по-широки на тези европейски избори, отколкото по време на предишните. Под ръководството на италианския вътрешен министър Матео Салвини от дясно-популистката „Лига” е сформиран съюз от десни популисти от Италия, Германия, Австрия, Унгария и Франция. Според експертите той може да получи около 20% от местата в Европейския парламент, да привлече десните избиратели, както и европейците, които са недоволни от положението си. Десните популисти се съветват от Стивън Банън, известният специалист по избирателни стратегии, който помогна на Доналд Тръмп да стане президент на САЩ през 2016 г. Миналото лято Банън заяви, че традиционните политически партии в Европа нямат вдъхновение, сила и подкрепа от младите хора, за да излязат успешно на тези избори. Банън и Салвини също искат да променят ЕС - радикално и отвътре. 28 различни европейски избори В хода на предизборните кампании в 28 държави-членки на ЕС, след които ще се формира Европейският парламент, в повечето случаи става дума за съвсем различни теми. Казано по-просто, националната програма доминира навсякъде. В Германия например обсъждат данъка върху емисиите на CO2, така наречения филтър за качване на данни (проверка на съдържанието преди качването в Интернет за спазване на авторското право) и бъдещето на управляващата коалиция. В Унгария спорят как да се защитят от мигрантите и да запазят на високо ниво значението на християнските основи на европейската цивилизация. В Италия тези избори са изпитание за това колко силна е „Лигата” на национално ниво. Това ще позволи да се разсъждава кога Салвини може да инициира разкъсване на коалицията с лявото популистко „Движение Пет Звезди”, за да може тогава самостоятелно да оглави правителството. В Белгия никой не говори за Европа, защото именно в този ден тук се избира и националният парламент. На свой ред, в Словакия, европейските избори изглежда не будят интерес у никого. Едва 13% от словаците с право на глас взеха участие в предишните избори. А в Обединеното кралство изборите за Европейски парламент, които никой не иска, се превръщат в един вид втори референдум за Брекзит. Списъкът на страните и националните характеристики на кампанията може да бъде продължен. Най-важната тема е икономиката. И какво всъщност интересува гражданите на страните от ЕС? Европейският парламент следи техните чувства, като ги изучава в хода на редовни проучвания на общественото мнение „Евробарометър”. Икономика, младежка безработица, миграцията и изменението на климата - тези теми се нареждат от европейците сред най-важните. Според проучване, проведено през февруари 2019 г., по-голямата част от населението във всички страни от ЕС - с изключение на Великобритания, Италия и Чехия - иска техните държави да останат в Европейския съюз. Средно 61% от анкетираните смятат, че членството в Европейския съюз е плюс за техните страни. Освен това едва 20% от анкетираните смятат, че самите те, като участват в изборите за Европейски парламент, могат да променят нещо. Брюксел и Страсбург очевидно са твърде далеч.   Превод: В. Сергеев ", "date": "2019.05.12", "title": "Защо кампанията за изборите за Европейски парламент се води толкова вяло?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395428-%D0%B1%D1%81%D0%BF-%D0%B2%D0%BD%D0%B5%D1%81%D0%B5-%D0%BD%D0%BE%D0%B2%D0%B0-%D0%B6%D0%B0%D0%BB%D0%B1%D0%B0-%D0%B2-%D1%86%D0%B8%D0%BA-%D1%81%D1%80%D0%B5%D1%89%D1%83-%D0%B1%D0%BE%D1%80%D0%B8%D1%81%D0%BE%D0%B2", "text": "БСП внесе нова жалба в ЦИК срещу премиера Бойко Борисов за нарушаване на закона. Премиерът съвместява официалната си държавна позиция на шеф на управляващия кабинет и председател на Предизборен щаб по време на кампанията за евроизборите, което според социалистите е пряко нарушение на изборните правила у нас. \"Внесохме жалба в ЦИК срещу несъвместимост на функциите на Бойко Борисов като министър-председател, а от две седмици и като изпълняващ функциите и на председател на Председателския предизборен щаб на ГЕРБ и съпътстващите ги коалиции. Това е в категорично противоречие на Закона за администрацията\". Това заяви председателят на Националния предизборен щаб на \"БСП за България\" Георги Свиленски пред медиите при внасянето на жалбата в ЦИК. Свиленски призова ЦИК да загърбят партийните си пристрастия и да следват закона. \"В закона ясно е записано- какви функции не може да изпълнява министър- председателят\", подчерта той. Народният представител от ПГ на \"БСП за България\" Явор Божанков обясни, че е видно от съобщение, публикувано на официалната страница на ГЕРБ, че Бойко Борисов оглавява Председателския предизборен щаб. \"Законът за администрацията, чл 19, ал 7, т. 5 е пределно ясен - министър-председателят не може да заема никакви ръководни длъжности в предизборен щаб. Борисов е в явна несъвместимост и нарушение на закона\", коментира той. Това е втората жалба на БСП. При предишната подобна жалба към ЦИК, че Борисов е използвал държавен ресурс за предизборната канмпания, ЦИК се произнесе, че няма нарушение на изборните правила.", "date": "2019.05.12", "title": "БСП внесе нова жалба в ЦИК срещу Борисов"}
{"url": "http://www.classa.bg/%D1%81%D0%B2%D1%8F%D1%82/item/395423-%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8-%D0%BE%D1%82%D0%BD%D0%BE%D0%B2%D0%BE-%D1%81%D0%B0-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D0%B8%D0%B6", "text": "Този път протестът е обявен срещу провежданата от властите образователна реформа, израз на подкрепа за учители, ученици и студенти В Париж започна протестът на жълтите жилетки, предават TACC и Агенция \"Фокус\".  Участниците в 26-ия уикенд на национални протести, чийто брой в столицата все още не надвишава 300-400 души, планират да изминат около 9 километра, което е малко по-малко, отколкото досега. Този път протестът е обявен срещу провежданата от властите образователна реформа, израз на подкрепа за учители, ученици и студенти.  Процесията в Париж трябва да приключи до 19:00 часа (20:00 часа българско време), но силният дъжд, който не спира от петък вечер, може сериозно да промени плановете на протестиращите. В Париж и околните райони вече са надминати няколко исторически рекорда за количеството на валежите.  Втората голяма национална демонстрация ще започне в Лион (в централната част на страната) приблизително в 14:30 часа (15:30 часа българско време).  Властите очакват напрегната демонстрация в Нант, където е възможно да се включат над 500 радикално настроени протестиращи.  Демонстрации ще се проведат и в Страсбург, Бордо, Тулуза и Орлеан. Във всички градове, където са планирани протести, са въведени зони, в които протестиращите няма да бъдат допускани.   \r\n  ", "date": "2019.05.12", "title": "Жълтите жилетки отново са по улиците на Париж"}
{"url": "http://www.classa.bg/%D1%81%D0%B2%D1%8F%D1%82/item/395424-%D1%82%D1%80%D1%8A%D0%BC%D0%BF-%D1%83%D0%B2%D0%B5%D0%BB%D0%B8%D1%87%D0%B8-%D0%BE%D1%89%D0%B5-%D0%BC%D0%B8%D1%82%D0%B0%D1%82%D0%B0-%D0%BD%D0%B0-%D0%B2%D0%BD%D0%BE%D1%81%D0%B0-%D0%BE%D1%82-%D0%BA%D0%B8%D1%82%D0%B0%D0%B9", "text": "Президентът Доналд Тръмп нареди процедура за ново увеличаване на мита върху китайския внос на стоки, която ще бъде задействана в понеделник. Този път тяхната стойност се равнява на 300 милиарда долара.     Това е поредният удар върху двустранната търговия между Китай и Съединените щати, след като само ден по-рано бяха увеличени мита на стоки за 200 милиарда долара. В момента почти на половината внос от Китай в Съединените щати са наложени мита - миялни машини, замразена риба, бейзболни шапки, чанти, обувки, дънки. Но тези тарифи ще се отразят не само на китайската държава, но и на американския краен потребител. Според анализатори решението на американския президент ще коства почти 940 хиляди американски работни места, както и увеличение на разхода на четиричленно семейство средно с 760 долара на година, цитира БНТ. Въпреки това, Пекин все още има надежда за разрешване на търговския конфликт. В интервю китайският вицепрезидент Лю Хъ сподели, че дискусиите във Вашингтон са били \"честни\" и \"конструктивни\". А президентът Тръмп има срок от една седмица да реши дали да наложи по-високи мита и върху автомобилния внос от чужбина. За тази цел, трябва да бъде доказано че именно този внос е от риск за националната сигурност на Съединените щати.", "date": "2019.05.12", "title": "Тръмп увеличи още митата на вноса от Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395425-%D1%81%D0%B2-%D0%B5%D0%BF%D0%B8%D1%84%D0%B0%D0%BD%D0%B8%D0%B9-%D0%BA%D0%B8%D0%BF%D1%8A%D1%80%D1%81%D0%BA%D0%B8", "text": "  Св. Епифаний, който се прославил със своя живот, ученост и чудеса, бил син на беден еврейски земеделец във Финикия. Той от детство останал без баща, и майка му с труда си издържала двете си деца – син и дъщеря. Живеели в голяма бедност, случвали се дни, когато нямали дори хляб. Веднъж майката на Епифаний пратила сина си в близкия град да продаде магарето, понеже нямало с какво да си купят хлаб. Добичето било твърде упорито и негодно за работа. Момчето повело магарето на пазара и скоро дошъл един евреин, който пожелал да го купи. Като видял, че Епифаний е негов сънародник той му казал: - Ние с тебе се покланяме на един и същ Бог, Който обича справедливостта и истината, затова не трябва да ощетяваме никого. Да оценим твоето добиче по истинската му цена, за да не би, измамвайки се един друг, да прогневим Бога! Момчето отговорило:     - Аз няма да ти продам магарето, защото не го бива за работа. Майка ми от нужда ме прати да го продам, понеже нямаше какво да ядем. Но щом ти ми говориш, че е грешно заради печалба да се ощетява ближния, то аз няма да ти го продам, понеже се боя от Бога и не ти желая зло. Евреинът бил поразен от ума и честността на момчето, дал му пари за хляб и Епифаний се отправил за дома си заедно с добичето. На връщане го срещнал човек, който също така искал да купи магарето, но Епифаний отказал да го прададе, като му обяснил – защо. В това време магарето започнало да рита и хвърлило момчето, което се ударило. Непознатият го дигнал и му оказал помощ, като го прекръстил и молитвено призовал името на Иисуса Христа. - Кой е тоя Иисус Христос, Когото ти призоваваш? – запитало момчето. - Син Божи, Когото разпнали евреите – отговорил непознатият. Епифаний като чул, че евреите разпнали Сина Божи, не посмял да каже че сам е евреин, и тръгнал за дома си, като мислел за Разпнатия Христос и желаел да узнае повече за Него. Сиромашията на семейството му още повече се усилила. Майката била принудена да продаде нивата си и търсела някъде да нареди сина си да учи на занаят, когато изведнъж им дошла неочаквана помощ. Един богат еврейски законоучител на име Трифон, се съжалил над тяхната сиромашия, помогнал им и взел при себе си Епифаний. Той го обикнал и започнал да го учи. Момчето, което било разсъдливо и умно, скоро придобило големи знания по закона и Библията. Трифон го осиновил и го направил наследник на целия си имот. Майката на Епифаний по това време се поминала. Той взел сестра си при себе си и те живеели заедно в доволство и благоденствие. Станало нужда Епифаний да отде в село, за да прегледа останалото му наследство. По същия път вървял един инок на име Лукиан, който пишел книги, и с парите, получени от продажбата им, хранел просяците. Епифаний влязъл в разговор с него и те тръгнали заедно, когато неочаквано ги срещнал просяк, който паднал в нозете на Лукиан и извикал: \"Смили се над мене, човече Божи! Ето вече три дни не съм ял нищо!\" Лукиан нямал пари, но снел горната си дреха и я дал на просяка, като му казал: \"Продай тази дреха и си купи хляб!\" Епифаний се чудел на милосърдието на инока и изведнъж се удостоил с чудно видение: той видял, че от небето слиза към Лукиан светла, бяла дреха. Епифаний паднал пред нозете на инока, като го молел да му каже от каква вяра е. Лукиан разбрал, че благодат свише се е докоснала до душата на младия момък и че Господ го призовава. Той почнал да му говори за Христа и му обяснил истините на християнската вяра. Думите му дълбоко трогнали Епифаний. Той повярвал от цялото си сърце и помолил инока да дойде при него в къщи. Лукиан се съгласил и скоро Епифаний и сестра му повярвали и пожелали да се кръстят. Когато те чрез молитва и изучаване на християнския закон се приготвили да приемат светото тайнство Кръщение, епископът на тоя град един неделен ден ги повикал в църква, за да ги кръсти. По време на богослужението епископът погледнал случайно Епифаний и видял, че лицето му е озарено от необикновена светлина и че над главата му сияе венец. Той разбрал, че Божията благодат почива върху него. Скоро след това Епифаний поверил сестра си на благочестиви жени и постъпил в манастир. С удивителна ревност тоя започнал да изучава Свещеното писание и скоро със своя строг и свят живот спечелил уважението на всички иноци. Бог му дал сила да прави чудеса и мнозина започнали да прибягват до неговата помощ и молитви. След като проживял доста дълго в манастира, Епифаний пожелал пустинен живот. Но славата на неговите чудеса, мъдрост и светост привлякла към него и в пустинята ревностни подвижници, които се заселили близо до него. Епифаний се стараел да избягва славата и известността и често оставял мястото, където се бил прославил чрез някое чудо, и заминавал другаде, за да може в усамотение и безмълвие да се предаде на молитва. Но навсякъде се събирали при него ученици, понеже той бил твърда мъдър, с удивителна яснота обяснявал Свещеното писание и с поученията си обърнал много езичници към истинския Бог. Епифаний бил на около 60 години, когато по чудесен начин бил възведен в сан епископ Кипъркси. Веднъж Епифаний говорел на свети Иларион Палестински за своето желание да живее в усамотение. Иларион му отговорил: - Иди в град Саламин! Там трябва да живееш. Но Епифаний предпочел да отиде в Аскалон и Газа, като се надявал там да заживее усамотено. – Аз ти казвам – повторил Иларион, - иди в Саламин, там ти трябва да живееш! Епифаний обаче на послушал съвета на стареца, а постъпил по собственото си желание. Отишъл на пристанището, където имало два кораба – единият трябвало да отиде в Саламин, а другият в Аскалон. Епифаний се качил на последния и тръгнал. Изведнъж се вдигнала страшна буря. Корабът дълго се носел по вълните и най-после бил изхвърлен на брега близо до Саламин. В това време в Саламин ставал избор на епископ, на мястото на неотдавна умрелия. Там се събрали епископите от разни градове на острова и били в затруднение – кого да изберат. И поискали съвета на един свят старец, епископ Папий, когото всички уважавали за неговите добродетебли и за страданията му по време на последното гонение. Папий бил на повече от сто години. Той молил Бога да го научи и молитвата му била чута. Епифаний, след като си поотпочинал малко в Саламин, се готвел да напусне града и с един свой ученик отишъл на пазара да си купи нещо за път. Той взел два хубави грозда и искал да заплати за тях, когато изведнъж около него тълпата взела да тича насам-нататък и да говори, че идат епископите. Епифаний погледнал: двама дякони водели под ръка почтения старец и подир тях вървели няколко епископи. А какво било учудването на Епифаний, кагото видял, че те идват направо към него и пред него спират! - Чедо Епифание – нарекъл го старецът по име, - остави гроздовете и дойди с нас в църква! Изуменият Епифаний тръгнал подир тях. В църква духовенството го посрещнало с думите: - Бог те е пратил при нас! Бъди архиепископ на тоя град и на целия Кипърски остров! Епифаний започнал да отказва и със сълзи молел епископите да изберат другиго. Тогава Папий му казал: - Би трябвало да замълча за даденото ми откровение. Но понеже ти се отказваш, аз съм принуден да ти съобщя, че Господ те е избрал. Тези свети отци, епископите, в недоумението си кого да изберат, възложиха това на мене грешния. Аз дълго се молих и Господ насън ми каза: \"Иди на пазара! Там ще видиш един инок да купува грозде: той да бъде тук епископ! Името му е Епифаний.\" След това Епифаний не могъл повече да се съпротивлява. Той бил ръкоположен за епископ и със своите добродетели и мъдрост заслужил любовта и уважението на паството си. Не много време преди смъртта си Епифаний, вече обременен от годините, трябвало да отиде в Цариград. Там в това време императрица Евдоксия, съпруга на Аркадий, преследвала  . Тя се стараела да склони на своя страна епископ Епифаний, като му представяла Йоан за еретик. Епифаний я увещавал към милосърдие и кротост и не се съгласил да изпълни волята й. Йоан предсказал, че Епифаний няма да се върне в Кипър, а Епифаний предсказал, че Йоан няма да стигне до мястото на изгнанието си. Двете предсказания се изпълнили. Йоан бил върнат, без да стигне до определеното му място за изгнание, понеже императрицата се уплашила от народното вълнение. А Епифаний заболял на връщане и чувствайки, че болестта му е смъртна, повикал учениците си, които били с него на короба, дал им наставления, благословил ги и на третия ден с молитва починал в Господа на 115-годишна възраст. Известието за неговата смърт опечалило всички жители на острова. Епифаний бил много учен, знаел пет езика – гръцки, латински, еврейски, египетски и сирски – и написал няколко духовни книги, между които \"Изложение на ересите\" и \"Тълкуване на библейските пророци\".", "date": "2019.05.12", "title": "Св. Епифаний Кипърски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395426-12-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "254 г. - Папа Стефан I наследява папа Луций I като 23-ти папа.    1364 г. - В Краков, Полша, е основан най-старият полски университет, Ягелонския университет.    1551 г. - В Лима, Перу, е основан Националният университет Сан Маркос - най-старият университет в Америка.    1876 г. - В Тетевенския Балкан при засада е убит Георги Бенковски, един от водачите на Априлското въстание.    1881 г. - В Северна Африка Тунис става френски протекторат.    1926 г. - Норвежецът Руал Амундсен, италианецът Умберто Нобиле и американецът Линкълн Елсуърт прекосяват Северния полюс с аероплан.    1937 г. - Джордж VI и Елизабет Боуз-Лайън са коронясани за крал и кралица на Обединеното кралство на Великобритания и Северна Ирландия.    1945 г. - Влиза в сила наредбата-закон за гражданския брак.    1949 г. - Студената война: Съветският съюз вдига Берлинската блокада.    1957 г. - Българският спортен тотализатор започва своята дейност с игра на СПОРТ ТОТО 1.    1965 г. - Съветският космически апарат Луна 5 се разбива на Луната.    2001 г. - За първи път се излъчва шоуто Стани богат.    2008 г. - При Земетресение в Съчуан, Китай, загиват повече от 69 000 души, други 374 000 са ранени, а около 4,8 милиона стават бездомни.    ", "date": "2019.05.12", "title": "12 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/395427-%D0%B2%D1%8A%D0%BD%D1%88%D0%BD%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BF%D1%80%D0%B8%D0%B2%D0%B8%D0%BA%D0%B2%D0%B0-%D1%82%D1%83%D1%80%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B7%D0%B0-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D0%B5", "text": "Нов скандал с изказване на представител на турската държава спрямо България. В случая става въпрос за турския посланик у нас Хасан Улусой, който ще бъде извикан в понеделник в министерството на външните работи заради думите му, че България трябва да работи за това повече хора у нас да учат турския като чужд език. Казаното от него е време на церемонията по откриването на четвърти завод за автомобилни части на „Теклас България” в Кърджали.  Улусой призова българската държава да насърчи изучаването на турския език като чужд език. \"Колкото повече нараства броят на онези български граждани, които освен български владеят добър устен и писмен турски език, толкова повече това ще увеличи протокът на турски инвестиции в страната. Разчитаме на българските власти за по-ефективно изучаване на турски език в училищата от страна на българските граждани и най-вече от сънародниците ви. Ние сме готови да съдействаме в тази посока\", каза Улусой. Премиерът Бойко Борисов, който беше до него на събитието коментира, че \"не му е работа на посланика да дава такива съвети\" и заяви, че ще поиска от него да изясни какво точно е имал предвид с думите си. \"Ние сме толкова приятели, толкова неща сме направили заедно. И на един такъв празник да кажеш на една държава задължително да изучава език, при положение, че ние сме се произнесли в парламента - ясно и точно: който желае, може да учи турски по всякакъв начин. Може да учат и в Турция български, който желае. И Апостол Павел е казал - учете езици\", коментира Борисов. Малко по-късно Хасан Улусой коментира, че изказването му не е целяло намеса в образователната политика на България, а препоръка в подкрепа на бизнеса между двете държави. \"Това, което казах е, че бизнесът иска да наеме турско говорящи хора, български граждани. В България има турско говорящи хора и ако те научатдобре турски в училище, това ще бъде по-добре\", обясни посланик Улусой. Междувременно националистическите формации у нас излязоха с гневни реакции. \"По повод провокативното изказване на турския посланик у нас Хасан Улусой, че трябва да се учи \"по-засилено\" турски език за целите на икономическото развитие на страната, ще кажа само това: Ако цената на турските инвестиции у нас е утвърждаване на национални малцинства, промяна на конституцията ни, разбутване на етнически мир и пр., ще кажем на Турция - \"Благодаря!\", написа на профила си във Facebook лидерът на ВМРО и вицепремиер и военен министър в кабинета Красимир Каракачанов. \"И аз, подобно на видния български държавник Драган Цанков, който каза на Русия, която се опитваше в края на 19 в. да налага агресивно своята политика в България, ще кажа ясно: \"Не ви щем ни меда, ни жилото!\", допълва още Каракачанов. Лидерът на БСП Корнелия Нинова също написа възмутена публикация във Facebook. \"Днес в Кърджали турският посланик е предложил в България да се изучава задължително турски език. Това е напълно неприемливо и е поредният опит за чужда намеса във вътрешните работи на България\", обяви тя. Нинова изтъкна, че на днешната дата българите честват \"делото на Кирил и Методий, азбуката, езика си и приноса ни към другите славянски народи\". \"Призовавам всички българи да пазим езика, културата и българщината\", написа още тя. Костадин Костадинов, лидер на партия \"Възраждане\" отиде по-далеч и поиска посланикът да бъде изгонен. Междувременно от българското външно министерство по-късно обявиха, че \"думите на посланика звучат смущаващо, тъй като българското правителство никога не е възпрепятствало свободното чуждоезиково обучение. Турски език може да се изучава в училище наред с английски, немски, френски, китайски, японски, румънски, руски, иврит\". \"В тази връзка подчертаваме, че такова изказване от посланика на съседна и партньорска държава като Турция не съответства на очакванията на Република България за това, по какъв начин следва да се развиват нашите добросъседски и приятелски отношения\", се казва в позицията на външно министерство. Външно министерство извика за обяснение турския посланик и при предишния скандал, свързан с изказването на министъра на външните работи Мевлют Чавушоглу на Турция преди близо два месеца. На предизборен митинг той обяви, че след натиск българският парламент е променил Законът за вероизповеданията.", "date": "2019.05.12", "title": "Външно министерство привиква турския посланик за обяснение"}
{"url": "http://www.classa.bg/%D1%81%D0%B2%D1%8F%D1%82/item/395419-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BE%D0%B4%D0%BE%D0%B1%D1%80%D0%B8-1500-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0%D1%82%D0%B0-%D1%81%D1%82%D0%B5%D0%BD%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE", "text": "Пентагонът разреши този петък нова порция от 1500 милиона долара за финансиране на изграждането на част от граничната стена между САЩ и Мексико. Мярката беше обявена от временния секретар на отбраната Патрик Шанахан, който в същото време заяви, че не възнамерява да отклонява повече средства от този отдел за проекта, който президентът Доналд Тръмп е обещал в предизборната си кампания. \"Средствата бяха получени от различни източници, включително икономии на разходи, програмни промени и ревизирани искания и следователно ще имат минимално въздействие върху готовността на военните\", каза Шанахан. През февруари, когато не получи 5 700 милиона долара, поискани за тази цел, президентът обяви националното извънредно положение. Месец след този политически неуспех, Пентагонът прехвърли 1 милиард долара военни бюджетни сметки на средства за изграждането на стената.", "date": "2019.05.12", "title": "Пентагонът одобри 1500 милиона долара за изграждането на граничната стена с Мексико"}
{"url": "http://www.classa.bg/%D1%81%D0%B2%D1%8F%D1%82/item/395421-%D0%B7%D0%B0%D0%BB%D0%BE%D0%B7%D0%B8%D1%82%D0%B5-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D0%B5%D1%81-%D0%B2-%D1%81%D0%B8%D0%B1%D0%B8%D1%83", "text": "Лидерите на ЕС се събраха на среща на високо равнище в Сибиу, за да определят дневния ред през следващите пет години. Румъния бе представена от президента Клаус Йоханис, докато лидерите на Социалдемократическата партия (СДП) не участваха дори в срещата на европейските социалисти.     Неформална среща на държавните и правителствените ръководители от ЕС се състоя в четвъртък в румънския град Сибиу, като в нея участваха представители на всички страни членки. Домакин бе президентът Клаус Йоханис, а срещата бе ръководена от председателя на Европейския съвет Доналд Туск. Присъстваха също председателят на Европейската комисия Жан-Клод Юнкер и председателят на Европейския парламент Антонио Таяни. В срещата взеха участие 27 държавни и правителствени ръководители от ЕС, 36 официални делегации, 400 високопоставени гости, близо 900 журналисти и 100 преводачи. Над 2000 души се събраха на площад Пиаца Маре в Сибиу. Президентът Клаус Йоханис, канцлерът на Германия и президентът на Франция бяха посрещнати с аплодисменти. Лидерите на ЕС обсъдиха следващия стратегически дневен ред за периода 2019-2024 г. В града бяха взети засилени мерки за сигурност. Декларацията от Сибиу Лидерите на ЕС одобриха Декларация от Сибиу, която съдържа 10 точки и чрез която се ангажират да защитават една единствена Европа, да останат единни в добро и лошо, да търсят общи решения, да защитават демокрацията и правовата държава, да намалят разликите между гражданите на ЕС, да спазват винаги принципа на равнопоставеността и да защитават гражданите си. Първата част от срещата на високо равнище продължи около 40 минути. Лидерите на ЕС излязоха на площад Пиаца Маре в Сибиу, за да си направят семейна снимка. След това се смесиха с хората, които започнаха да скандират „Европа“, „Обединена Европа“, „Не се предавайте, отстоявайте“ и да ръкопляскат. Множеството също така скандираше името на президента Клаус Йоханис. Във втората част от срещата на високо равнище европейските лидери обсъдиха Стратегическия дневен ред 2019-2024, който включва теми като защита на гражданите и на свободите, защита на нормите на правовата държава, очертаване на европейския икономически модел и засилване на ролята на ЕС на световно равнище. Посланията на ЕНП Също в четвъртък в Сибиу се състоя среща на високо равнище на Европейската народна партия (ЕНП). Президентът Клаус Йоханис заяви, че 30 години след падането на комунизма, е довел „Европа у дома, тук в Румъния“. Председателят на ЕНП Жозеф Дол поздрави „решимостта“, с която румънците са излезли на улицата, за да защитят правосъдието. Кандидатът на ЕНП за председателството на Европейската комисия Манфред Вебер заяви на срещата на върха в Сибиу, че бъдещата Европейска комисия под негово ръководство ще настоява за спазване на принципите на правовата държава. Лидерът на (румънската опозиционна) Национално-либерална партия Лудовик Орбан заяви, че има политически сили, които оспорват европейския проект, но обяви, че либералите ще се борят за това „Европа да остане единна“. Лидерите на СДП – отсъстващи от срещата на европейските социалисти От гледна точка на вътрешната политика, срещата на върха в Сибиу повдигна два въпроса, които бяха много дискутирани в румънския печат. Първият е свързан с факта, че премиерът Виорика Дънчила не бе поканена на срещата. Румъния председателства Съвета на ЕС – срещите на министрите от общността, с цел да координира политиките на ЕС. В рамките на Съвета на ЕС Румъния е представена от премиера, като ръководител на правителството в Букурещ. В Сибиу обаче се състоя неформална среща на Европейския съвет (институция, която е различна от Съвета на ЕС) – среща на държавните и правителствените ръководители от ЕС. Всяка страна има право на един единствен представител. Румъния е представена на Европейския съвет от президента. Този въпрос бе регламентиран във вътрешен план с решение на Конституционния съд, според което президентът, като отговарящ за външната политика, представлява Румъния на срещите на Европейския съвет, а премиерът може да замести президента само ако държавният глава го упълномощи. Вторият въпрос е свързан с отсъствието на лидерите на (управляващата в Румъния) Социалдемократическа партия от неформалната среща на европейските социалисти, провела се преди срещата на върха. Тук обясненията трябва да бъдат търсени в охлаждането на отношенията между европейските социалисти и СДП. Премиерът Виорика Дънчила опита да получи покана за Сибиу за неофициална среща с шефовете на европейските социалисти или за двустранна среща с премиер на правителство, който е близък до правителството в Букурещ, заявиха източници от ръководството на СДП. Европейските социалисти обаче не я поканиха. Дънчила е искала среща със заместник-председателя на Европейската комисия Франс Тимерманс в сряда вечерта, но той е предпочел да отиде сам в ресторант в Сибиу, за да гледа футболен мач. Официалните обяснения са различни от неофициалните. Премиерът Виорика Дънчила бе на посещение вчера в градовете Алба Юлия и Клуж и заяви, че няма да ходи на срещата на върха в Сибиу, че е отклонила много покани, защото би било неуместно да има двустранни срещи с премиерите по време на срещата на върха. „Говорих с лидерите на Партията на европейските социалисти, това е нормална среща преди неформалната среща на върха. Говорих с тях и предпочетох днес да дойда в провинцията и да говоря с хората“, заяви премиерът. Условия за приемането в Шенген Холандският премиер Марк Рюте заяви на срещата на върха в Сибиу, че Румъния ще бъде готова за приемане в Шенгенското пространство, когато се съобрази с правилата на правовата държава и демокрацията, като той смята, че в момента нашата страна не върви в правилната посока. Президентът Клаус Йоханис заяви, че „безброй пъти“ е поставял на дискусия въпроса за интеграцията в Шенгенското пространство и ще обсъди тази тема и с европейските лидери. Той обърна внимание, че има политици, които са атакували правосъдието и дори европейските институции, и затова са се появили тези дискусии за правовата държава в Румъния. „Мога да ви обещая, че след известно време, вероятно не днес, но след известно време, ще бъдем и в Шенген и ще се отървем от Механизма за сътрудничество и проверка“, каза Йоханис. Йоханис: Радвам се, че от Румъния тръгва едно позитивно послание Президентът Клаус Йоханис приветства в края на срещата факта, че от нашата страна тръгва едно позитивно и единно послание от страните членки и от европейските институции за укрепване на Съюза на базата на ясен набор от принципи и ценности. „Румъния – страната, която е ротационен председател на Съвета на ЕС и страна членка, която е дълбоко привързана към укрепването на европейския проект, стана днес център на дискусиите за бъдещето на Европейския съюз. Европа дойде в Румъния. Говорейки исторически, това е първата среща на Европейския съвет, на която Румъния е имала шанса да бъде домакин. Днешните дискусии засилиха увереността ни, че можем да пишем заедно бъдещето на ЕС. Пожелахме си, и сега накрая мога да кажа, че успяхме, да направим една среща на единството, на нашата решимост да продължим с развитието на проекта за европейска интеграция като безпрецедентен проект на демокрацията, просперитета и мира, един проект на стабилността – както във външен, така и във вътрешен план, един проект към нашите съседи. Радвам се, че от Румъния тръгва едно позитивно и единно послание на страните членки и на европейските институции за укрепване на ЕС на базата на ясен набор от принципи и ценности“, заяви Йоханис на съвместна пресконференция с председателите на Европейския съвет Доналд Туск и на Европейската комисия Жан-Клод Юнкер. Специална среща на върха след евроизборите Лидерите на страните членки на ЕС ще имат специална среща на върха на 28 май, за да направят оценка на резултатите от изборите за Европейски парламент, предвидени за периода 23-26 май, обяви австрийският канцлер Себастиан Курц. Срещата на върха, която ще се състои два дни след края на евровота, ще предостави и първата възможност за дискусии за основните длъжности в институциите на ЕС в новия състав на Европейския парламент (2019-2024). Председателят на Европейския съвет Доналд Туск ще получи мандат да балансира интересите в общността, тъй като страните членки предлагат кой да заеме ръководния пост в изпълнителния орган на ЕС – Европейската комисия.     БТА", "date": "2019.05.12", "title": "Залозите на срещата на върха на ЕС в Сибиу"}
{"url": "http://www.classa.bg/%D1%81%D0%B2%D1%8F%D1%82/item/395420-%D1%86%D1%83%D0%BA%D0%B5%D1%80%D0%B1%D0%B5%D1%80%D0%B3-%D0%BE%D1%86%D0%B5%D0%BD%D0%B8-%D0%BA%D0%B0%D1%82%D0%BE-%D0%BC%D0%BE%D0%B4%D0%B5%D0%BB-%D0%B7%D0%B0-%D0%B5%D1%81-%D0%BF%D0%BB%D0%B0%D0%BD%D0%B0-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%B7%D0%B0-%D1%80%D0%B5%D0%B3%D1%83%D0%BB%D0%B8%D1%80%D0%B0%D0%BD%D0%B5-%D0%BD%D0%B0-%D1%84%D0%B5%D0%B9%D1%81%D0%B1%D1%83%D0%BA", "text": "Марк Цукерберг, главен изпълнителен директор на Facebook, похвали усилията на Франция да регулира онлайн съдържанието на омразата, като модел за Европейския съюз. Това заяви той след срещата си с френския президент Емануел Макрон, който настоява гигантът на социалните мрежи да изпълни обещанията си да сложи край на разпространението на фалшиви новини и дискурси на нетолерантност. Срещата, проведена в Париж, съвпадна с публикацията, направена от министъра на дигиталната икономика, Седрик О, на доклад, който препоръчва по-голямо държавно регулиране на Facebook и други социални мрежи. \"Ако повече страни могат да следват примера на правителството си за направеното тук, това според мен вероятно ще се окаже по-положителен резултат за света, отколкото някои от алтернативите\", заяви Цукерберг, цитиран от Ройтерс. Също така, в интервю за канала France 2, той каза, че са необходими нови правила за определяне на \"отговорностите на компаниите и на правителствата. Затова искаме да работим с екипа на президента Макрон, имаме нужда от обществен процес\", добави изпълнителният директор на Facebook. Неговите изявления бяха предшествани от силна и продължителна критика срещу неспособността на Фейсбук да премахне от мрежата си изображенията на нападението от 15 март на джамиите в Крайстчърч (Нова Зеландия). Парламентът на Франция, където управляващата партия на Макрон има мнозинство, обсъжда законодателство, което ще даде на новия регулатор правомощието да глобява технологичните компании с до 4% от световните им приходи, ако те не правят достатъчно, за да премахнат съдържанието с омраза от мрежите си. Според гореспоменатия 32-страничен доклад, Facebook и други компании за социални медии са позволили да се извърши „злоупотреба\" на техните платформи, особено във връзка с нетолерантността или речта на омразата, и не са направили достатъчно, за да се справят с тези проблеми. \"Следователно публичната намеса, която да гарантира, че основните действащи лица ще възприемат по-отговорно отношение за защита на сближаването на нашите общества, е легитимна\", се казва в документа. Докладът е резултат от разрешението, което Facebook за първи път е предоставил на екип от френски регулатори, да прекарат шест месеца в компанията и да наблюдават техните политики.", "date": "2019.05.12", "title": "Цукерберг оцени като модел за ЕС плана на Франция за регулиране на Фейсбук"}
{"url": "http://www.classa.bg/%D1%81%D0%B2%D1%8F%D1%82/item/395422-%D1%81%D0%B0%D1%89-%D1%81%D0%B0-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B8%D0%BB%D0%B8-%D1%80%D0%B0%D0%BA%D0%B5%D1%82%D0%B0-%D1%81-%D0%BE%D1%81%D1%82%D1%80%D0%B8%D0%B5%D1%82%D0%B0", "text": "Разработената от САЩ високоточна ракета R9X без експлозив поразява целта си с остриета, съобщиха бивши и настоящи представители на Белия дом. Wall Street Journal твърди, че това е таен проект - модификация на ракетата Hellfire. R9X не разполага с експлодираща бойна глава, щетите се нанасят с кинетичния удар на боеприпаса с тегло над 45 кг, както и от изхвърлящите се от корпуса остриета.     Ракетата ще се използва рядко, само при „специални обстоятелства“. По-специално, когато се нанасят удари по лидери на терористични групи. Имало е план такава да се използва срещу Осама бин Ладен. Според публикацията ракетата е била използвана през 2017 г. в сирийската провинция Идлиб, а през 2019 г. - срещу терориста, замесен в саботажа на американския разрушител в Йемен през 2000 г. Ранна версия на ракетата е описана в статията „Финал. Убийството на Осама бин Ладен” от Марк Боудън. Тя е проектирана да стартира от безпилотен летателен апарат, да се ръководи с GPS, масата на ракетата е 6 кг, бойната глава тежи 2,2 кг. Тези ракети така и не се използват срещу Бин Ладен.   Превод: В. Сергеев ", "date": "2019.05.12", "title": "САЩ са разработили ракета с остриета"}
{"url": "http://www.classa.bg/%D1%81%D0%B2%D1%8F%D1%82/item/395416-%D0%B8%D1%80%D0%B0%D0%BD%D1%81%D0%BA%D0%B8-%D0%B0%D1%8F%D1%82%D0%BE%D0%BB%D0%B0%D1%85-%D0%B2%D0%B0%D1%88%D0%B8%D1%8F%D1%82-%D0%BC%D0%BD%D0%BE%D0%B3%D0%BE%D0%BC%D0%B8%D0%BB%D0%B8%D0%BE%D0%BD%D0%B5%D0%BD-%D1%84%D0%BB%D0%BE%D1%82-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D1%83%D0%BD%D0%B8%D1%89%D0%BE%D0%B6%D0%B5%D0%BD-%D1%81%D0%B0%D0%BC%D0%BE-%D1%81-%D0%B5%D0%B4%D0%BD%D0%B0-%D1%80%D0%B0%D0%BA%D0%B5%D1%82%D0%B0", "text": "Аятолах Юсеф Табатабаи-Неджад, известен в Иран с твърдата линия на изявленията си, заяви, че не е необходима повече от една ракета, за да се елиминират американските кораби, плаващи в Персийския залив, на фона на влошаващите се отношения между двете страни. \"Флотът ви за милиарди долари може да бъде унищожен с една ракета\", каза Табатабаи-Неджад в петък, позовавайки се на самолетоносача на А.Линкълн и неговата атакуваща група, според иранската полу-държавна агенция ISNA. \"Ако се опитат нещо, ще се сблъскат с десетки ракети, защото по това време нещата ще бъдат в ръцете на нашия възлюбен водач\", добави духовникът по отношение на аятолах Али Хаменей, според Ройтерс. Изявлението идва след като група американски бомбардировачи B-52 се приземиха в авиационната база Ал Удейд в Катар и след като американски самолетоносач и други военни кораби навлязоха в Червено море след плаване през Суецкия канал по посока на залива. Американският съветник по националната сигурност Джон Болтън обяви, че това разгръщане има за цел \"да изпрати ясно и недвусмислено послание на Иран, че всяка атака срещу интересите на САЩ или техните съюзници ще бъде изправена пред непримирима сила\". Междувременно Ядолах Джавани, заместник-началник по политическите въпроси на иранската революционна гвардия, заяви, че Пентагонът \"няма да посмее да предприеме военни действия срещу Ислямската република.\"", "date": "2019.05.12", "title": "Ирански аятолах: \"Вашият многомилионен флот може да бъде унищожен само с една ракета\""}
{"url": "http://www.classa.bg/%D1%81%D0%B2%D1%8F%D1%82/item/395417-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BE%D1%86%D0%B5%D0%BD%D1%8F%D0%B2%D0%B0-%D0%B4%D0%B0-%D0%B7%D0%B0%D0%BC%D0%B5%D0%BD%D0%B8-%D1%82%D1%83%D1%80%D1%86%D0%B8%D1%8F-%D0%B2-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%B7%D0%B0-f-35-%D0%BF%D0%BE%D1%80%D0%B0%D0%B4%D0%B8-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-s-400", "text": "Заместник-министърката на отбраната на САЩ, Елън Лорд, обяви на 10 май по време на пресконференция, че страната й смята да замени Турция в програмата за продажба на универсалните изтребители F-35, в светлината на решението на Анкара да придобие руските противовъздушни системи S-400. \"Ние работим от известно време, за да обмислим алтернативни реципиенти на доставка на F-35 вместо Турция\", каза Лорд, която в същото време заяви, че Вашингтон \"продължава да работи с Анкара и очаква от тях да използват система, съответстваща на стандартите на НАТО за противовъздушната отбрана на страната\". На въпроса за възможната дата, когато Вашингтон може да намери заместник за Турция, та заяви, че в момента се определя този срок. В този контекст тя призна, че изключването на Турция от програмата F-35 може да доведе до забавяне на доставките на изтребители и увеличаване на разходите. \"Виждаме евентуалното забавяне на някои доставки през следващите две години и някои потенциални ефекти върху цената, но в Пентагона вярват, че могат да минимизират отрицателните последствия.\" Освен това Лорд потвърди, че САЩ са предложили на Турция да закупи техните противовъздушни системи Patriot вместо S-400, което би било решение \"съвместимо с изискванията на НАТО. В момента преговаряме да заменим S-400 с Patriot\", каза тя. САЩ нееднократно предупредиха, че Турция няма да може да участва в програмата за създаване и придобиване на универсални F-35, ако купува руските противовъздушни ракетни системи S-400 Triumf, тъй като те не са съвместими с отбранителните сили на НАТО и придобиването им ще застраши сигурността на Алианса. Президентът на Турция Реджеп Тайип Ердоган подчерта по време на срещата на 8 април с руския си колега Владимир Путин, че никой не може да принуди страната му да не купува руската S-400, тъй като това решение е \" суверенно право на Анкара.\" След това турският президент заяви, че програмата за F-35 ще бъде \"обречена на колапс, ако Турция остане извън нея.\"", "date": "2019.05.12", "title": "Пентагонът оценява да замени Турция в програмата за F-35 поради закупуването на руските S-400"}
{"url": "http://www.classa.bg/%D1%81%D0%B2%D1%8F%D1%82/item/395410-%D0%BD%D0%BE%D0%BC%D0%B5%D1%80%D1%8A%D1%82-%D0%BD%D0%B0-%D0%B2%D0%B8%D0%B7%D0%B0%D0%BD%D1%82%D0%B8%D0%B9%D1%86%D0%B8%D1%82%D0%B5", "text": "С огромна изненада и още по-огромно удовлетворение станах откривател на много интересна и още по-полезна и познавателна интернет платформа, която показва ежедневните цени на електроенергийните пазари в Европа и даже още нещо.   На картата виждате актуалните цени за утрешния ден, получени на днешните сесии на енергийните борси, на съответната страна. Разглеждаме таблицата от дясно на картата. Първата колона показва съответната страна. Втората колона се състои от ДВЕ ПОДКОЛОНИ. Черната колонка показва актуалните цени за утрешния ден, т.е. те съответстват на числата от картата на Европа. Втората, цветната подколонка показва процентната промяна на цената спрямо предходния ден. В нашия случай предходния ден е 11-ти май. Третата колонка в таблицата показва средната цена на електроенергията, на сегмента ДЕН НАПРЕД, за съответната страна, от НАЧАЛОТО НА НАСТОЯЩИЯ МЕСЕЦ. В нашия случай това е месец МАЙ. Последната колонка показва пак средните цени от началото на настоящата година. В нашия случай това е от 1-ви януари 2019-та до датата на снимката, включително. Ето го и оригиналният адрес на интересната и полезна платформа: //www.energylive.gr/ Това полезно и богоугодно творение е дело на нашите южни съседи от Република Гърция. Благодаря им за това!    ", "date": "2019.05.12", "title": "Номерът на византийците"}
{"url": "http://www.classa.bg/%D1%81%D0%B2%D1%8F%D1%82/item/395411-%D0%BA%D0%B0%D0%BA-%D1%89%D0%B5-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BF%D1%80%D0%B5%D0%B7-2035-%D0%B3", "text": "Центърът  за бъдеща работа на Кралското общество за насърчаване на изкуството, производството и търговията (Royal Society for the encouragement of Arts, Manufactures and Commercе - RSA) публикува изследване, което посочва четири сценария за бъдещето на работата до 2035 г. и показва колко далеч са нашите войнстващи политици от това, което се случва,  . Повечето от нас са чували, че според проучване на Оксфордския университет 35% от работните места ще бъдат загубени заради автоматизацията, или пък са слушали шокиращите хипер-утопии, според които неумолимо ще настъпи нова ера на био-комунизъм. Такива видения понякога стряскат или дори развълнуват, но са повърхностни – неизменнно, или се фокусират късогледо върху автоматизацията, или спекулират гръмко без особени доказателства. Така те не допринасят особено за дебата относно човешкия и културен феномен, който бъдещето на работата представлява. Задачата, която ние в Центъра за бъдеща работа на RSA си поставяме от самото начало е да избегнем такава сензационност, като в трезв дух изследваме и се опитаме да обясним големите футуристични промени, които оказват въздействие на работниците в момента. Автоматизация, изкуствен интелект, интернет платформи – какво се крие зад тях? Какво означават те за работниците днес и утре? Пвечето изследвания за бъдещето на работата се фокусират единствено върху влиянието на технологиите за загубата на работни места, но има доста по-широки последици, включително въздействието на технологичните промени върху наблюдението над работния процес, практиките за набиране на персонал, базирани на изкуствения интелект и растежа на платформите за фрийлансери, които не биха съществували без мощните алгоритми, които ги поддържат. Коментаторите са склонни да представят погрешно технологичната промяна, да се изхвърлят в своите предвиждания, което ретроспективно ги превръща в глупаци. Неопределености като състоянието на глобалната икономика, нивото на нетна миграция във Великобритания, напредъкът в цифровите технологии като Интернет на нещата и възходът на блокчейн технологията са все съществени, но неуловими части от сложна и развиваща се бъдеща картина. Как можем да се ориентираме сред всчко това? За да обхванем всички тези неопределености по подобаващ начин разработихме метод, познат като морфологичен анализ, в който принос имат експерти и партньорите ни от Arup, посочва Сингх. Резултатът бе моделиран от сътрудниците на Центъра за бъдеща работа на RSA, за да представим четири подробни картини за това как би могъл да изглежда пазарът на труда през 2035 г. Това не са предвиждания, а сценарии. С това имаме предвид, че не е непременно някой от тях да се сбъдне. Взети заедно обаче те обхващат цялото възможно според нас бъдеще, като всеки от тях, надяваме се, осветлява определени предизвикателста и възможности, които бъдещето може да ни поднесе. Всъшност всеки сценарий е не просто правдоподобен, но до известна степен познат и различим в настоящето. Сценариите са точки на хоризонта, които бързо насочват пътя ни.   Ето ги и четирите сценария за бъдещето на работата:   Технологичната икономика  описва свят, в който повечето технологии се развиват с бързо темпо – от автономните автомобили до 3D-принтирането. Новата машинна ера предоставя значителни подобрения в качеството на продуктите и публичните услуги, като ежедневните разходи, включително транспорт и енергия, спадат бързо. Безработицата и икономическата несигурност обаче растат, а печалбите от растежа са концентрирани в една шепа американски и китайски гиганти. Замайващото темпо на промяна оставя малко време на работниците и синдикатите да реагират, като всяко несъгласие е потушавано от светкавични PR операции. Не ни остава никакъв шанс. Точната икономика  рисува бъдеще на супер-наблюдение и алгоритмична оптимизация. Тук технологичният прогрес е умерен, но гигантите знаят къде се крие стойността. Широкото разпространение на сензорите позволява на фирмите да създават стойност като анализират повече информация за обекти, хора и среда. Платформите за фрийлансери придобиха популярност, а системите за оценка навлязоха на работното място. Докато едни се оплакват, че тези тенденции са агресивни, други вярват, че те възвестяват едно по-меритократично общество, където усилията са по-щедро възнаградени. Хиперсвързаното общество също така носи позитивни съпътстващи ефекти, като нивото на неизползвани ресурси намалява. А и всеки път когато рециклирате нещо, личният ви рейтинг се покачва. Икономиката на изхода  е характеризирана от забавен растеж. Бъдете готови за негативна реакция. Крах с магнитуда на този от 2008 г. ще пресуши финансирането за иновации и ще задържи работната сила във Великобритания в коловоза на слабата квалификация, понижената производителност и ниското заплащане. Изправено пред нов кръг от мерки за икономии новото поколение от работници ще загуби доверие в способността на капитализама да подобри неговия живот и алтернативни икономически модели ще приковат вниманието. Кооперациите и взаимните организации ще навлязат мощно, за да задоволят основните икономически нужди на хората като храна, енергия и банкиране. Докато някои работници ще страдат от ниските заплати, други ще открият начини да живеят по-самостоятелно, включително чрез връщане от градовете към земята. Икономиката на емпатията  предвижда бъдеще на отговорното управление. При този сценарий технологиите напредват много бързо, но това се случва и с публичното осъзнаване за опасността от тях. Технологичните компании се саморегулират, за да отговорят на общественото безпокойство, и работят ръка за ръка с всички заинтересовани за създаването на нови полезни продукти. Автоматизацията, където настъпва, се управлява внимателно в партньорство с работниците и синдикатите. Разполагаемият доход се насочва към „емпатичните сектори”, като образованието, грижите и развлеченията. Тази тенденция е широко приветствана, но носи със себе си новото предизвикателство на емиционалния труд, при който нуждата да си постоянно експресивен и на разположение взема своето. Трудно е да си рамо за утеха през цялото време.", "date": "2019.05.12", "title": "Как ще изглежда работата през 2035 г.?"}
{"url": "http://www.classa.bg/%D1%81%D0%B2%D1%8F%D1%82/item/395412-%D0%BF%D0%B5%D1%82%D0%BE-%D0%B0%D0%B2%D0%B5%D0%BD%D1%8E-%D0%B3%D1%83%D0%B1%D0%B8-%D0%B1%D0%BB%D1%8F%D1%81%D1%8A%D0%BA%D0%B0-%D1%81%D0%B8", "text": "Глобалните търговци на дребно някога бяха готови да платят всякаква цена, за да наемат площи на Пето авеню в Манхатън. Сега обаче това вече не е така, пише Wall Street Journal. Отсечката от булеварда, която се простира от East 49th Street до Сентръл парк, е една от най-големите туристически атракции в града с присъствието на луксозни марки като Gucci, Rolex и Tiffany & Co. Брокери на недвижими имоти казват, че години наред много големи търговци на дребно са били склонни да приемат по-малки маржове или дори да поемат загуби на локация на Пето авеню, защото престижът и маркетинговата мощ на булеварда си стрували разходите. Но разрастването на електронната търговия е направило високите наеми по-трудно оправдани за модните къщи и други търговци на дребно на фона на намаляващите продажби на магазина на Пето авеню или на компанията като цяло. В резултат на това затруднения изпитват не само старомодни молове и търговски центрове с лоша локация в САЩ. Една от най-посещаваните и водещи търговски улици в света също усеща напрежението. “Много от тези магазини на Пето авеню са емоционално свързани с бранда и са почти като църкви за него“, казва Оливър Чен, старши анализатор в компанията Cowen. Но разходите за наеми също са от значение, допълва той. Средните офертни наеми за магазин на приземния етаж между 49-а и 60-а улица са достигали 29 913 долара на кв. м през първото тримесечие. Това е спад с 11% спрямо пика през първото тримесечие на 2017 г., сочат данни на консултантската компания Cushman & Wakefield. Други скъпи търговски улици в САЩ се представят по-добре. Наемите на Rodeo Drive в Бевърли Хилс и на Union Square в Сан Франциско са останали непроменени между юни 2017 и юни 2018 г. - съответно около 9420 долара на кв. м. и 7530 долара на кв. м, сочат данни на Cushman & Wakefield. Излизането от Пето авеню изглежда ще продължи. Испанският търговец на дребно Massimo Dutti ще затвори магазина си на 54-а улица тази година, съобщи Vornado Realty Trust. Собственикът информира, че все още не е запълнил площите. През последните месеци други магазини за дрехи като Gap и Tommy Hilfiger затвориха магазините си на Пето авеню, за да се съсредоточат повече върху платформите си за електронна търговия в рамките на нова стратегия да имат по-малко магазини, съобщиха компаниите. Tommy Hilfiger затвори и магазина си на Collins Avenue в Маями, тъй като променя стратегията си за търговията на дребно в Северна Америка. Ralph Lauren също затвори магазина си на Пето авеню през 2017 г. и оттогава площите са свободни. Пето авеню все още е пълно с туристи и купувачи, но намаляващото търсене от страна на наемателите накара някои собственици на имоти да понижат наемите. Търговци на дребно, които остават на Пето авеню, казват, че адресът на флагманските магазини не е достатъчен. Те трябва да са свързани с купувачите и да променят дизайна на магазина си редовно. Uniqlo, която има магазин на 53-а улица на Пето авеню от 2011 г. насам, спонсорира програмата за безплатен достъп в петък вечер на Музея за съвременно изкуство и е посветила втория си етаж на тениски, чийто дизайн е вдъхновен от художници на музея. „В нашите магазини се срещаме с клиентите си, включително посетители в Ню Йорк от други части на САЩ, както и чужденци и разказваме по уникален начин историята на бранда ни“, казва Сюзън Сеймур, ръководител на маркетинговия отдел на Uniqlo USA. Незаетите площи в тази отсечка и намаляващите договори за наем са достигнали 25% през първото тримесечие. Това е лек спад спрямо 27,5% през четвъртото тримесечие, когато беше регистрирано най-високото ниво на незаети площи, откакто Cushman е започнала да следи Пето авеню през 2006 г. През първото тримесечие на миналата година свободните площи са били 17,4%.", "date": "2019.05.12", "title": "Пето авеню губи блясъка си"}
{"url": "http://www.classa.bg/%D1%81%D0%B2%D1%8F%D1%82/item/395414-%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%BC%D0%B0%D0%B4%D1%83%D1%80%D0%BE-%D0%B2%D1%8A%D0%B2-%D0%B2%D1%82%D0%BE%D1%80%D0%B8-%D0%B0%D1%81%D0%B0%D0%B4", "text": "Руският президент Владимир Путин е на крачка от победата си над САЩ във Венецуела. Само че каква цена ще трябва да плати за това? Коментира Констатин Егерт.       В Кремъл могат да са доволни: според източници на “Уошингтън поуст”, Доналд Тръмп е недоволен от своя съветник по националната сигурност Джон Болтън - един от най-твърдите опоненти в американската администрация на Русия и нейните съюзници. Американският президент смята, че Болтън го е подвел, когато е обещал, че лидерът на опозицията във Венецуела Хуан Гуайдо ще може с подкрепата на някои местни силови организации в крайна сметка да свали Николас Мадуро. Но опитът на Гуайдо от миналата седмица да спечели армията на своя страна завърши с провал.     Болтън изглежда настоява за военна интервенция, за да отстрани Мадуро, а Тръмп е против това. В предизборната година той явно желае да спази предизборното си обещание да не намесва САЩ във военни конфликти в чужбина. Освен това Тръмп се надява да постигне споразумение с главния спонсор на режима във Венецуела - Владимир Путин. Това пролича и от срещата на 6. май между Сергей Лавров и американския държавен секретар Майк Помпео, който също е поддръжник на свалянето на Мадуро. Световен експерт по спасяване на режими Путин, който миналата седмица успя да убеди венецуелския диктатор да не бяга от страната, изглежда отново е спечелил - и сега може да играе ролята на неприятен, но незаменим партньор за САЩ, с когото американците тепърва ще трябва да преговарят за Венецуела. Поддържането на социалистическия режим във Венецуела е изключително важно за Владимир Владимирович по редица причини. Руските инвестиции във Венецуела, според най-разпространената оценка, са около 17 милиарда долара. Това са главно инвестиции на Роснефт в петролната индустрия на Венецуела, която постепенно попада под контрола на Москва в замяна на спешна финансова помощ от Кремъл за режима на Мадуро. Но парите в този случай не са важни. Венецуелските приятели на Кремъл толкова разрушиха икономиката на страната си, че през следващите години ще им е доста трудно да минат без руските инвестиции. Както в случая с намесата в Сирия, за руският президент най-важното е поддържането на образа на най-големия световен експерт, който се бори срещу американската политика за смяна на нежелани режими. В случая с Башар Асад рискът се оправдава - сирийският диктатор се задържа на власт с помощта на руските ВКС и на наемниците от групата \"Вагнер\". Путин успя да нанесе поражение на Съединените щати в западното полукълбо. Именно тази задача сега се изпълнява в Каракас от ветерана от Афганистан и Чечения, генерал-полковник Василий Тонкошкуров и стотици руски военни наемници. Спасявайки Мадуро, Путин спасява още двама от своите “клиенти” - кубинските и никарагуанските режими. За тяхното оцеляване е необходимо непрекъснатото снабдяване с венецуелски петрол. Ако Гуайдо дойде на власт в Каракас, крахът на кубинската комунистическа диктатура много бързо може да стане реалност. А Путин възнамерява да предотврати това по всички възможни начини. Символичната победа е важна Символичната победа над Тръмп на венецуелския фронт е важна за руския елит заради основния конфликт, който тя води - войната с Украйна. Ако е в състояние да победи американците на тяхна територия, тогава на какво може да разчита правителството в Киев? Путин не можеше да не остане доволен от факта, че украинската тема не бе повдигната в последния му телефонен разговор с Тръмп, въпреки заплахата на Кремъл да започне да раздава паспорти на жителите на донецките \"републики\". Москва очевидно не губи надежда за постигане на съгласие с Тръмп за “Ялта-2” - неофициално признаване на постсъветското пространство като зона на изключителното влияние на Москва. Склонен ли е Тръмп да вземе такова решение - засега между него и Путин стои единствено американският Конгрес. А източници от Конгреса твърдят, че подкрепата за Мадуро може да принуди Сената да гласува за въвеждането на нови санкции срещу Кремъл. Освен това, съответният законопроект - \"За защита на сигурността на Америка от агресията на Кремъл\" - е готов. Джон Болтън, въпреки венецуелското поражение, продължава да се ползва с доверието на президента и може и да успее да го убеди да използва военна сила срещу Мадуро. Все пак поддръжниците на свалянето на венецуелския режим имат свой вътрешен политически аргумент: Флорида остава един от ключовите щати за Тръмп на президентските избори през 2020 г.  Няколко милиона избиратели от кубински и венецуелски произход, които живеят там, очакват решителни действия от Белия дом за сваляне на социалистическите диктатури. Голямата игра на западното полукълбо продължава. Защитниците на “доктрината на Монро” все още имат шанс да победят поддръжниците на “доктрината на Путин”.      ", "date": "2019.05.12", "title": "Путин превръща Мадуро във втори Асад"}
{"url": "http://www.classa.bg/%D1%81%D0%B2%D1%8F%D1%82/item/395413-%D0%BC%D0%B0%D0%B4%D1%83%D1%80%D0%BE-%D0%B1%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5%D1%82%D0%BE,-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D0%B8%D0%BB-%D1%81%D0%B5-%D0%BA%D1%8A%D0%BC-%D0%B3%D1%83%D0%B0%D0%B9%D0%B4%D0%BE,-%D0%B5-%D0%B1%D0%B8%D0%BB-%D0%B2%D0%B5%D1%80%D0%B1%D0%BE%D0%B2%D0%B0%D0%BD-%D0%BE%D1%82-%D1%86%D1%80%D1%83", "text": "Президентът на Венецуела Николас Мадуро разкри, че бившият шеф на боливарската разузнавателна служба Мануел Кристофър Фигера, който подкрепи депутата от опозицията Хуан Гуайдо по време на опита за преврат, е бил „вербован\" от ЦРУ преди година. \"След разследванията доказахме, че генерал Мануел Кристофер, преди повече от година, е бил вербован от ЦРУ и е работил като предател, инфилтриран на позициите, които са му били дадени\", каза президентът по време на публично събитие в Каракас. Той посочи, че Кристофър Фигера е този, който е наредил арестуването на Гуайдо, за да „изиграе шоу\" пред света. Мадуро съобщи, че Кристофър Фигера е „съчинил историята за предполагаемата подкрепа за държавния преврат от страна на министъра на отбраната Владимир Падрино Лопес; председателя на Върховния съд, Майкел Морено; и ръководителя на президентската почетна охрана, Иван Ернандес Дала.\" Той посочи, че Падрино, Морено и Ернандес Дала са го предупредили седмица преди опита за преврат за \"странното поведение\" на генерал Кристофър Фигера. По същия начин той обясни, че бившият шеф на разузнаването е трябвало да бъде задържан във вторник, 30 април, в 9:00 часа сутринта, поради което той \"ускорил плана си за бягство. По някакъв начин е разбрал\", добави той. Миналия вторник вицепрезидентът на Съединените щати Майк Пенс заяви, че е премахнал санкциите, наложени на Кристофър Фигера, благодарение на подкрепата, която е предоставил на Гуайдо при неуспешния военен преврат. Освен това той посочи, че Белият дом планира да направи същото с военните, които се разбунтуваха срещу правителството на Мадуро.", "date": "2019.05.12", "title": "Мадуро: \"Бившият шеф на разузнаването, присъединил се към Гуайдо, е бил вербован от ЦРУ\""}
{"url": "http://www.classa.bg/%D1%81%D0%B2%D1%8F%D1%82/item/395415-%D0%B8%D0%BB%D0%BE%D0%BD-%D0%BC%D1%8A%D1%81%D0%BA-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0-%D1%81-%D0%BD%D0%BE%D0%B2%D0%B8%D1%8F-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%BA%D0%BE%D1%80%D0%B0%D0%B1,-%D0%BA%D0%BE%D0%B9%D1%82%D0%BE-%D0%B1%D0%B5%D0%B7%D0%BE%D1%81-%D0%B8%D1%81%D0%BA%D0%B0-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D0%B8-%D0%BD%D0%B0-%D0%BB%D1%83%D0%BD%D0%B0%D1%82%D0%B0", "text": "Илон Мъск се подигра, и то доста грубо, на новия космически кораб Blue Moon, представен от Джеф Безос. Основателят на SpaceX публикува екранна снимка на статия в Ню Йорк Таймс за лунния проект на Безос, като думата „луна\" е изтрита от снимката и заменена с „топка\". „О, престани да флиртуваш, Джеф\" написа Мъск под снимката и добави емотикон с намигване. След това Мъск се подигра с името на космическия кораб на Безос, отговаряйки на исканията на последователите му да изрази мнението си за новото лунно превозно средство. \"Конкуренцията е добра, води до по-добър резултат за всички, но поставянето на думата \"синьо\" за топка е съмнителна марка,\" пише милиардерът. Американецът Джеф Безос, собственик на Amazon и основател на компанията Blue Origin, разкри на 9 май плановете, които компанията му за космически полети има да предприеме пътувания до Луната и представи прототип на кораба, който трябва да изпълни тази мисия. Както Безос обяви, роботизираният космически кораб, наречен \"Blue Moon\" с размер на къща, ще бъде оборудван с новия двигател BE-7. Проектът разработен в продължение на три години, ще може да транспортира до четири „ровера\".", "date": "2019.05.12", "title": "Илон Мъск се подигра с новия космически кораб, който Безос иска да изпрати на Луната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395418-%D0%BF%D0%B0%D1%82%D0%BE%D0%BB%D0%BE%D0%B3%D0%B8%D1%8F-%D0%BD%D0%B0-%D0%BB%D0%B0%D0%BA%D0%BE%D0%BC%D0%B8%D1%8F%D1%82%D0%B0-%D0%BF%D0%BE%D1%80%D0%BE%D0%B6%D0%B0%D0%BD%D0%BE%D0%B2-%D0%BE%D1%82-%D0%BA%D0%B2%D0%BE%D1%82%D0%B0%D1%82%D0%B0-%D0%BD%D0%B0-%D0%BA%D0%BE%D0%B9", "text": "Земеделският министър е готов да подаде оставка, ако Борисов му я поиска. Нима един човек е нивомерът за морал и издава еднолично присъди?Ако поиска оставка - значи има нещо гнило, ако не поиска -  значи всичко е наред.         Министър-председателят Бойко Борисов не се поколеба да изхвърли като ненужен баласт един от родителите на ГЕРБ - Цветан Цветанов, правосъдния министър Цецка Цачева и още няколко по-дребни фигури след разкритията в „Апартаментгейт“, но се запъна за земеделския министър Румен Порожанов. Оказа се, че Порожанов се ползва с по-голямо доверие от верния съратник Цветанов, от преданата Цачева, от партийната надежда Делян Добрев, напуснали постове по знак на Лидера. Дали защото той е от квотата във властта, която не Борисов е избирал?      Разследващият сайт Биволъ и вестник „Сега“ извадиха наяве факта, че от  имуществената декларация на Порожанов за 2017 г., подадена пред Антикорупционната комисия, липсват сделки за апартаменти в София и за земи в Банкя, извършени от съпругата му. Съчинените по този повод обяснения надминаха тези на колегата му - министъра на финансите Владислав Горанов, обитаващ чуждо луксозно жилище заради наранената от пернишкото земетресение психика на децата му.    Налице са две версии, които водят до един и същи резултат - данните за сделките ги няма в декларацията на земеделския министър, защото съпругата му не е вписана като... съпруга. Версия 1, по КПКОНПИ: Не е ясно защо Веска Порожанова е указана като лице, с което Порожанов живее във „фактическо съжителство на съпружески начала“. Но поради това обстоятелство той поискал да не бъдат обявявани публично извършени от нея сделки. Законът позволява да не се огласяват данни за тази категория лица.   След като мълча няколко дни по медийните разкрития, Комисията скалъпи това обяснение - и освен това вчера установи несъответствие в подадената преди година декларация от Порожанов, без да пояснява в какво се състои то. Може би е установила, че министърът и „фактическата съжителка“ са в граждански брак.   Версия 2: Порожанов объркал графите на декларацията и вписал съпругата си като лице, с което живее на семейни начала. И тъй като тази грешка позволява сделките ѝ да не се огласяват, се смалява имуществото на Порожанов. Вчера  министърът поискал пълната декларация да бъде качена на сайта на КПКОНПИ - след като от май 2018 г. досега е стояла… грешната.   \"Грешката\" на Порожанов   Това е поредното компрометиране на КПКОНПИ и на основанията за съществуването ѝ. „Апартаментгейт“ е доказателството, че комисията не проверява добросъвестно имуществените декларации на публичните фигури и разминаванията в тях, в т.ч. на собствения си председател Пламен Георгиев, излязъл в отпуска докато трае проверката му, както и на заместника му Антон Славчев. КПКОНПИ не видя конфликт на интереси в случая с Горанов, а е пропуснала да хване и „грешката“ на Порожанов. Няма как обществото да вярва на качеството на проверките на един компрометиран държавен орган, нито на изводите от тях.   Дали Борисов този път ще свали доверието си от земеделския министър, след като подмина   Порожанов, най-дългогодишният шеф на Държавен фонд „Земеделие“, по чието време са реализирани повечето проекти, твърди, че ДФЗ е направил всички „чекове“ от гледна точка на изискванията за риск, анализ и проверка. Под напора на събитията обаче прокуратурата започна проверки на проектите и дейността на фонда.   Земеделският министър вече обяви, че е готов да си подаде оставката, ако Борисов му я поиска. Нима един човек, бил той премиер и лидер на управляваща партия, е нивомерът за морал и издава присъди и индулгенции, вместо правосъдната система? Ако поиска оставка - значи има нещо гнило, ако не поиска - значи всичко е наред, сякаш се намираме в зората на човечеството и апотеоза към живите богове, не в демокрация от ХХI век.   Патология на лакомията   Разкритията за съмнително имане на хора от властта едва ли ще спрат до апартаментите и къщите за гости. С ограничаването на лакомията за повече притежания, свойствена на хората, могат обаче да се справят само работещи институции и независима съдебна система, не еднолични решения за оставки на този или онзи. В „Анатомия на човешката деструктивност“ Ерих Фром изследва патологичния характер на лакомията, констатирайки, че тя е „една от най-силните неинстинктивни наклонности у човека и е ясно, че е израз на соматична дисфункция, на вътрешна празнота и на липса на вътрешен център тя е натоварена с енергия и тласка безмилостно човека към постигането на целите му.“ Властта винаги е разпалвала точно такива апетити.   Наскоро, в предаването „Неделя 150“ на БНР главният редактор на „Биволъ“ Атанас Чобанов заяви, че къщите за гости са върхът на айсберга - разхищенията по Програмата за развитие на селските райони са големи и са облагодетелствали определени хора. „Порожанов е от квотата на Пеевски във властта“, каза Чобанов.   Заради големите европейски ресурси, разпределяни в областта на земеделието, и при Сакскобургготски, и в тройната коалиция, и в кабинета „Орешарски“ земеделският министър, съответно управата на фонда, бяха от квотата на ДПС. Кариерното развитие на Порожанов започва при кабинета НДСВ-ДПС, когато оглавява борда на „Булгартабак холдинг“ - сигурен знак, че се ползва с доверието на партията на Доган. В първото правителство на Борисов бе началник на кабинета на министъра на финансите Симеон Дянков, а през 2011 г. без конкурс беше назначен за директор на Държавен фонд „Земеделие“. Доказателство, че се ползва с особено голямо доверие е престоят му в ръководството на Българската банка за развитие (ББР), също и изборът му за министър на финансите в служебния кабинет „Близнашки“, назначен от президента Росен Плевнелиев.   Оставка на Порожанов няма да доведе до радикални промени в работата на  фонд „Земеделие“, но тя, както и следващото назначение ще покажат може ли да се противопостави Борисов на неназования официално трети партньор в коалицията - или ще продължи да се ползва с доверието му.    ", "date": "2019.05.12", "title": "Патология на лакомията: Порожанов от квотата на Кой"}
{"url": "http://www.classa.bg/%D1%81%D0%B2%D1%8F%D1%82/item/395409-%D0%BD%D0%BE%D0%B2%D0%B8%D1%82%D0%B5-%D1%80%D0%B5%D1%84%D0%BE%D1%80%D0%BC%D0%B8-%D1%89%D0%B5-%D0%B8%D0%B7%D0%BC%D0%B5%D0%BD%D1%8F%D1%82-%D0%B5%D0%B2%D1%80%D0%BE%D0%BF%D0%B0-%D0%B4%D0%BE-%D0%BD%D0%B5%D1%83%D0%B7%D0%BD%D0%B0%D0%B2%D0%B0%D0%B5%D0%BC%D0%BE%D1%81%D1%82", "text": "На 9 май, когато Русия празнува годишнината от победата над нацистка Германия, във всички страни от Европейския съюз се празнува т.нар. Ден на Европа – политически празник, посветен на началото на европейската интеграция през 1950 година. Днес Европа се намира в положение, в което най-основните принципи на съществуването на ЕС могат да бъдат преразгледани. Какво означава това за Европа и Русия?     Именно на 9 май 1950 г. министърът на външните работи на Франция Робер Шуман предлага да се започне работа по обединението на Европа. Този съюз първоначално е бил замислен като свободен съюз на държави. Но постепенно този модел на интеграция претърпява значителни изкривявания. Сега има шанс тези изкривявания да бъдат коригирани и първоначалният характер на празника в известен смисъл да бъде възстановен. Въпреки това, стратегическите последици от това са много трудни за прогнозиране. Включително и за Русия, която може би ще трябва да търси по различен начин някои от основните си ценностни нагласи, един от аватарите на които е „нашият 9 май”. През 2019 г. „Денят на Европа“ се празнува в специална атмосфера – наближават избори за Европейски парламент. Тези избори обещават да бъдат специални – за първи път опозицията на традиционното европейско образувание отива на изборите не с лозунги за ликвидация на Европейския съюз като такъв,, а с предложения за неговата реформа. Какъв брой гласове ще получи условната „дясна коалиция” на изборите, все още не е известно, цифрите са от 15 до 25%. Но едно нещо е очевидно – за първи път от създаването на Европейския парламент вътре в неговите стени ще се появи сериозен съюз на депутати, който предлага да се премести европейската интеграция от пътя, по който тя е поела през последните 30-40 години и който я поставя в задънена улица и системна криза. Гръбнакът на бъдещата фракция на „десните реформисти” ще се състои от депутати от Национално обединение (бившия национален фронт на Марин Льо Пен) и италианската „Лига”, най-влиятелната партия в Апенините. Те ще бъдат подкрепени, очевидно, от управляващите унгарски ФИДЕС, от „Алтернатива за Германия”, от десните Австрия и по-малки европейски държави. В резултат на това може да се появи доста силна коалиция, участниците на която ще се сближат по няколко основни въпроса. Тези въпроси може да не са толкова много. Но поставянето им като единна програма на европейско равнище ще бъде наистина революционно събитие за Европейския съюз. Добавяме, че специалната символика на предстоящите избори се дължи на факта, че те се провеждат в 40-тата годишнина от първите преки избори за Европейски парламент през 1979 година. Пет години преди това държавните ръководители на Европейската икономическа общност (ЕИО) се съгласяват да предоставят на собствените си граждани правото да избират депутати за Европейския парламент, без да предоставят на този орган сериозен ефект върху механизма за вземане на решения на ЕИО. Резултатът се оказва неочакван: още през 1980 г. група депутати от ЕП предлага политическа програма за задълбочаване на европейската интеграция. Именно тази програма е в основата на цялото развитие на Европа през следващите две десетилетия. Окончателното справяне с нейните последствия е успешно едва в средата на първото десетилетие на този век, когато се проваля Конституцията на Европа. Така през 1979 г. поддръжниците на радикалните реформи не съставляват мнозинството от депутатите на ЕП. А и всъщност това нямаше значение. Както и да е, чисто законно, те не могат да задължават никого да взема решения. Те обаче повдигат политическа „вълна“, която е възприемана от представителите на големи и средни предприятия и обществени организации. Те са принудени да слушат правителствата на страните от ЕИО. Резултатът е радикална реформа на европейската интеграция в средата на 80-те години, която прави Европа такава, която я познаваме днес. Въпросът е дали вероятните предложения на условния „десен блок“ в бъдеще ще има подобен или аналогичен ефект върху Европейския парламент? Освен това в някои страни от Европейския съюз (Италия, Унгария) представителите на този блок вече са на власт. А въпросите, които европейските десни възнамеряват да повдигнат, могат да бъдат от решаващо значение за цялата съдба на европейската интеграция. Първо, положението и ролята на Европейската комисия (ЕК) – известната организация на т.нар. „бюрократи от ЕС”. От средата на 80-те години на миналия век ЕК се превърна от скромно изпълнително тяло на ЕС в мощна структура с мощна корпоративна култура и значителна арогантност към държавите-членки на ЕС (с изключение, разбира се, на такива мощни страни като Германия и Франция). Европейските десни, като най-желаното радикално решение, предлагат Европейската комисия да бъде напълно премахната в настоящия ѝ капацитет. Именно защото представлява заплаха за реалния суверенитет на държавите-членки на ЕС. Алтернативата са специализираните агенции, които отговарят за решаването на конкретни задачи от името на държавите от Европейския съюз. Дори лекото движение към прилагането на такъв сценарий ще промени лицето на модерната Европа до неузнаваемост. Второ, европейските десни призовават за изоставяне на повечето от чисто политическите аспекти на интеграцията, като същевременно се запази напълно общия пазар. Те изискват съществена, а не декоративна реформа на европейската миграционна политика. Последното сега е може би най-важното изискване на избирателите, тъй като пряко засяга тяхната сигурност и ценности. Тази европейска миграционна политика, която сега съществува, просто заплашва европейските граждани. Макар и напълно да удовлетворява традиционния европейски политически елит, живеещ между Брюксел и Страсбург – основните управленски центрове на Европейския съюз. В една от последните си статии бележитият американски историк Тимоти Снайдер пише, макар и не директно, че за да избегнат собствената си радикализация, водещите европейски държави трябва да бъдат част от по-голяма асоциация. Нещо като империя. Съвсем естествено е, че ръководното тяло на такава империя трябва да бъде наднационално и да се отнася с еднакво презрение към подчинените ѝ държави. До неотдавна именно Европейската комисия претендираше за мястото на подобен наднационален орган. Следователно значителното му отслабване ще засегне идеалите на всички, които виждат Европа като империя на бъдещето. Повтаряме, дори в случай на най-мащабен успех на Националното движение, Лигата и нейните съюзници в предстоящите избори, те няма да могат незабавно и за една нощ да променят хода на развитие на Европейския съюз. Но те ще могат да създават политически импулси за движението на Европа към не имперското чудовище, а към свободната асоциация на нациите. И само такава Европа е възможна и стабилна. Освен това всяко имперско чудовище винаги има национално лице. Това лице през последните 10 години стана Германия на Ангели Меркел. В самата Германия опозицията на имперското и подчиняването на всички на единни правила, колкото и парадоксално да звучи, се явява „Алтернатива за Германия“, чиито политически опоненти я определят почти като неофашистка. Исторически Европа винаги е била изправена пред избор на два сценария на единство. Нека ги наречем „единство според Русо“ и „единство според Хобс“. Първият включва доброволно сдружаване на европейски държави по въпроси, които не нарушават суверенните им права. Подобен модел е залегнал в основата на европейската интеграция от самото начало и е бил подложен на значителни изкривявания през последните 10-15 години. Вторият модел, “според Хобс”, е именно имперската форма на асоцииране със силен общ център. Да се създаде такъв съюз се опитват, например, Наполеон и Хитлер. Съвременният европейски естаблишмънт напълно уютно се чувстваше досега под крилото на европейската бюрокрация и наложените върху нея практики. На населението бе предложено да се възползват от предимствата на интеграцията, като свободния роуминг и да празнуват „Деня на Европа“ на 9 май. Какво ще означава началото на движението на Европа към една по-демократична и в същото време организационно хлабава асоциация за Русия? Теоретично това означава много по-голяма свобода на маневриране в отношенията с европейските държави и изпълнението на националните цели в Европа. В същото време обаче, това може да изисква промяна в цялата парадигма на отношението към Европа и европейския национализъм, установена въз основа на опита от Великата отечествена война. Но това може да бъде болезнено за нас.  ", "date": "2019.05.12", "title": "Новите реформи ще изменят Европа до неузнаваемост"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395406-%D0%BC%D0%B0%D0%BB%D0%BA%D0%BE%D1%82%D0%BE-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%B4%D0%B8%D0%B2%D0%B8-%D0%BF%D0%BB%D0%B5%D0%BC%D0%B5%D0%BD%D0%B0-%D0%B2-xxi-%D0%B2%D0%B5%D0%BA", "text": "Химба е едно от най-красивите и трудолюбиви племена в Африка. Те постигат този контраст на кожата с помощта на мазнина и пепел. Може би си мислите, че те правят такъв цвят на кожата за красота, но тук има една друга особеност за тази ярка разкраска, работата е там, че в тези места, където те живеят, има много голям недостиг на вода и хората от това племе никога не се мият, дори и жените след раждане, и се нуждаят от това чудо мехлем, който ги спасява от инфекции и насекоми.        Въпреки че има голям недостиг на вода, хората от това племе са много чистоплътни. Тези хора са много трудолюбиви и усърдни, те изграждат къщите си в кръг, за да държат добитъка вътре и да не се притесняват, че ще бъде загубен. Племе Яли     Племето, живеещо в Папуа Нова Гвинея, е едно от най-древните, загадъчни и в същото време страховити племена.       Страхът от това племе идва не толкова от външния им вид, а от хладнокръвната жажда за канибализъм (въпреки че сега го отричат и казват, че това е от дълго време в миналото), но факт е, че те вярват, че като ядат друг човек, приемат неговата сила, така че тяхното отричане води до съмнение.     Да, и чудодейните ядки, които това племе консумира (тъй като алкохолът не се пие изобщо), предполагат всякакви жестокости, тъй като след като ги ядат, изпадат в транс и правят всякакви изстъплени, без после да имат никакъв спомен.   Племето Хотентоти       Смята се за навярно най-древното племе в Африка.       Представителите на това племе имат много интересна особеност не само от другите племена, но и от човечеството като цяло, това е много високата пета точка (задник), повдигнат и увеличен много повече от размерите, които познаваме.       Извивката на гърба, размерът и височината на бедрата при 120 градуса, подсказва, че те са били оформени така за да носят нещо или някого, като шофьори на такси, защото за разлика от други племена, те все още не са разбрали как да се пренасят неща по друг начин (дори не познават колелото), тъй като много изостават в развитието като цяло.", "date": "2019.05.12", "title": "Малкото наистина диви племена в XXI век."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395407-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%BC%D0%B0%D0%B9", "text": "ОВЕН ( 21 март - 20 април ) Не трябва да се тревожите за здравето, парите и любовта. Всичко ще бъде на ред, ако не започнете изкуствено да променяте ситуациите.Възможни са изгодни договори, които в бъдеще да донесат много пари. Вечерта чакайте приятни новини, след което може спокойно да планирате пътуване в друг град. ТЕЛЕЦ ( 21 април - 21 май )  Възможно е разширение на бизнеса ви, ако се занимавате с него от много години. Най-накрая ще почувствате тези резултати, които толкова дълго сте чакали. По време на полети, пътувания и дори в тълпа от хора, бъдете изключително внимателни. Ресурсите и времето, ще ви стигат за всичко, но само при условие, че не забравяте да сте бдителни. БЛИЗНАЦИ ( 22 май - 21 Юни ) Трябва да преценяте всичко до най-малката подробност, ако не искате проблеми в личния живот. Вярвайте повече на човека, който е до вас и не слушайте съветите на приятелите. Страхотен ден за разходка сред природата. Свежият въздух ще ви зареди с енергия, която ви необходима за сложната и не лека работа.   РАК ( 22 юни - 23 юли ) Ако е възможно, отдръпнете се от всички и останете за малко сами със себе си, така че никой да не нахлуе без разрешение в личното ви пространство. Трябва да обмисляте всичко, за да не допускате грешки. Нов проект, може да ви се струва глупав, но не споделяйте това с шефа. Нека всичко върви както трябва. Освен това, за него, може да получите добри пари. ЛЪВ ( 24 юли - 23 август ) Ще бъдете толкова нетърпеливи да търсите помощ отвън, че ще забравите с какво сте решили днес да се заемете. Опитайте се да спазвате техниките за безопасност, в противен случай няма да избегнете наранявания. Между другото, в правните документи също може да има недостатъци. Така че, не бързайте да подписвате без да четете. ДЕВА ( 24-ти август - 23 септември ) Препоръчва се, да оцените реално способностите си, така че успешно да изпълните плановете си. Проектите само на пръв поглед изглеждат сложни, всъщност с тях би се справил и начинаещ. Домакинската работа, ще ви отнеме много време. Не отказвайте помоща на роднини, заедно ще свършите повече работа. ВЕЗНИ( 24 септември - 23 октомври) Не е желателно да се доверявате на онези, които ви ласкаят, гледайки ви в очите. Ако това са ваши колеги, те могат да ви провалят в работата. Отношенията в колектива ще бъдат опънати, докато шефът не промени ситуацията. Ще имате перспективи да заемете достойна позиция, което ще подобри вашите финанси. Не се отказвайте, от нови проекти. СКОРПИОН ( 24 октомври - 22 Ноември ) Трябва повече да се доверявате на интуицията си, а не на случайни мошеници, които ще се опитат да ви излъжат. Сред тях може да бъдат и такива хора, с които някога сте били приятели. Осезаеми резултати в творческите и други проекти, може да усетите към края на деня. Може да получите пари за минала работа, както и много печеливши оферти.   СТРЕЛЕЦ ( 23 Ноември - 21 Декември ) Ако имате проблеми в работата си, помолете по-опитните от вас за помощ. Не се стеснявайте, че не знаете всичко. Предприемаческата дейност ще донесе печалба, ако предварително сте се погрижили за развитието на финансовата част. Един добър ден за тези, които са решили да сключат официален брак. КОЗИРОГ (22 Декември - 20 януари ) Днес, трябва да внимавате за грешки в работата си, защото те могат да бъдат катастрофални за вашата кариера. Бъдете не само целенасочени, но и настойчиви в делата си. Но в любовта, може да покажете слабите и нежните си страни. Освен това избраникът ви, вече е убеден в надеждността и силата на вашият дух. Малко нежност няма да навреди.  ВОДОЛЕЙ ( 21 януари -  19  февруари ) Трябва да сте отговорни, за своите успехи или неуспехи. Не обвинявайте никого и не критикувайте, особено ако не сте безгрешни. Със стресът на работното място, се борете с временни паузи, гимнастика и пълноценен обяд. Добър ден за занимания със спорт. Но изключете твърде активните и рисковани игри.   РИБИ ( 20 февруари - 20 март ) Препоръчва се, да сте по-внимателни по време на бизнес пътуване, особено ако тръгвате рано сутринта. Предварително проверете изправността на автомобила, подпишете документите и се обадете на подходящите хора. Вътрешно удовлетворение, ще почувстват тези от вас, които най-накрая са постигнали успешни резултати в работата си.", "date": "2019.05.12", "title": "Дневен хороскоп 12 май"}
{"url": "http://www.classa.bg/%D1%81%D0%B2%D1%8F%D1%82/item/395408-%D0%B3%D0%BE%D0%BB%D1%8F%D0%BC%D0%B0-%D0%B2%D0%B5%D1%80%D0%B8%D0%B3%D0%B0-%D0%BF%D1%83%D1%81%D0%BA%D0%B0-%D0%B1%D1%83%D1%80%D0%B3%D0%B5%D1%80-%D1%81-%D0%BA%D0%B0%D0%BD%D0%B0%D0%B1%D0%B8%D1%81", "text": "Канабидиолът се счита за непсихоактивен компонент на марихуаната, което означава, че яденето на храна с канабидиол няма да ви “напуши”.   Много индустрии смятат да въведат тази съставка в продуктите си – например производители на цигари, храни и напитки.   Американската верига за бързо хранене Carl’s Jr. обяви, че от събота ще пусне в продажба бургер с канабис. Сандвичът CheeseBurger Delight ще е с канабидиол и ще се предлага само в един обект от веригата – в Денвър, Колорадо, където употребата на канабис е легализирана. Бургерът с канабидиол ще струва $4.20 по време на еднодневния тест, който ще се проведе на 20 април (4/20). Тези две цифри – и цената, и датата, не са избрани случайно, тъй като 4-20 е символ на употребата на марихуана. Така Carl’s Jr. ще стане първата голяма верига за бързо хранене, която ще пусне в менюто си храна с канабис – дори и само на едно място, в рамките на един ден.     CheeseBurger Delight се състои от две телешки кюфтета, гарнирани с мариновани халапеньос, люто сирене, пържени картофи и сос Санта Фе. Канабидиолът се счита за непсихоактивен компонент на марихуаната, което означава, че яденето на храна с канабидиол няма да ви “напуши”. Много индустрии смятат да въведат тази съставка в продуктите си – например производители на цигари, храни и напитки. Търговците на дребно и ресторантите са все по-заинтригувани от него, като CVS и Walgreens в САЩ вече подготвят продукти с канабидиол. Веригата By Chloe също вече сервира десерти с канабидиол. Екип от анализатори в инвестиционната банка Cowen наскоро изчисли, че американският пазар за канабидиол може да нарасне до 16 млрд. долара до 2025 г. от сегашните 1-2 млрд. долара.  ", "date": "2019.05.12", "title": "Голяма верига пуска бургер с канабис"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395403-%D1%82%D0%B0%D0%B9%D0%BD%D0%B8-%D0%BE%D1%82-%D0%B0%D1%80%D1%85%D0%B8%D0%B2%D0%B8%D1%82%D0%B5", "text": "Интимно ВИДЕО на британското кралско семейство взриви мрежата! \r\n \r\n     В последните няколко дни целият свят гледа към Великобритания и кралското семейство на страната. Причината е, че първоначално се разбра, че . Малко по-късно стана ясно, че  , което с гордия татко са кръстили Арчи Харисън Маунтбатън-Уиндзор.Но пикантериите около британското кралско семейство са ужасно много.  \r\n   \r\n     Според правилата, по които живее британското кралско семейство, на членовете му е забранено да проявяват прекомерна сантименталност в обществото и да изразяват чувствата си един към друг твърде ясно (особено по отношение на официалните посещения).   Дискретността е основната характеристика на консервативната етикет-политика на кралското семейство.  \r\n Въпреки това, правилата са необходими, за да бъдат нарушавани. \r\n Хрониките показват, че принц Уилям и Кейт Мидълтън, принц Хари и Меган Маркъл, принц Чарлз и покойната принцеса Даяна често са се държали за ръце, прегръщали са се и целували пред всички. \r\n        ", "date": "2019.05.12", "title": "Тайни от архивите...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395404-%D0%BC%D0%B8%D1%80%D0%BE-%D0%B2-%D0%BE%D0%BF%D0%B0%D1%81%D0%BD%D0%B0-%D0%B1%D0%BB%D0%B8%D0%B7%D0%BE%D1%81%D1%82-%D1%81", "text": "Миро е готов с най-новата си песен „Нависоко”, до чиято премиера остават броени дни. На 11 Май в 11:11ч слушателите на „Бг радио” ще имат възможността първи да чуят песента. А ден по-късно тя ще има и своята кино премиера – в предаването „120 минути” с водещ Светльо Иванов.   Веднага след излъчването по bTV, клипът ще бъде пуснат свободно и в социалните мрежи. В песента, написана от Биляна Ангелова, Миро прави невероятна изненада за феновете си. Партнира си с актрисата Койна Русева, която познаваме от редица български филми и сериали.     В записите са взели учасите и музикантите: Людмил Ангелов – пиано, Светлин Русев – цигулка, Баян - Георги Величков, Контрабас - Веселин Веселинов – Еко, Перкусии - Стоян Янкулов – Стунджи и Виолончело: Виктор Трайков. Записите са осъществени в Интелиджент Студио под вещото ръководство на Иво Стефанов и Стефка Николова.       Главната роля в клипа, разбира се, е поверена на Койна Русева, а хореографията е дело на Мила Искренова. Участва и трупата на балет „Арабеск” в съставт: Елизабет Якимова, Петя Колева, Валери Миленков, Стефан Вучов и Ервин Есен. Ролята на Миро се изпълнява от Георги Николов и от... Миро.  ", "date": "2019.05.12", "title": "Миро в опасна близост с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395405-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%84%D1%8A%D0%BD%D0%BA%D0%B8-%D1%81%D0%B5-%D0%B8%D0%B7%D0%BF%D0%BE%D0%B2%D1%8F%D0%B4%D0%B0", "text": "Този човек успя да ме възпита по възможно най-добрия начин. Не съм разлигавено дете. В училище имаше реакции от околните. Не може един човек да бъде харесват от всички. Имаше завист, злоба. Винаги се стараех да доказвам, че сама си градя живота. Много хора имат грешно мнение за мен.  \r\n \r\n \r\n \r\n Но той винаги ме подкрепяше\", разказа Карла Ковачева, дъщеря на Димитър Ковачев- Фънки. Тя допълни, че се занимава с поп и джаз пеене. „Той е един много добър баща и човек. Адски искрен е. Винаги дава правилни съвети. Бил е и строг. Разбираме се много. Говорим си на всякакви теми. Научил ме е да уважавам, да ценя. Гордея се с него\", каза още Карла Ковачева. Тя сподели, че е виждала баща си да плаче само веднъж. \r\n \r\n \r\n \r\n \r\n \r\n", "date": "2019.05.12", "title": "Дъщерята на Фънки се изповяда"}
