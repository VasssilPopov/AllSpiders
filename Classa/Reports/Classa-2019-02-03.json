{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392276-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%B5%D0%B3%D0%BB%D0%B5%D0%B4-%D1%81-%D1%80%D0%B8%D1%87%D0%B0%D1%80%D0%B4-%D1%83%D0%BB%D1%84,-%D1%8F%D0%BD%D1%83%D0%B0%D1%80%D0%B8-2019-%E2%80%93-%D0%BF%D1%8A%D1%80%D0%B2%D0%B0-%D0%B8-%D0%B2%D1%82%D0%BE%D1%80%D0%B0-%D1%87%D0%B0%D1%81%D1%82", "text": "Темите в първа част на януарския брой на Икономически преглед:   \r\n     1. Как са организирани повечето комунални услуги днес и как би изглеждала една алтернативна организация?  \r\n   2. Защо Движението на жълтите жилетки във Франция е значимо събитие, което си струва да следим? \r\n             Защо днес държави, фирми и физически лица са натрупали безпрецедентно високи дългове, защо американската икономика се намира в безизходно положение и как тези факти вещаят мрачно бъдеще за всички ни – отговор на тези и много други важни въпроси от проф. Ричард Улф. \r\n", "date": "2019.02.03", "title": "Икономически преглед с Ричард Улф, януари 2019 – (първа и втора част)"}
{"url": "http://www.classa.bg/%D1%81%D0%B2%D1%8F%D1%82/item/392271-%D0%BF%D0%B5%D0%BD%D1%81-%D0%B7%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BD%D0%B5-%D0%B5-%D0%B2%D1%80%D0%B5%D0%BC%D0%B5-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3,-%D0%B2%D1%80%D0%B5%D0%BC%D0%B5-%D0%B5-%D0%B7%D0%B0-%D0%B4%D0%B5%D0%B9%D1%81%D1%82%D0%B2%D0%B8%D0%B5", "text": "Американският вицепрезидент Майк Пенс заяви, че \"не е време за диалог във Венецуела, а е време за действие\".   \"Дойде време да се сложи край на диктатурата на (венецуелския президент Николас) Мадуро веднъж завинаги\", заяви вицепрезидентът по време на митинг пред венецуелската общност в Дорал, Флорида. \"Както заяви миналата седмица президентът Доналд Тръмп, борбата за свобода е започнала\", каза Пенс пред присъстващите. САЩ упражняват натиск, както устно, така и чрез санкции, с цел венецуелският президент да напусне президентството на Венецуела, след като Вашингтон призна за \"временен президент\" на южноамериканската страна, депутата Хуан Гуайдо, който се самообяви на тази позиция на 23 януари. Изявлението на Пенс стана известно едва след като Гуайдо отхвърли предложението за \"нов механизъм за диалог\" във Венецуела, направено от Мексико и Уругвай.", "date": "2019.02.03", "title": "Пенс за Венецуела: \"Не е време за диалог, време е за действие\""}
{"url": "http://www.classa.bg/%D1%81%D0%B2%D1%8F%D1%82/item/392272-%D0%BA%D0%BE%D1%81%D0%BC%D0%BE%D0%BF%D0%BE%D0%BB%D0%B8%D1%82%D0%BD%D0%BE-%D0%BF%D0%BE%D1%81%D1%80%D0%B5%D1%89%D0%B0%D0%BD%D0%B5-%D0%BD%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B2-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D0%B0%D1%80%D0%B0%D0%B1%D1%81%D0%BA%D0%B8-%D0%B5%D0%BC%D0%B8%D1%80%D1%81%D1%82%D0%B2%D0%B0", "text": "В католическата църква «Дева Мария» в Дубай усилията за преписване на Библията на местния език на паството доведоха до представянето на светата книга на 52 езика — знак за космополитното посрещане, което очаква папа Франциск при предстоящото му посещение в Обединените арабски емирства. Многообразието на енориашите може да се види по пейките на църквата и да се чуе в проповедите на свещениците в «Дева Мария», които отслужват литургията и извършват молитвите на арабски, английски, френски, тагалски, тамилски, урду и други езици.    Те казват, че църквата дава упование на римокатолиците сред големия брой чуждестранни работници в ОАЕ, много от които живеят сами в тази федерация от седем емирства, докато техните семейства са у дома. «В някакъв смисъл тук се среща целият свят», каза преподобният Лени Конъли, енорийският свещеник на «Дева Мария». «Ние имаме хора отвсякъде.» Посещението на папа Франциск от 3 до 5 февруари е първата папска визита на Арабския полуостров — родното място на исляма. Понтификът ще посети Абу Даби, седалището на Апостолическия викариат на Католическата църква в Южна Арабия, който покрива ОАЕ, Оман и Йемен. В тази федерация от седем шейхства, управлявани от наследствени владетели, има девет католически църкви; още четири католически църкви има в Оман. Католическото паство бързо се разрасна след откриването на петрола в Договорните държави, както са били известни по-рано. Първата католическа църква в Абу Даби е осветена през 1965 г. След като Абу Даби става водещ петролен износител, а Дубай се превръща в осеяния с небостъргачи град, какъвто е днес, бързото икономическо разрастване на Емирствата привлича милиони чужденци за всякаква работа — от чиновническа служба до строителна дейност. От над деветте милиона души, които живеят сега в ОАЕ, около един милион са граждани на Емирствата, а останалите са с чуждестранен произход. Според доклад на изследователския център «Пю» от 2015 г. в ОАЕ през 2010 г. са живели около 940 000 християни, включително 750 000 католици. Докладът предполага, че броят на християните в ОАЕ може да се увеличи на около 1,1 милион до 2020 г., а католиците да съставляват основната част. Самата Католическа църква смята, че в ОАЕ днес има около 1 милион католици. Гръбнакът на това население са филипинците и индийците. Животът за тях и другите може да бъде невероятно труден, защото мнозина се преместват в ОАЕ, като често оставят у дома своите семейства и любими хора.  «За тях църквата е опора. Те са далеч от своите домове», каза Конъли. «Те нямат голямо семейство, което да ги подкрепя. Тази семейна атмосфера се създава тук.» Управниците в ОАЕ, където 2019 г. е определена за «Година на толерантността», са подкрепяли католическата общност в миналото, като са дарявали земя на нейните църкви. В тази мюсюлманска държава обаче има ограничения. Опитите на немюсюлмани да обръщат други към своята вяра остават незаконни. Ислямът е установен като официална религия в ОАЕ от конституцията на страната, а държавните уебсайтове дори предлагат онлайн заявления за обръщане в тази вяра. Обръщането от исляма към друга религия обаче е незаконно, предупреждава Държавният департамент на САЩ. Също така законите за богохулството и вероотстъпничеството предвиждат възможност за смъртна присъда.  В «Дева Мария» и другите църкви кръстовете до голяма степен са внимателно скрити зад дворните огради. Няма камбани, които да бият, за да отбелязват началото на службите, въпреки че високоговорители на минаретата прогласяват призива за молитвите — например на джамията срещу «Дева Мария». Макар да са ограничавани, християните в ОАЕ никога не са били подлагани на насилието, с което са се сблъсквали тези в Сирия и Ирак по време на възхода на групировката «Ислямска държава» и други екстремисти. Коптските християни, които са малцинство в Египет и са подложени на екстремистки нападения в своята родина, също могат безопасно да извършват богослужения. През последните години екстремистките нападения само изострят «дългия, бавен упадък» на християнството в по-широкия Близък изток, започнал с масовите миграции през 19 век, каза професор Робин Дарлинг Йънг, която изучава църковна история в Католическия университет на Америка във Вашингтон. Развитието на ултраконсервативни ислямски течения като уахабизма в Саудитска Арабия, съчетано със създаването на независими държави, допълнително подхрани това, каза тя. Войната на Америка в Ирак през 2003 г. и последвалият хаос още повече влошиха положението, каза тя. «Особено в районите, където уахабитският ислям е силен — като Арабския полуостров, християните са подложени на повече ограничения», каза Йънг. «ОАЕ се опитват да си създадат по-добър образ пред Запада, като позволяват обществени християнски богослужения при определени ограничения.» Католиците в ОАЕ обаче смятат за важно да благодарят на управляващите шейхове в ОАЕ за възможността свободно да извършват богослужения. По време на неотдавнашна литургия в «Дева Мария» отец Андре Франсиско Фернандес поведе богомолците в молитва, призовавайки Бог да благослови «управниците на ОАЕ», като конкретно спомена президента на ОАЕ и владетел на Абу Даби Халифа бин Зайед Ал Нахаян и владетеля на Дубай шейх Мохамед бин Рашид Ал Мактум. Проповедта на Фернандес в този ден беше съсредоточена върху притчата за хлябовете и рибите — историята за това как Исус Христос нахрани множество от 5000 души само с пет хляба и две риби. Свещеникът призова слушащите да пазят вярата си и да гледат на света с отворено сърце.  «Всеки ден се случват чудеса», каза той на енориашите. «Необходимо е да вярваме.» ", "date": "2019.02.03", "title": "Космополитно посрещане на папа Франциск в Обединените арабски емирства"}
{"url": "http://www.classa.bg/%D1%81%D0%B2%D1%8F%D1%82/item/392273-%D0%B2-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D1%81%D0%B0%D1%89-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D1%82%D1%80%D1%8A%D0%BC%D0%BF-%D0%B2-%D1%80%D0%B0%D0%B7%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82", "text": " на Камарата на представителите на Конгреса на САЩ Нанси Пелоси разкритикува решението на ръководителя на американската държава Доналд Тръмп да прекрати Договора за ликвидиране на ракетите със среден и малък обсег.     Пелоси заяви, че Русия уж е нарушила ДРСМО, но отказът на САЩ от него „създава неприемливи рискове”. Председателят призова Белия дом „да изчерпи всички дипломатически усилия и да работи в тясно сътрудничество със съюзниците от НАТО, така че САЩ да не бъдат въвлечени в „опасна надпревара на въоръжението”.     Пелоси смята за необходимо да се „избере правилната стратегия“, за да се гарантира сигурността на Съединените щати. „Трябва да сме силни и умни”, смята тя. От 2 февруари САЩ преустановяват изпълнението на ДРСМО и започват процедура по излизането от него. Превод: В.Сергеев", "date": "2019.02.03", "title": "В Конгреса на САЩ обвиниха Тръмп в разрушаване на световната стабилност"}
{"url": "http://www.classa.bg/%D1%81%D0%B2%D1%8F%D1%82/item/392274-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%BD%D0%B0%D1%85%D0%BB%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%B2-%D0%BF%D0%B0%D0%BD%D0%B0%D0%BC%D0%B0-%D0%BF%D1%80%D0%B5%D0%B7-1989-%D0%B3%D0%BE%D0%B4%D0%B8%D0%BD%D0%B0", "text": " световната история. Така си е. Ще разкажа историята с държавата Панама, която се случи през 1989 година. Отново само факти, без емоции. Американското нахлуване в Панама започна на 20 декември 1989 г., а сраженията приключиха пет дни по-късно. Официалната причина: възстановяването на демокрацията и защитата на живота на 35 хиляди американски граждани, живеещи в Панама. Събитията, довели до нахлуването 1. Панамският канал е най-важният икономически и военен път, контролиран от САЩ. През септември 1977 г. президентът на Панама Торихос и президентът на Съединените щати Джими Картър (според изискванията на международната общност) подписаха споразумение, на което на 31 декември 1999 г. Съединените щати трябваше да прехвърлят контрола на Панамския канал към правителството на Панама.     2. В средата на 80-те години правителството на САЩ започна да оказва натиск върху Панама, за да се откаже от това споразумение. Правителството на Панама категорично отказа да преразгледа условията на това споразумение и отношенията между двете страни започнаха да се влошават.     3. През февруари 1988 г. Министерството на правосъдието на САЩ обвини командира на въоръжените сили на Панама, Мануел Нориега, в трафик на наркотици и редица други престъпления. Министерството обаче предложи да оттегли това обвинение, ако генералът напусне поста си и ще допринесе за преразглеждането на споразумението за бъдещата собственост на Панамския канал. Нориега отказа.     4. През април 1988 г. Съединените щати увеличиха военния контингент, който контролира Панамския канал с 1300 военнослужещи, за да гарантират безопасността на гражданите и интересите на Съединените щати. 5. През април 1989 г. президентът на Съединените щати реши да наложи икономически санкции на Панама. През май 1989 г. Съединените щати изпратиха още 2 000 войници в Панама, „за да се гарантира безопасността на гражданите на САЩ”. 6. През октомври 1989 г. група панамски офицери с подкрепата на Съединените щати направиха опит за въоръжен преврат, за да отстранят Нориега. Лидерите на заговорниците са били офицери, които са преминали военно обучение в САЩ. Държавният преврат се провали. САЩ осъдиха властите на Панама, че не желаят да слязат по демократичен път. 7. През ноември 1989 г. президентът на Панама Родригес се срещна на пресконференция със съветски журналисти. Той каза, че трудната социална и икономическа ситуация в Панама е причинена от враждебната политика на правителството на САЩ и заяви, че Панама планира да разшири връзките си със страните по света (включително СССР), за да намали уязвимостта на Панама поради зависимостта на страната от една от големите сили. На следващия ден след речта, 11 ноември 1989 г., Съединените щати обявиха началото на евакуацията на всички членове на семействата на американските военни в Панама (7700 души) и започнаха изтеглянето. Военна операция „Правилното дело” Нахлуването започва около 1 след полунощ на 20 декември 1989 г., първи започват да работят саботьорите, а в два сутринта американската тактическа авиация удря цели в Панама, Колон, Рио Ато и Давид. Основните точки на съпротива са атакувани едновременно. Веднага след избухването на военните действия, държавната телевизия на Панама е завзета и спряна да излъчва и един час по-късно започва да излъчва образа на емблемата на Министерството на отбраната на САЩ и изискването народът на Панама да не нападат граждани и собственост на Съединените щати. В същото време специалните части на САЩ се опитва да улови президента на Панама Ф. Родригес и членовете на правителството на Панама, но президентът успява да избяга. 111 американски транспортни самолети започват да разтоварват американски войници. До края на 20 декември 1989 г. ( за един ден) частите на САЩ основно изпълниха задачите си. На 22 декември 1989 г. американският полковник Майк Снел заяви пред репортери, че 50 килограма кокаин са намерени в крепостта на Мануел Нориега във Форт Амадор. По-късно, през януари 1990 г., след прегледа, е установено, че опаковките съдържат брашно за приготвяне на хляб. Но по същество нищо не се промени. Локалната съпротива продължава още няколко дни, последните битки се състоят на 25 декември сутринта. Американското командване се страхува от разгръщането на партизанска борба, но това не се случи. В Панама за първи път е тествана нова система за взаимодействие на апарата на психологическите операции с гражданските и военните медии. За тази цел е създаден специално подбран и инструктиран контингент от журналисти и фоторепортери, който към началото на военните действия е прехвърлен в съответните съоръжения. Разработена от специалисти по психологическа манипулация, информацията е предоставена на жителите на САЩ и на световната общност чрез контролирани медии строго от определен ъгъл. В допълнение, техниките на „психологическа война” са използвани, за да накарат панамските военни да спрат да се бият и да се предадат. В резултат на тази инвазия, правителството на Панама е свалено. Новият президент на Панама, Гилермо Ендар, пристига в страната с американските войски и полага клетва на президент на Панама в американска военна база. Международната реакция на инвазията След началото на инвазията 15 държави-членки на Съвета за сигурност на ООН гласуват за осъждане на американското нахлуване в Панама, но Съединените щати, Великобритания и Франция използваха правото на вето, за да блокират резолюцията. - Организацията на американските държави осъди американското нашествие в Панама и поиска изтеглянето на американските войски от територията и. За приемането на резолюцията гласуват 20 държави, срещу - 1 (САЩ). - ЕИО приема резолюция, в която изразява загриженост относно действията на Съединените щати. Последици от инвазията Мануел Нориега прекарва няколко дни в посолството на Ватикана, което е заобиколено от американски войници. За да принудят Нориега да напусне посолството, американците инсталират мощни звукови колонки по периметъра на посолството, през които пускат силно рок музика, която се излъчва денонощно - в резултат ситуацията в посолството става непоносима. 3 януари 1990 г., той се предава, арестуван е и откаран в Маями. Осъден е от американски съд на 40 години затвор за насърчаване на тероризма. Освен това той е осъден от съда на новото правителство на Панама на 20 години затвор за „политически убийства”. Все още изтърпява присъда в един от затворите на Панама. Новият президент на Панама Гилермо Ендар Галимани незабавно стартира кампания за борба с паметта на президента Торихос, който се застъпва за национализацията на зоната на Панамския канал. Още през първите три месеца след инвазията са публикувани нови училищни учебници, в които властването на Торихос и Нориега е определено като „21-годишна военна диктатура”. Международното летище Панама и общественият стадион, по-рано кръстени на Торихос, също бяха преименувани. На 10 февруари 1990 г. Гилермо Ендар Галимани обявява разпускането на въоръжените сили на Панама. За безполезност. Официалната причина е: „защо трябва да храним армията си, ако американците ни защитават?” Панамският канал остава под контрола на САЩ „без ограничения във времето” и безплатно. Нашествието в Панама е първото в историята на американските намеси, при което теоретично оправдание, което правителството на САЩ използва, са лозунгите за „възстановяване на демокрацията” и „запазване на демокрацията”. Превод: В.Сергеев", "date": "2019.02.03", "title": "Цялата истина за нахлуването на САЩ в Панама през 1989 година"}
{"url": "http://www.classa.bg/%D1%81%D0%B2%D1%8F%D1%82/item/392275-%D1%84%D1%80%D0%B0%D0%BD%D1%81-%D0%BF%D1%80%D0%B5%D1%81-%D0%B8%D1%82%D0%B0%D0%BB%D0%B8%D1%8F-%D1%84%D1%80%D0%B0%D0%BD%D1%86%D0%B8%D1%8F-%C2%AB%D1%80%D0%B0%D0%B7%D0%B2%D0%BE%D0%B4-%D0%BF%D0%BE-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8%C2%BB", "text": "Езикът на любовните свади е най-подходящ за описване на дипломатическото напрежение и враждебността между Франция и Италия през последните седмици. Две страни, говорещи романски езици, близки и разделени в сърцето на Европа. Този подход избра френският политолог Доминик Моиси, който неотдавна използва израза «Развод по италиански» за заглавие на редакционна статия, по названието на филма с Марчело Мастрояни, награден с Оскар през 1961 година.     Моиси обявява, че е шокиран да наблюдава как управляващите популисти от другата страна на Алпите изразяват подкрепата си за «жълтите жилетки» — социалното движение срещу президента Еманюел Макрон, започнало да действа от ноември миналата година.  «Мисля, че няма прецедент италианско правителство да насърчава до такава степен опозиционните сили във Франция, докато е част от ЕС. Това е форма на раздяла», заяви той пред АФП. Според него основите на кризата са били заложени през март миналата година, преди близо година, след италианските избори. Тогава френският президент центрист очакваше правителство, съвместимо с неговите проекти за реформа на ЕС. Вместо това стана свидетел на триумфа на евроскептичните противници на системата от движението «Пет звезди», както и на десните екстремисти от партията «Лига». Лидерът на «Лигата» Матео Салвини и този на Движението «Пет звезди» Луиджи Ди Майо, които са съответно вътрешен министър и вицепремиер, действат като екип, който все по-често проявява открита враждебност към Франция. До такава степен, че много анализатори си задават въпроси за възможните последствия от влошаването на отношенията между двете страни, смятани за ос на стабилността в един съюз, разтърсен от Брекзита и Източния блок. «Фактът, че вече не можем да работим по европейски проекти с Италия е истински проблем», смята Себастиен Майяр, директор на института «Жак Делор» — център за анализи, базиран в Брюксел. «Това вече не е лесно и с други партньори, включително с Германия. Но Италия винаги е била съюзник, близък до френските позиции». Миналата седмица Париж повика на разговор италианската посланичка във Франция, след изказване на Ди Майо, който обвини Франция, че извършва колонизация на Африка и подбужда населението на континента да мигрира към Европа. Няколко дни по-късно Салвини се изказа още по-остро, определяйки Еманюел Макрон като «ужасен президент». «Няма да отговоря. Те само това чакат», отвърна Макрон в неделя по време на посещение в Египет. «Италианският народ е наш приятел и заслужава ръководители, които са на висотата на неговата история».     Предизборни сметки  Но би било погрешно Франция или нейния президент да бъдат смятани само за жертви на италианските провокации, предупреждават наблюдателите.  «Тази криза започна по-отдалеч. Нещо като съревнование и френски комплекс за превъзходство се срещат с италиански комплекс за малоценност. Има нещо много емоционално във френско-италианските отношения». Една от първите инициативи на Макрон, скоро след избирането му през 2017 г., беше да организира в Париж международна конференция за Либия — без да се консултира с бившата колониална сила Италия, която ревниво пази влиянието си там и икономическите си интереси. Имайки предвид европейските избори през май, той похвали лагера «на прогреса», изправен срещу националистите от крайната десница. Когато през юни миналата година Салвини отказа да приеме кораб с мигранти, френският държавен глава порица неговия «цинизъм» и «безотговорност» — след което сравни популизма с «проказа». Забележка, която не бе посрещната добре в Рим. Според френски дипломат, пожелал анонимност, въпросът за имиграцията «продължава да усложнява нещата». Но италианското правителство от своя страна отправя нападки срещу ЕС, свързани с бюджетните правила, които ограничават публичните разходи. «Това не е френско-италианска криза, макар че Франция е лесен и удобен противник. Темата продължава да е отношенията между Италия и Европа», добавя дипломатът. Моиси казва, че в момента чака европейските избори, надявайки се, че след преброяването на гласовете «ще има повече възможности за компромис».  По-добра перспектива от тази на «Развод по италиански», който завършваше с убийство.", "date": "2019.02.03", "title": "Франс прес: Италия-Франция: «Развод по италиански»?"}
{"url": "http://www.classa.bg/%D1%81%D0%B2%D1%8F%D1%82/item/392267-%D0%B8%D0%B7%D0%B8%D1%81%D0%BA%D0%B2%D0%B0%D1%82-%D0%BE%D1%82-nike-%D0%B4%D0%B0-%D0%B8%D0%B7%D1%82%D0%B5%D0%B3%D0%BB%D0%B8-%D0%BB%D0%B8%D0%BD%D0%B8%D1%8F-%D0%BC%D0%B0%D1%80%D0%B0%D1%82%D0%BE%D0%BD%D0%BA%D0%B8-%D0%B1%D0%BE%D0%B3%D0%BE%D1%85%D1%83%D0%BB%D0%BD%D0%B8-%D0%B8-%D0%BE%D0%B1%D0%B8%D0%B4%D0%BD%D0%B8-%D0%BA%D1%8A%D0%BC-%D0%B8%D1%81%D0%BB%D1%8F%D0%BC%D0%B0", "text": "Американската компания Nike, производител на облекло и спортни стоки, е подложена на натиск да премахне от пазара един от многото си модели обувки. Това е Air Max 270, чието лого, за някои хора, има твърде много визуално сходство с името на Аллах, написано на арабски, което може да бъде изключително обидно за мюсюлманската общност. Това се твърди в онлайн петиция, регистрирана в сайта Change.org.   Според тази инициатива се оказва, че божественото име, изписано на подметката на тази маратонка, \"ще бъде тъпкано, ритано и омърсено с кал и мръсотия, нещо, което обижда исляма и е скандално и страшно за тези, които изповядват тази религия\". Авторите на петицията, която вече е получила близо 26 000 подписа за подкрепа, призовават Nike да \"премахне богохулствените и обидни обувки заедно с всички продукти с логото, което напомня думата Аллах, от пазара по целия свят, като действа веднага в тази посока \". От своя страна, компанията заяви: \"Nike уважава всички религии и приема сериозно тази загриженост\". Въпросното лого е било просто стилизирано представяне на търговската марка Air Max, така че „всяко друго възприемано значение не е умишлено\", според The Huffington Post. Найк не за първи път се сблъсква с подобно обвинение. През 1997 г. Съветът на американо-ислямските отношения се оплака, че логото, отпечатано на някои модели спортни обувки на тази компания, също е подобно на думата „Аллах\" на арабски. По това време компанията обясни, че намерението на дизайна е да представлява огнен пламък и накрая се съгласи да изтегли линията от продукти с този двусмислен надпис.", "date": "2019.02.03", "title": "Изискват от Nike да изтегли линия маратонки \"богохулни и обидни към исляма\""}
{"url": "http://www.classa.bg/%D1%81%D0%B2%D1%8F%D1%82/item/392268-%D1%82%D1%80%D0%BE%D0%B9%D0%BD%D0%BE-%D0%BB%D0%BE%D1%88%D0%BE-%D0%B7%D0%BD%D0%B0%D0%BC%D0%B5%D0%BD%D0%B8%D0%B5-%D0%B2-%D0%BC%D0%BE%D1%80%D0%B5%D1%82%D0%BE-%D0%BF%D0%BB%D0%B0%D1%88%D0%B8-%D1%8F%D0%BF%D0%BE%D0%BD%D0%B8%D1%8F-%D1%81-%D0%BF%D1%80%D0%B8%D1%80%D0%BE%D0%B4%D0%BD%D0%BE-%D0%B1%D0%B5%D0%B4%D1%81%D1%82%D0%B2%D0%B8%D0%B5", "text": "Японците се страхуват от предстоящо природно бедствие, след откриването през последните десет дни в залива Тояма, на три редки риби, които живеят в дълбоки води и чието присъствие на брега е предвестник на земетресения и цунами.   Съобщава се, че две от рибите са се появили на един и същи бряг, докато третата, с дължина около четири метра, се е заплела в рибарска мрежа в пристанището на Имизу. Видът, характеризиращ се с дълги сребристи тела и червени перки, рядко се вижда на повърхността, а според легендата, тези риби, наричани на японски \"посланици на двореца на бога на морето\", се издигат на повърхността и остават заседнали точно преди земетресение. Не за първи път тези риби се появяват на японските брегове. Преди голямото земетресение, което разтърси североизточна Япония през 2011 г., около 20 екземпляра бяха намерени на плажа в района. Докато някои учени предупреждават, че няма доказана връзка между появата на тези риби и земетресенията, докато други признават, че е възможно тези видове да предчувстват природните бедствия. Например японският сеизмолог Кийоши Уадасуми подчерта, че дълбоководните риби са същества, \"много чувствителни към нерегулярни движения на морското дъно\". Вероятно поради тази причина, по общоприетото мнение, появата на този вид екземпляри по бреговете, е свързана с неизбежността на природна катастрофа. Не само японците считат появата на дълбоководните риби на брега за предсказание за природни бедствия. През май миналата година на плаж във Филипините се появи огромно безжизнено създание с дължина около двадесет фута, видимо покрито с козина, което накара местните жители да се молят от страх пред пристигането на Апокалипсиса.", "date": "2019.02.03", "title": "Тройно лошо знамение в морето плаши Япония с природно бедствие"}
{"url": "http://www.classa.bg/%D1%81%D0%B2%D1%8F%D1%82/item/392269-%D0%B5%D1%81-%D0%B8-%D1%8F%D0%BF%D0%BE%D0%BD%D0%B8%D1%8F-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B7%D0%BE%D0%BD%D0%B0-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D0%B2-%D1%81%D0%B2%D0%B5%D1%82%D0%B0", "text": "Споразумението за икономическо партньорство (СИП) между ЕС и Япония влезе в сила на 1 февруари. Европейските и японските компании и потребители вече могат да се възползват от най-голямата открита търговска зона в света, според съобщение за пресата, публикувано на уебсайта на Европейската комисия.   Отсега нататък Япония ще се радва на намаление на митата на 97 % от продуктите, внесени от ЕС. От друга страна, отвореният достъп до японския пазар ще позволи на компаниите от ЕС да спестяват годишно 1,14 млрд. долара от данъци. Освен това договорът ще премахне митата на 99% от европейския внос от Япония, като двете страни ще премахнат данъците върху почти всички храни и селскостопански продукти. Той също така ще отвори пазара на услуги, който включва финансови услуги, електронна търговия, телекомуникации и транспорт. \"Това споразумение има всичко: то изоставя митата и допринася за глобалното регулиране, като в същото време показва на света, че и двете страни са убедени в ползите от откритата търговия\", заяви еврокомисарят по търговията Сесилия Малмстрьом за споразумението, което покрива почти една трета от световната икономика. Това е и първото търговско споразумение между ЕС и Япония, което включва също ангажиментите, които двете страни са приели съгласно Парижкото споразумение за климата. Текстът се отнася и до устойчивото развитие и установява стандарти за защита на труда, безопасността, околната среда и потребителите. \"Новото споразумение ще предложи на потребителите повече възможности и по-ниски цени, ще защити големите европейски продукти в Япония и обратно, то ще даде възможност на малките предприятия от двете страни да се разширят на напълно нов пазар. „Европейските компании ще спестяват по 1000 милиона евро всяка година и ще увеличат търговските операции, които вече осъществяваме заедно\", заяви председателят на Европейската комисия Жан-Клод Юнкер.", "date": "2019.02.03", "title": "ЕС и Япония създават най-голямата зона за свободна търговия в света"}
{"url": "http://www.classa.bg/%D1%81%D0%B2%D1%8F%D1%82/item/392270-%D1%81%D0%B0%D1%89-%D0%BF%D1%80%D0%B8%D1%82%D0%B8%D1%81%D0%BA%D0%B0%D1%82-%D0%B5%D1%81-%D0%B4%D0%B0-%D0%BD%D0%B5-%D1%81%D0%B5-%D0%B4%D0%BE%D0%B2%D0%B5%D1%80%D1%8F%D0%B2%D0%B0-%D0%BD%D0%B0-huawei-%D0%BC%D0%BD%D0%BE%D0%B3%D0%BE-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0,-%D0%BF%D0%BE%D0%B2%D0%B5%D1%87%D0%B5%D1%82%D0%BE-%D0%BA%D0%BB%D0%B0%D1%81%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B8", "text": "Американският посланик в Европейския съюз, Гордън Сондланд, заяви, че САЩ от съображения за сигурност искат да отделят потребителите от продуктите на китайската телекомуникационна компания Huawei, в полза на западното производство. Посланикът каза, че \"има много доказателства, предимно класифицирани\", за предполагаеми нарушения на сигурността, допуснати от китайската компания. Той каза, че за това е уведомил представителите на ЕС. \"САЩ защитават обезсърчаване покупката на всеки китайски дигитален продукт, който има потенциални последици за националната сигурност, и искат да изведат хората извън Huawei, към продуктите от Запада. Това е резултатът, който искаме,\" каза Сондланд в Брюксел. Huawei е най-големият световен доставчик на телекомуникационно оборудване и вторият по големина производител на смартфони. Той генерира половината от печалбите си извън Китай и глобалният му обхват се разглежда като фокус на атаките на САЩ, които се опитват да попречат на американските компании да купуват продуктите му, както и оказват натиск върху своите съюзници за целта. САЩ и Австралия са сред западните държави, които са предприели стъпки за изключване на Huawei от техните 5G мрежи.", "date": "2019.02.03", "title": "САЩ притискат ЕС да не се доверява на Huawei: \"Много доказателства, повечето класифицирани\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392262-%D0%B4-%D1%80-%D1%82%D1%80%D0%B5%D0%BD%D1%87%D0%B5%D0%B2-%D0%B5%D0%B4%D0%B8%D0%BD-%D0%B4%D0%B5%D0%BD-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%BE%D1%81%D1%82%D0%B0%D0%BD%D0%B0%D1%82-%D1%81%D0%B0%D0%BC%D0%BE-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8,-%D1%86%D0%B8%D0%B3%D0%B0%D0%BD%D0%B8-%D0%B8-%D1%8E%D1%80%D0%B8%D1%81%D1%82%D0%B8", "text": "Не съм оптимист за бъдещето на България. Заради хората. Страшни егоисти и индивидуалисти. Не можем да се обединяваме, мразим успелия. Това заяви в предаването „Тази събота и неделя“ бТВ  д-р Константин Тренчев, бивш лидер на КТ „Подкрепа“.   Няма много основания за оптимизъм. Медиците, които тия дни се разбунтуваха, са благородни и много измъчени хора. Познавам страшно добре социалните проблеми. Те са големи и стават още по-големи, а все не се намират решения. Ние сме безкрайни индивидуалисти - до разрушителност. Силата на обединението винаги надделява, но не я владеем. Спасителят е казал: двама са по-добре от един. Ако единия не успее, другият ще помогне. Ние като нация не можем да се обединяваме. Невероятна омраза към всеки нещо е успял, който умее нещо. Искаш да го смъкнеш, да го стъпчеш, а не да направиш и ти нещо. Ние сме невярващи хора. Ние сме недокръстени езичници. Как да успеем?     По-младите се поослушат и хайде навън. Шимон Перес казва, че евреи са тези, чиито деца и внуци ще живеят в Израел. Това важи и за българите, но тези дето се раждат навън дори вече не знаят български. Не вярвам да се върнат…     Плаши ме, че ние нямаме ясна идея, какво искаме да направим. Всеки е недоволен, но нямаме идея, която да обедини повечето българи. Няма визия за общност. Силите ни се разпиляват, резултатът е никакъв. Чуват се гласове, че тук ще стане фашизъм, или комунизъм. Няма да стане, защото нямаме нито фашисти, нито комунисти… Няма идеология и идеи, за които някога хора са умирали, дори да не са правилни.     Все имитираме чужди модели. Много българи са обожавали турския модел. Добре им е било, кротвали са. Те са били недоволни, че сме се освободили. Когато са намерили труповете на Панайот Волов и Икономов в Янтра, намерил ги един овчар. Извлачил ги, пребъркал ги, взел знамето, което било на единия на кръста и с други завлекли труповете на мегдана в селото, да ги подритват и заплюват, да ги псуват, че са нарушили рахатя на Мехмед бей. Представяте ли си?! Тия същите една година по-късно танцували на руския император. Моми и други танцували, има снимки. Затова съм настроен песимистично. После избираме съветския революционен модел. Сега пък англо-саксонския модел. Без да си даваме сметка, че тези модели са в други страни, при други обстоятелства, при други религии дори. Сега ще ставаме американци, но без да имаме парите на американците... Все на някого да целуваме ръка, да наподобяваме нещо… Не, не са ме опустошили политиците. Но натиска им… Над 95% от политиците са изпечени мошеници. Целта им е само пари и нищо друго не ги интересува. Сърдят се, ако им се наложи нещо да свършат. Познавам ги. Дори не ги е срам, защото срам изпитват почтените хора. Големите ми надежди свършиха при Симеон. Имаше мечта у населението да се обърне системата, както беше в началото на 90-те… Не стана. Много бързо усетиха някои, че в политиката могат да се правят пари. Познавам Борисов отдавна. Не виждам никакъв смисъл да го коментирам. Не че ме е страх – неми пука за нищо. Но Бойко Борисов е човек, за когото отношение трябва да вземат българите. Защото последиците от него са за техните глави. Сега се занимавам с т.нар. „студент ток“. Това  е безопасния ток, който не те удря дори във водна среда. Искам да си изживея колкото ми е дадено смислено и в хигиена. Причината да се оттегля от активна дейност не са толкова политиците, а хората. Беше 2014 г. Трябваше да се съкращават над 1200 души в БДЖ. Събрали се там и ме викат. Отивам при тях. Говорят, вълнуват се. Накрая викат да отивам при Борисов и да решаваме работата. Казах им че има и други начини. Вместо да се съкратят, да се назначат нови 1200 души. Трябва само да спрем влаковете за три дни и да легнем на релсите. Казах им, че съм готов да легна, да легнат и те до мен. От 120 души, които се бяха събрали, не помръдна нито един! Това е. Лекари, сестри, други отрасли… Могат да разтърсят тая държава из основи. Но всеки се примирява с нещо свое си, нещо лично. Без елементарна солидарност не става. Един по един – до един… Както каза един познат: Ще останат пенсионери, цигани и юристи… Много юристи, много нещо… 54 факултета, половината селски. Къде го оптимизма?...", "date": "2019.02.03", "title": "Д-р Тренчев: Един ден в България ще останат само пенсионери, цигани и юристи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392263-%D1%85%D1%80%D0%B8%D1%81%D1%82%D0%BE-%D1%88%D0%BE%D0%BF%D0%BE%D0%B2-%D0%BF%D0%BE%D0%B8%D1%81%D0%BA%D0%B0-%D0%B7%D0%B0%D0%BA%D0%BE%D0%BD-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BE%D1%82-%D1%86%D0%B8%D0%B3%D0%B0%D0%BD%D1%81%D0%BA%D0%B8%D1%8F-%D1%82%D0%B5%D1%80%D0%BE%D1%80", "text": "Острата реакция срещу циганската престъпност в профила на актьора Христо Шопов във фейсбук предизвика широка полемика в социалните мрежи. Повечето хора го подкрепиха, но както обикновено става, най-шумни бяха гласовете на политически коректните активисти, които традиционно решиха да адресират реакцията на проблема, а не самия проблем.     В профила на Христо Шопов се говори за “битовите” убийства, нападенията над учители, полицаи, лекари, медицински сестри и фелдшерите за спешна медицинска помощ”. Шопов акцентира върху убийствата, грабежите, побоищата и изнасилванията по селата, извършвани от криминално проявени представители на ромския етнос.     Активисти на прогресивния либерализъм обвиниха Шопов в расизъм и не промълвиха нито дума за реалния проблем – престъпността и специфичната култура, която я поражда. И така, ромите отново са жертви, а обществото като цяло е виновно за всичко. За щастие повечето хора подкрепиха Шопов и ни припомниха, че свободата на словото е най-ценна.", "date": "2019.02.03", "title": "Христо Шопов поиска закон за защита на българите от циганския терор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392264-%D0%BA%D0%BE%D0%BB%D1%8C%D0%BE-%D0%BA%D0%BE%D0%BB%D0%B5%D0%B2-%D0%BE%D1%82-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%B3%D0%B5%D1%80%D0%B1", "text": "Борисов и Радев говорят почти еднакви неща. Румен Радев от встъпването си в длъжност си избра позицията да говори от позицията на недоволните. През цялото време той твърдо следва тази линия да говори от името на хората, избутани настрани от живота. Това каза социологът Кольо Колев в предаването „Офанзива“ по Канал 3. Според него конфронтацията между президент и премиер не виждам какви вреди може да нанесе. „Сигурен съм, че определени кръгове упражняват натиск върху Радев за създаване на нов политически обект. Има огромна ниша в страната, която се нуждае от алтернатива. Тази надежда и омерзение към статуквото. Наблюдава се и във Франция, чрез бунт срещу политическото статукво. И у нас се търси алтернатива. 2 милиона човека живеят на ръба на мизерията. Всичко случващо се е гневът на хората, които усещат, че властта живее на техен гръб“, заяви Колев. Социологът прогнозира, че ако Радев се яви със свой политически проект, той ще дръпне много избиратели от останалите политически сили. От атаката срещу Елена Йончева пострада ГЕРБ. Тя е трябвало да знае, че парите на Цветан Василев са мръсни, смята Кольо Колев. По думите на социолога, изследване на агенция „Медиана“ от преди ден показва, че БСП води пред ГЕРБ с 1,5% преди евроизборите.", "date": "2019.02.03", "title": "Кольо Колев: От атаката срещу Елена Йончева пострада ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392265-%D1%88%D0%B5%D1%84%D1%8A%D1%82-%D0%BD%D0%B0-%D0%BD%D0%B7%D0%BE%D0%BA-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B4%D0%B0%D0%BD%D1%8A%D0%BA-%E2%80%9E%D0%B7%D0%B4%D1%80%D0%B0%D0%B2%D0%B5%E2%80%9C-%D0%B2%D1%8A%D1%80%D1%85%D1%83-%D1%86%D0%B8%D0%B3%D0%B0%D1%80%D0%B8%D1%82%D0%B5", "text": "4,25 млрд. лева, отделени от държавата, и още поне толкова за плащания в системата - това е приблизителната сметка на необходимите пари за здравеопазване, такава сметка направи управителят на Националната здравноосигурителна каза (НЗОК) д-р Дечо Дечев пред Дарик радио.      Той подчерта, че има механизми, без да се увеличава здравната вноска, да се добавят пари в системата. \"Например определена част от цената на кутиите с цигари да постъпва в този обществен фонд. И ако в България се пушат по около 3 млн. кутии цигари на ден, само по 50 стотинки да се отделят от тях, това са 1,5 млн. лв. на ден допълнителни средства, което прави по 500 млн. лв. на година само от цигарите\", обясни Дечев.     По думите му така може да се попълни фондът без да се увеличава здравната вноска. Той призна също, че в системата има и вътрешни резерви, т.е. трябва парите на Здравната каса да се изразходват по-внимателно. Генералният проблем на здравната системата е, че има несъвпадение между здравния пакет и средствата, с които трябва да се плати той, каза още шефът на Здравната каса.  \"Съгласен съм с констатациите на Международния валутен фонд (МВФ), че здравеопазването в България е скъпоструващо, неефективно и с високи доплащанията. И трите неща са верни\", заяви д-р Дечев. Той посочи, че през 2002 г. в България е имало 17 000 отчетени случая на инсулти, а през 2018 г. - 52 000. \"Това е три пъти в повече при положение, че през 2002 г. сме били поне с 1 млн. души повече. И чух едно твърдение, че тогава болните не са били лекувани и затова не са се регистрирали. За мен това е меко казано наивно\", коментира управителят на НЗОК. \"Българинът в никакъв случай не боледува повече, отколкото боледуват други. Но голямата разлика е, че българинът не се лекува така, както трябва, за разлика от другите в Европейския съюз. По принцип ние сме еднакви като разходи, като изключим процента, който даваме за лекарства - при нас той е около 30%, което е с около 50% по-висок дял от общите разходи спрямо други европейски държави. Средният разход за медикаменти от публични средства е около 20% в други държави, а в някои и под 20%\", обясни д-р Дечев. По думите му за 2019 г. първичната извънболнична помощ ще бъде с около 18 млн. лв. повече, специализираната - с 20 млн. лв., а болничната - със 180 млн. лв. повече спрямо 2018 г. \"Но тези средства не позволяват всеки, който има нужда от направление, да го получи, защото не е възможно да удовлетворим всяко едно искане на пациент - да отиде да се прегледа при кардиолог, при уролог, при невролог и т.н. и за това да получи направление\", посочи той. \"Генералният проблем на системата е, че има несъвпадение между здравния пакет, който определя какви заболявания влизат в този основен пакет, и средствата, с които трябва да се плати това, на което човек има право. Това, което трябва да се направи, е или да се намалят дейностите, които се гарантират с този пакет, или да се увеличи бюджетът за тях\", каза още Дечев. Според него обаче българското общество не е готово да дава повече пари за здравеопазване. \"Обществото няма против да дава милиарди за лотарийни билети например, но не иска да дава за здраве по някаква причина\", каза още той.  ", "date": "2019.02.03", "title": "Шефът на НЗОК предлага данък „здраве“ върху цигарите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392266-%D0%B0%D1%80%D0%B8%D0%B0%D0%BD%D0%B0-%D0%B3%D1%80%D0%B0%D0%BD%D0%B4%D0%B5-%D0%BA%D0%BE%D1%80%D0%B8%D0%B3%D0%B8%D1%80%D0%B0-%D1%82%D0%B0%D1%82%D1%83%D0%B8%D1%80%D0%BE%D0%B2%D0%BA%D0%B0%D1%82%D0%B0-%D1%81%D0%B8-%D0%BD%D0%B0-%D1%8F%D0%BF%D0%BE%D0%BD%D1%81%D0%BA%D0%B8,-%D0%BD%D0%BE-%D0%BD%D0%BE%D0%B2%D0%B0%D1%82%D0%B0-%D0%B2%D0%B5%D1%80%D1%81%D0%B8%D1%8F-%D0%BE%D1%89%D0%B5-%D0%BF%D0%BE%D0%B2%D0%B5%D1%87%D0%B5-%D0%BE%D0%B1%D1%8A%D1%80%D0%BA%D0%B0-%D0%BC%D1%80%D0%B5%D0%B6%D0%B0%D1%82%D0%B0", "text": "От една грешка към друга. Американската певица Ариана Гранде се опита да коригира сгрешената японска татуировка на дланта на ръката й, като я направи... отново погрешно.   Вместо да напише „7 пръстена\" (името на последния й сингъл), тя сложи „малък въглен\". Новата грешка й печели множество шеги в социалните мрежи. Певицата сподели историята в акаунта си в Instagram, където показа новата редактирана версия на нейната татуировка. Въпреки това нелепата корекция продължава да обърква последователите й. Според нейните публикации в Instagram, поп звездата е решила да коригира един канджи йероглиф, по искане на японския си наставник, придружен от фразата \"Почивай в мир, малък въглен, наистина те харесвах\". Тя добави и едно сърце. Въпреки това, според изявленията на японския преводач на портала LAD Bible, резултатът не е много по-добър от оригинала. \"Технически, новата татуировка все още не е правилна, ако я прочетете в същия ред, както оригинала, сега се чете въглен, пръст, сърце\", обясни той. Друг японски познавач също каза, че корекцията на татуировката все още е неправилна. Според него, зависи от това как се чете, тъй като от ляво на дясно се чете „малък въглен\", а отгоре надолу „седем пръста\". Първата грешка при превода на татуировката бе забелязана от японските последователи на певицата на снимката, публикувана първоначално на 30 януари в официалния профил на Ариана Гранде в Twitter (публикация, която после беше изтрита). Не й отне повече от 24 часа, за да се подложи отново на болезнения процес, с надеждата, че ще може да промени гафа. За жалост – неуспешно. Въпреки това в YouTube, сингълът й „7 пръстена\" има 109 милиона слушания и води в листата с хитове на Билборд.", "date": "2019.02.03", "title": "Ариана Гранде коригира татуировката си на японски, но новата версия още повече обърка мрежата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392257-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BE%D0%B1%D1%8F%D1%81%D0%BD%D0%B8-%D0%BA%D0%B0%D0%BA-%D1%89%D0%B5-%D1%81%D0%B5-%D0%BF%D1%8A%D1%82%D1%83%D0%B2%D0%B0-%D0%BF%D1%80%D0%B8-%D0%B1%D1%80%D0%B5%D0%BA%D0%B7%D0%B8%D1%82-%D0%B1%D0%B5%D0%B7-%D1%81%D0%B4%D0%B5%D0%BB%D0%BA%D0%B0", "text": "Посланик Ема Хопкинс обясни как ще пътуват българите до Великобритания, ако се стигне до Брекзит без сделка с ЕС. Тя обяснява, че сегашният режим на свободно придвижване ще приключи на 29 март. Посланик Хопкинс пояснява, че ако визитата в обединеното кралство е за период до 3 месеца няма да е нужна виза, като в страната ще може да се влезе както с паспорт, така и с лична карта.     Хората, които смятат да останат повече от 3 месеца, ще трябва да подадат документи за разрешително за престой, което важи за три години. Ема Хопкинс обяснява, че тези нововъведение не засягат българските граждани, които към момента на излизане на Великобритания от ЕС вече живеят в страната.", "date": "2019.02.03", "title": "Посланикът на Великобритания обясни как ще се пътува при Брекзит без сделка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392258-%D0%BD%D0%B0%D1%80%D0%BA%D0%BE%D0%BC%D0%B0%D0%BD%D0%BA%D0%B0-%D0%B8-%D0%BB%D0%B0%D0%B8%D0%BA-%D0%BD%D0%B0%D1%87%D0%B5%D0%BB%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D1%83%D0%BB%D1%82%D1%83%D1%80%D0%B0-%D0%B2-%D1%83%D0%BD%D0%B3%D0%B0%D1%80%D0%B8%D1%8F", "text": " предложих на възстановения тогава орган на СБЖ в. „Поглед“ текст с горното заглавие – какво се върши в родното ни, божем, Министерство на културата и какви лица се назначават на ръководни длъжности в културните ни центрове зад граница, конкретно в Будапеща. Редакцията публикува журналистическото разследване на 26 март 2007 г. изцяло, промени само заглавието на „“. Поводът да се върна към тази публикация бе тревогата, обхванала българските унгаристи и унгарските приятели на България, че до конкурса за директор на Българския културен институт в Будапеща, обявен в края на 2017 г., отново бе допуснат щастливо изкаралият вече два мандата в Будапеща в сладко нищоправене Пламен Пейков. Макар законът да не допуска трети мандат.     В началото на 2018 г. бях в София и поисках среща по този въпрос с министър Боил Банов. Неколкократно разговарях със сътрудниците му Ваня Бедрова и Мариела. Министър Банов бил много зает, не можел да отдели време за среща, пък и нямало процедура министрите да приемат граждани и т.н., все оправдания, с които се сблъскваме всеки път, когато искаме да разговаряме с наши „избраници“.     Трябваше да се връщам в Будапеща; затова предадох текста на публикацията в „Поглед“ на една от сътрудниците, с обещанието да го предаде лично на министъра. Казвах си, Боил Банов е част от културния ни елит, режисьор, не може да не прояви загриженост и да прекрати тази гавра с образа на България от случайни назначенци.   В края на миналата 2018 г. научихме, че Пейков е „победител“ в конкурса, класиран бил на първо място от комисия, членовете на която нямат и хабер от унгаристика. И отново – за трети път, в престъпване на закона, – е назначен за директор на БКИ в Будапеща. Дали това е лично решение на министър Банов или е бил стимулиран по един или друг начин да го назначи; или пък му е бил оказан натиск „отгоре“ по системата „Ало, ало“, историята ще покаже. Проявеният голям интерес към публикацията „  ( ) обаче ме подтиква да запозная читателите на Поглед.инфо с публикацията в „Поглед“ от 26 март 2007 г. Изглежда в Министерството ни на културата нищо ново не са научили и нищо старо не са забравили.", "date": "2019.02.03", "title": "Наркоманка и лаик начело на българската култура в Унгария"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392259-%D0%BF%D0%B5%D1%81%D0%B8%D0%BC%D0%B8%D0%B7%D0%BC%D1%8A%D1%82-%D0%B5-%D0%BA%D0%B0%D1%82%D0%BE-%D0%B3%D1%80%D0%B8%D0%BF%D0%B0-%D1%81%D0%B8%D0%BB%D0%BD%D0%BE-%D0%B7%D0%B0%D1%80%D0%B0%D0%B7%D0%B5%D0%BD", "text": "Една болест броди из България и безжалостно сломява тялото и духа на нацията. Не, не е грипът, който епидемично покри почти цялата карта на страната. Нещо по-лошо и трудно лечимо е, и се зове \"песимизъм\". За това, че е по-страховит, говори обхватът му. В пика си грипната епидемия поболя 143 хиляди души*. Песимизмът е много по-широкоразпространен – има го в столицата, има го и в най-малкото планинско село. От него страдат повече от половината българи**. И не се лекува с антибиотици, нито минава за седмица-две.     Той се влошава рязко, а лечението изисква много сериозни мерки - не в лекарските кабинети, а на върха на управленската пирамида. Там надежда обаче няма – има просто много повече поводи за песимизъм. Тази седмица беше само един от многото примери за това. Министърът на културата Боил Банов беше замесен в скандал чрез запис, който според БСП показва, че Банов е ощетил държавата. Записът дойде от анонимен източник, който левицата разпространи в отговор на обвинение за пране на пари срещу тяхната \"първа дама\". И се започна с едно сочене на пръсти – към Банов, към Елена Йончева, към държавния експерт Ангел Ангелов, подозиран за източник на флашката. От Министерството на образованието ревнаха \"#MeToo!\" и чак след въпросите около Банов се сетиха да обявят публично, че Ангелов и там упражнявал натиск и сеел заплахи. Той отрича всичко. Задочно, тъй като от началото на скандала е \"в болнични\". \"Това, че някакъв келеш... келеш седи и твърди.... през разни хора идва при мен: \"Аз те ще съсипя, аз имам твои записи, аз на тебе ще ти видя сметката!\". Ами виж ми я, бе! Да видим\" - думи на министър на културата в национален ефир, не задължително културни. Първата глава от битката за евровота през март не е изпълнена с оптимизъм и обещания за светлото бъдеще на Европа. Вместо това главен герой е прокуратурата, а историята се пише със СРС-та, компромати и малко култура. Ама съвсем малко. И не е само този скандал. Епидемичната обстановка от масово ширещ се песимизъм струи от новинарския поток, в който е по-лесно да намериш причини за отчаяние вместо лекарство срещу него. Като застроените плажове и закъснелите проверки, или подкупните ТЕЛК-ове, които срещу пари \"подаряват\" инвалидни пенсии на \"бедните здрави\". Обръщаш лице от едната грозна история, за да се сблъскаш с друга. Магическото хапче за лекуване на всенародния песимизъм не идва и от президента. Ако си мислите, че 2 години на поста  \" държавен глава \"  са повод за радост - сбъркали сте, Румен Радев не е на това мнение.  От речта му струеше безмилостен песимизъм или трагичен реализъм, зависи от гледната ви точка. Единствената светлина в тунела на Радев се оказа планът му за Съвет за стратегическо развитие на България с \"интелектуалци и специалисти\", за да се обсъждат \"алтернативи\". Президентът неотдавна изяви готовност да подкрепи една политическа \"алтернатива\". Изглежда му е писнало да чака някой друг да му я предостави наготово и сякаш сам запретва ръкави в тази насока. Това не се приема добре от другата \"алфа и омега\" в българския политически живот. На премиера Борисов вече не му се говори за самолети, след като години наред за армията била купувана само транспортна техника за \"бягане на генералния щаб\" от битки, без \"една пушчица вътре\", без \"едно патронче\" да може да се изстреля. Но за разлика от Кугърите и Пантерите, размяната на изстрели между \"Дондуков\" 1 и \"Дондуков\" 2 не само, че не е спирала, но дори сякаш става по-интензивна. Дотам, че Борисов да предизвика президента \"Ако иска режим, да го направи\". И то в ситуация, в която и самите ГЕРБ биват обвинявани от БСП в това, че имат такъв. Да се говори за \"режими\" обаче не е здравословно. Повечето режими се установяват над едно общество като епидемия и са по-страшни от грипа – фаталните жертви са повече, а белегът върху оцелелите пари десетилетия наред. Политиците у нас не трябва да се замислят твърде много, а само да се подсетят за датата 1 февруари и екзекуциите на т.нар. Народен съд. Стана ли ви по-оптимистично? Ще прощавате. Другата седмица по-усмихнато. \" \" \" \"", "date": "2019.02.03", "title": "Песимизмът е като грипа - силно заразен"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392260-%D1%80%D0%B0%D0%B7%D0%B2%D0%BE%D0%B4%D1%8A%D1%82-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B5-%D0%BF%D1%80%D0%BE%D1%81%D1%82%D0%BE-%D0%BD%D0%B5%D1%89%D0%BE", "text": "    В Русия тези дни думата Brexit придоби нов смисъл: някой казва сбогом, но никога не си отива. Василий Петрович изпива половин бутилка водка, чупи скъпоценния порцелан, обижда домакините и въпреки че отдавна се сбогува, той все още седи на масата и пие. Другите се изкушават да го изхвърлят, да го изкарат на студеното, но това ще означава повече проблеми, отколкото ако той остане вътре.     Тази история отразява сегашната европейска дилема. В продължение на много години Обединеното кралство се ползваше от предимствата на европейската интеграция, без да се опитва да стане конструктивен член на ЕС, да не говорим за развитие на привързаност към общността. Великобритания реши да напусне ЕС преди две години, но все още размишлява дали трябва да мине през вратата, през прозореца или през комина. Страната все още седи около масата като пияния Петрович, което изнервя силно останалата част от ЕС. Изкушаващо е да изпратим англичаните на студа, но това може да се окаже проблематично по различни причини. Не става дума за дългогодишно приятелство. Държавите имат интереси, а не приятели и ако някога въобще е имало приятелство, то британските политици и голяма част от пресата направиха достатъчно, за да го опетнят. И все пак Европа в момента е силно интегрирана общност. 20 000 общи правила не могат да бъдат просто разгадани и преразгледани без болка и странични ефекти. Би било разбираемо да се каже, че британците трябва да си платят за своето непоносимо поведение. Но слушайки компаниите на континента, те и техните служители също ще почувстват болката. Дори не става дума за милионите европейски граждани, които зависят от Modus vivendi на „коварния Албион\"*. Твърдението, че Brexit е чисто британски проблем, е нечестен и опасен аргумент. Разводът никога не е прост въпрос; както се казва: за тангото винаги са нужни двама. В Брюксел изглежда никой не поема отговорност за загубата на Обединеното кралство: Мишел Барние договори справедливо споразумение с Тереза Мей и ако то не се харесва на британския парламент, това е всичко. Това, с което ЕС трябва да допринесе за този развод, е не само законов план за споразумението за развод. Всъщност ЕС е прав, когато настоява да се регулира защитата на ирландската граница. Да се направи копромис под натиск от страна на Северна Ирландия би значело предателство спрямо Република Ирландия, най-силно засегнатата от Brexit държава членка на ЕС. Но браковете обикновено се провалят в продължение на дълъг период от време, когато обичта се изпарява и партньорите не могат да изпълнят първоначалните си очаквания - или мечти. Въпросът, който представителите на ЕС трябва да си зададат, е: Защо британците се отказаха?  Да се ​​предположи, че британците са някакси по-малко европейци не е убедителен отговор. Нито е правдоподобно да се вярва, че те просто са били манипулирани от евроскептичните таблоидни медии. Когато французите и холандците получиха шанса през 2004 г. да изразят мнението си за Европейската конституция, те също гласуваха с „Не“ в относително по-голям брой. През последните години в цяла Европа има възход на антиевропейски политици. Няма съмнение, че нещо се случва погрешно, нещо в работата на Европа куца. Трябва да проведем сериозна дискусия за това, вместо просто да обвиняваме неблагодарния британец или местния популист. И така – как ЕС трябва да се справи с Brexit? Чакане и пиене на чай – това е мотото в Брюксел и Берлин. Но това не би трябвало да е достатъчно, след като договорът за развода с ЕС се провали с гръм и трясък в Британската камара на общините. Вече не е достатъчно просто да подаваме Черния Петър на Лондон, както се опитва да прави Европейската комисия. Защото и европейците правиха грешки - много дори. Те не успяха да отговорят на нарастващото неразположение във и около ЕС още преди референдума за Brexit. А след загубения референдум те обещаха реформи, но не ги изпълниха. Промотира се единствено разширяването на общата външна политика и политиката по сигурност - милитаризация вместо демократизация!  А точно от това има нужда ЕС, за да оцелее, казва пред  политологът Ян Зелонка, който преподава в Оксфорд. Повече демокрация, по-голямо участие, повече солидарност. Да се гледа на Brexit като чисто британски проблем е твърде плитко, смята той. Защото ЕС не сработи не само за мнозинството от британците. Фрустрацията нараства и във Франция и в други страни. Всичко това не означава, че европейската интеграция е провален проект и трябва да се върнем към политиката на стените и националната слава. Това означава, че ако иска да си възвърне доверието на гражданите, ЕС се нуждае от основни реформи, пише Зелонка. Но последната голяма реформа бе с Договора от Маастрихт от 1992 г. Оттогава неолибералната ДНК на ЕС не се е променяла. Държавният глава на Франция Еманюел Макрон наистина се опита - но той не успя да се справи с канцлера Ангела Меркел и други политици от статуквото. Дали ЕС въобще може да се реформира? Това е големият въпрос, който Brexit повдига, без значение как ще свърши самият Brexit.", "date": "2019.02.03", "title": "Разводът никога не е просто нещо"}
{"url": "http://www.classa.bg/%D1%81%D0%B2%D1%8F%D1%82/item/392261-%D0%BD%D0%B8%D0%BA%D0%BE%D0%BB%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8-%D0%B5%D0%B4%D0%B8%D0%BD-%D0%B4%D0%B5%D0%BD-%D1%89%D0%B5-%D1%81%D0%B5-%D0%B2%D1%8A%D1%80%D0%BD%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Един ден ще се върна в Македония, сега само съм потърсил подслон в Будапеща. Това казва Никола Груевски в интервю за македонската телевизия „Сител“, предаде Агенция \"Фокус\".  Във вечерното си интервю за телевизия „Сител“ бившият министър-председател Никола Груевски каза, че няма намерение да остане завинаги в Будапеща: „Аз един ден ще се върна в Македония. Няма да остана тук завинаги. Тук намерих убежище от сегашната власт, която несправедливо иска да ме вкара в затвора \".  Македонската онлайн медия МКД прави обзор на унгарските медии, които са публикували информация за случая Груевски:      „24.hu\": Груевски вероятно е влязъл в Унгария с автомобил от Сърбия, най-вероятно с помощта на сръбските власти. Това със сигурност е било и със знанието на унгарските гранични служби, тъй като е малко вероятно някой от неговия ранг да премине незабелязано през границата, тъй като и от двете страни са разположени силни гранични полицейски сили. Знае се, че е дошъл в Будапеща в петък и е преспал в петзвезден хотел“.  По повод на искането за политическо убежище, унгарските медии отбелязват, че като човек, който идва от страна, оценена като безопасна, той няма право да кандидатства за него в държава от ЕС. Те обаче подчертават, че за Груевски може да се направи изключение и припомнят, че правителството в Будапеща вече потвърди откриването на процедура по този въпрос. Тя трае около 60 дни, но в изключителни случаи може да е ускорена и до 15 дни. По закон лицето, което иска убежище, трябва да чака излизането на официалното решение в транзитната зона. Случаят „Груевски“ обаче е различен, отбелязва унгарският сайт „24.hu“.  \"Хунгаритудей\": Експертът по въпросите за право на убежище Марта Падави обяснява, че при нормални обстоятелства не е възможно македонски гражданин, който бяга за изпълнение на влязла в сила присъда срещу него, и срещу когото не се води политическо преследване, да получи убежище в Унгария, тъй като идва от страна, която е оценена като безопасна.  Унгарските медии напомнят, че с бягството си в Унгария Груевски е поставил Орбан в неудобна ситуация. Унгарският премиер е бил изправен пред избора дали да спазва европейските правила или да защитава Груевски, към когото Москва изразява нескрити симпатии. Те пишат също, че в отсъствието на официални реакции има западни политици, които в социалните мрежи изразяват своя позиция по казуса „Груевски в Унгария“.", "date": "2019.02.03", "title": "Никола Груевски: Един ден ще се върна в Македония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392255-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%BE%D1%82-%D1%81%D1%80%D0%B5%D0%B4%D0%BD%D0%B0%D1%82%D0%B0-%D0%B7%D0%B0-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Докато представителите на работодателските организации в страната вещаят мрачни времена заради ударното увеличение на МРЗ, сравнението с другите страни в региона показва, че по-скоро то не е достатъчно бързо Българската минимална заплата изглежда незначителна дори на фона на страните със сходна историческа съдба в ЕС. В началото на 2019 г. повечето страни в ЕС, които са били част от бившия социалистически блок, увеличиха минималните си заплати с поне 40 евро. В резултат на това Чехия, Естония, Хърватия, Полша и Словакия преминават границата от 500 евро. С по-ниски минимални заплати остават Румъния (€446) и Унгария (€464), които реализират сходно увеличение, но започват от по-ниски стойности.     И двете държави изпреварват Латвия, която единствена в региона задържа минималната заплата на миналогодишното ниво от €430. Съседната на нея Литва пък предприема шоково увеличение от 39% до €555. Със своите €887 минимална заплата Словения представлява по-скоро изключение от групата на бившите социалистически републики, които днес са част от ЕС. Но най-впечатляващото изключение остава България със скромните €286 МРЗ, което е с 46% по-ниско от средното за държавите със сходна историческа съдба. Макар във вътрешен план увеличенията на доходите да се разглеждат като грандиозен успех от страна на управляващите, или като смъртна заплаха от страна на работодателските организации, сравнението със съседите в региона показва, че България не прави достатъчно, за да стопи изоставането. Увеличението с 25 евро е най-ниското в региона (с изключение на Латвия). То ни поставя някъде между Албания (€20 ръст и €210 размер на МРЗ) и Сърбия (€26 ръст до €308 МРЗ), като оставаме далеч дори от Турция (€40 ръст до €420). Данъчната система в България допълнително усложнява ситуацията за хората, които работят срещу минимална заплата. Страната ни е единствената в ЕС, която няма под каквато и да е форма необлагаем минимум и най-ниските трудови доходи се облагат с най-високата възможна ставка. Единствената държава в общността, в която има нещо подобно, е Унгария, която осигурява само семейно данъчно облекчение, но поне може да се похвали с по-ниско ДДС за стоки от първа необходимост и премахването на осигурителния таван, което гарантира, че богатите плащат поне същия дял от доходите си за поддръжката на социалните системи. Прегледът на 22-те страни в ЕС, които имат общонационална минимална заплата, показва, че въпреки продължителните кохезионни политики, общността се движи на поне три различни скорости. Минимални заплати до €600 на изток, между €700 и €1000 на юг и в Словения и над €1450 на запад, включително над €2000 в Люксембург.    ", "date": "2019.02.03", "title": "Минималната заплата в България е наполовина от средната за Източна Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392256-%D1%81-%D1%84%D0%B5%D0%B9%D1%81%D0%B1%D1%83%D0%BA-%D0%B2%D1%81%D0%B5%D0%BA%D0%B8-%D1%81%D1%82%D0%B0%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82,-%D0%B0%D0%BC%D0%B0%E2%80%A6", "text": "Случка в планината, описана във Фейсбук, се превръща в централна новина на телевизиите и става повод за репортажи и коментари в студио. Незнаен човек от Фейсбук публикува статус от 10 реда и снимка на държавна облигация от 1907 г. Тя е споделена над 20 хил. пъти. Документът показва как България уж дала държавен заем на Франция 145 млн. златни лева. Неизвестен исторически факт. Крият го. Няма го в учебниците…    Всъщност е обратното – облигацията показва, че България е взела заем. Толкова споделяния няма нито една обективна статия, аналитична или историческа, от която и да е медия през годината. Благодарение на Фейсбук всеки случаен човек вече е журналист, става свидетел на нещо, някъде, където няма телевизионни репортери. Пише го, снима го. Дали казва истината, е отделен въпрос.  Досегашната практика показва, че телевизии, големи медии се хързулват по някой статус на очевидец във Фейсбук и след 2 дни започва изясняване, че не е точно така. Но преобладават нагласите, че медиите не казват истината. И всеки, който разкрива във Фейсбук нещо ново и различно или клейми гръмко някого, става доблестен журналист. Тези нагласи се засилват, особено когато медиите са обслужващи, каквито са българските мейнстрийм медии в момента. А големите медии вече следят внимателно социалните мрежи, какво предизвиква интерес и се опитват да го експлоатират в своя полза. Или в интерес на онези, които обслужват. Като много често се подвеждат от социалните мрежи. В общи линии недоверието е към „журналята”, а не към фейсбук-публицистите. И така се стига до заместване на медии с измислени новини от Фейсбук. Всеки вади някакви произволни факти, напише ги като цитат с картинка, портрет. И такива фейсбук-публицисти и блогъри, често се явяват критици на медиите и обявяват за фалшива новина дори обективни публикации и данни. Така от една страна в България има обслужващи основни медии, които що-годе използват обективни източници на информация и спазват някакви професионални стандарти, а от друга страна в социалните мрежи ги игнорират като недостоверен източник. Това е медийната среда, в която живеем във второто десетилетие на XXI век. Общественото мнение се формира до голяма степен от социални мрежи, противопоставящи се на медии и често цитирани от тях. Социалните мрежи са конкурент и коректив на големите медии, така те не могат да премълчават новини и да манипулират успешно, защото лесно ги разобличават. Но социалните мрежи са и най-големият разпространител на фалшиви новини, безогледни коментари и погрешни оценки.", "date": "2019.02.03", "title": "С Фейсбук всеки стана журналист, ама…"}
{"url": "http://www.classa.bg/%D1%81%D0%B2%D1%8F%D1%82/item/392247-%D0%B3%D1%80%D0%BE%D1%82%D0%B5%D1%81%D0%BA%D0%B0%D1%82%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D1%81-%D0%BD%D0%BE%D0%B2-%D0%B2%D1%80%D1%8A%D1%85", "text": "Демокрацията и посредствеността на тълпите водят до това – “Благодарим на Бог за аборта”… Обществото затъва в глупост и ще се самоубие накрая…       “Благодарим на Бог за аборта” – това са написали тези възторжени привърженици на аборта. Скоро да сте виждали нещо по-кошмарно от това поклонение на смъртта?” Това написа известният консерватор и борец с джендърите Александър Урумов, под клип, в което привърженици на абортите благодарят на “Бог” за тях. Всъщност, убийствата на бебета, преди да са родени е възможно най-анти-божието дело. Но проблемът е другаде. Той е в демокрацията. В глупостта, наречена “демокрация”… Тя сваля качеството на управление на нивото на “средния човек”. А управлението е високо-квалифицирана дейност, която изисква повече интелект. Т.е. за да се управлява добре обществото, то трябва да е не-демократично, начело с по-умните. Още Платон го е открил това с концепцията за “философите”.     Докато обществото беше не-демократично и имаше морален авторитет (в лицето на Църквата), който се опираше на “страха от Бог”, тогава никой не би помислил да убива бебета. Но когато всичко зависи от народа, той започва да поставя други интереси над тези на децата. Да му е удобно, да живее “по-добре”, да се развива в професията, та дори – да “поправи” грешката от някое пиянско “чукане”, което не е трябвало да се случва. Но това е тълпата (средният човек). Тя е посредствена. И като има властта, прави посредствени неща. Как точно ще се появи нов авторитет, не е ясно. Само с религиозна пропаганда няма да стане, просто защото тълпата и в това е посредствена – щом няма доказателства (камшик), значи няма Бог. Да си говорят “тия” каквото искат. Светът определено има нужда от ново лидерство, но морално, а не просто от нов политик. Има нужда от нова философия, на която да вярва, и тя трябва да е не-демократична и да поставя решенията в ръцете на “философите”…      ", "date": "2019.02.03", "title": "Гротеската на Запада с нов връх"}
{"url": "http://www.classa.bg/%D1%81%D0%B2%D1%8F%D1%82/item/392248-%E2%80%9C%D0%BA%D0%B0%D1%82%D0%BE-%D1%81-%D0%BA%D0%B0%D0%B4%D0%B0%D1%84%D0%B8%E2%80%9D", "text": "Само Италия е гласувала против обявяването на Гуайдо за президент на Венецуела     Италия не признава Хуан Гуайдо за изпълняващ длъжността президент на Венецуела, тъй като счита външната намеса във вътрешните работи на друга държава невъзможна. Това заяви заместник-министърът на външните работи на Италия Малио Ди Стефано. «Историята е като с Кадафи,» каза той, намеквайки за възможността за повторение на ужасния либийски сценарий и напомняйки на САЩ и Европейския съюз за последствията от тези събития.     Италия не признава Гуайдо, защото ние категорично се противопоставяме на това, която и да е страна с подкрепата на трети страни, да си позволява да определя вътрешната политика на друга държава»- цитира TV2000 Ди Стефано. Той също така справедливо напомни, че този принцип на ненамеса се подкрепя от ООН. Сега основната задача е да се избегне войната и повторението на ужасния «либийски сценарий», когато Муамар Кадафи беше свален, «- заяви Ди Стефано. Той добави, че е невъзможно да бъде допуснато повтарянето на всички грешки, които Западът направи в Либия, сега да се повтарят във Венецуела. Напомняме, че самопровъзгласилият се лидер на венецуелската опозиция Гуайдо действа в интерес на Съединените щати, тъй като всъщност е тяхно протеже. Индия отказа да признае марионетката на САЩ Хуан Гуайдо за глава на Венецуела. Трите най-големи страни и икономики в света, Русия, Китай и Индия, подкрепиха легитимния ръководител на Венецуела Никола Мадуро. Италия (държава от ЕС и НАТО) отказа да признае Гуайдо също. Само Италия сред страните членки на ЕС е гласувала “против” признаването на опозиционера Хуан Гуайдо за временен президент на Венецуела, съобщи ANSA, позовавайки се на дипломатически източници на срещата външните министри от ЕС в Букурещ. Дни преди изтичането на 8-дневния срок обаче няма пълно единодушие сред страните в ЕС за признаването на Гуайдо за временен президент и така вероятно няма да се стигне до обща европейска позиция. По-рано Ройтерс съобщи, позовавайки се на дипломатически източници, че страните членки ще започнат следващата седмица да признават Гуайдо за президент, но ще използват внимателен език, за да не се засили политическата криза в страната. Решението било всяка държава да излезе със собствена позиция дали признава Гуайдо. Очаква се Франция, Великобритания, Германия и Испания да го направят в понеделник. “Много страни ще подчертаят временния характер на това де факто признаване”, посочва един от дипломатите. Въпреки натиска от Европейския парламент, който официално призна вчера Гуайдо с гласуване, и признаването на опозиционния лидер за президент от САЩ, Канада и няколко държави от Латинска Америка, Европейският съюз засега не е изразил ясна позиция по въпроса. Няколко европейски държави обявиха ултиматум на президента Николас Мадуро да свика нови избори, като в противен случай ще признаят Гуайдо за временен президент на страната. Опозиционерът по-рано заяви, че иска да насрочи нов вот в следващите  между 6 и 9 месеца.   По-малките държави пък са се разбрали да покажат подкрепа на опозиционера, но без да го признават директно за временен президент, твърди Ройтерс, цитирана от БТА.", "date": "2019.02.03", "title": "“Като с Кадафи”"}
{"url": "http://www.classa.bg/%D1%81%D0%B2%D1%8F%D1%82/item/392249-%D0%BA%D1%83%D0%B1%D0%B0-%D0%B5-%D0%B2%D0%B8%D0%BD%D0%BE%D0%B2%D0%BD%D0%B0", "text": "Вицепрезидентът на САЩ Майк Пенс счита, че президентът на Венецуела Николас Мадуро се държи във властта единствено с помощта на Куба.  „Диктаторът е загубил подкрепата на своя народ и започва да губи и поддръжката на своите военни. Единственият начин, с който той все още се държи във властта, е помощта, която получава от комунистите в Куба“ , заяви Пенс във Флорида. Аудиозапис на изказването беше излъчен от Белия дом.     „Истинските империалисти в Западна Венецуела това са лидерите на Куба“ , добави още американският вицепрезидент. По неговите уверения кубинското правителство в продължение на много десетилетия създава страни-клиенти на латиноамериканския континент, в които „експортира тирания “. „Ето че настъпи времето Венецуела да бъде освободена от Куба“ , подчерта Майк Пенс. „Зловредното влияние на Куба е очевидно и в Никарагуа, където режимът на президента Ортега репресира народа“ , добави Пенс, като призова и Никарагуа да бъде освободена от кубинското влияние. Властите в Куба, Никарагуа и Венецуела са против политиката на САЩ в региона. САЩ и по-рано са заявявали, че в обкръжението на Мадуро и в специалните служби на Венецуела има много кубинци. САЩ поддържат опозиционния политик Хуан Гуаидо, който след като беше избран за глава на Националната асамблея, обяви себе си за президент на Венецуела. В отговор Мадуро прекрати политическите отношения със САЩ.      ", "date": "2019.02.03", "title": "Куба е виновна"}
{"url": "http://www.classa.bg/%D1%81%D0%B2%D1%8F%D1%82/item/392250-%D0%BD%D0%B0%D0%B4-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%83%D0%BD%D0%B4%D0%B5%D1%81%D0%B2%D0%B5%D1%80%D0%B0-%D1%81%D0%B5-%D1%81%D0%BC%D0%B5%D0%B5-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82", "text": " на отбраната на Германия има достатъчно проблеми, съобщава телевизионният канал Welt. Прокуратурата разследва случай на корупция в Елсфлетската корабостроителница, правителствените самолети редовно срещат проблеми, военните са в лошо състояние, а тежката техника рядко се справя със стрелбата. Целият свят се подиграва с немците, но министърът на отбраната Урсула фон дер Лайен няма за какво да се притеснява - никой не претендира за нейния пост.     Министърът на отбраната на Германия е тук, в корабостроителницата. Изграждането на кораба «Горх Фок» сега не върви добре. Президиумът и Надзорният съвет на Елсфлетската корабостроителница са уволнени, прокуратурата провежда разследване. Заплатени са 70 милиона. Платноходът както и преди стърчи на сушата. Сега трябва поне да могат да го направят способен да се държи над водата - така че по-късно, може би, да го изпратят за скрап. Парите тогава биха били хвърлени на вятъра. УРСУЛА ФОН ДЕР ЛЯЙЕН, министър на отбраната на Германия: По-нататък има дело за консултантите, свързани с Министерството на отбраната. Сега парламентаристите в разследващата комисия искат да знаят по какъв начин „на ръка“ са се разпределяли милионни длъжности. МАРИ-АГНЕС ЩРАК-ЦИММЕРМАН, член на комитета по отбраната от Свободната демократична партия: . Освен това, все още има намиращи се в аварийно състояние самолети на Службата по полетите. Сега проблемът за втори път засегна германския президент Щайнмайер: той за кратко заседна в Етиопия. Министърът на развитието Мюлер беше принуден да прекара известно време в Западна Африка, а канцлерът трябваше да лети до Буенос Айрес с редовни полети и пропусна откриването на срещата на върха на Г-20. Светът се шегува с немците. Трябва да бъдат закупени нови самолети. Войските също са в лоша форма, що се отнася до военнослужещите, а ако новият бронетранспортьор веднъж стреля - той е един от малкото, които не се отнася към \"децата на понеделника\"*. ХАНС-ПЕТЕР БАРТЕЛС, упълномощен по бундесвера: :  Причината, поради която министърът наистина не трябва да се готви за неприятности, е, че никой не иска тази работа: твърде гръмка, твърде мръсна и малко слава.   Превод: М.Желязкова", "date": "2019.02.03", "title": "Над състоянието на бундесвера се смее целия свят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392251-%D1%81%D1%80%D0%B5%D1%82%D0%B5%D0%BD%D0%B8%D0%B5-%D0%B3%D0%BE%D1%81%D0%BF%D0%BE%D0%B4%D0%BD%D0%B5-%D1%81%D0%B2-%D0%BF%D1%80%D0%B0%D0%B2%D0%B5%D0%B4%D0%BD%D0%B8-%D1%81%D0%B8%D0%BC%D0%B5%D0%BE%D0%BD-%D0%B1%D0%BE%D0%B3%D0%BE%D0%BF%D1%80%D0%B8%D0%B5%D0%BC%D0%B5%D1%86-%D0%B8-%D0%BF%D1%80%D0%BE%D1%80%D0%BE%D1%87%D0%B8%D1%86%D0%B0-%D0%B0%D0%BD%D0%BD%D0%B0", "text": "  Четиридесет дни след     донесла своя Младенец в Йерусалимския храм според Мойсеевия закон, който заповядвал, всяко първородно от мъжки пол да бъде посвещавано или представяно на Бога (Изх. 34:19-20, Чсл. 18:15-16). Това било установено за спомен на избавянето на израилските първородни от смъртта, която поразила всички египетски първородни от човек до добитък (Изх 12:29). Затова всеки първородин като собственост на Господа бил длъжен с определена от закона цена да бъде откупен. А след навършване на 40 дни от рождението майката на първородния принасяла в жертва на Бога агне. Ако майката е бедна, принасяла гургулица или два гълъба. На този закон смирено се подчинила и света Богородица.     По това време в Йерусалим живеел един благочестив старец на име Симеон. Той с вяра очеквал идването на Месия – Христос, защото му било обещано от Светия Дух, че няма да умре, докато не види Христа Господен... Преданието разказва, че Симеон бил един от седемдесетте преводачи на старозаветния текст на Библията от еврейски на гръцки, които египетския цар Птоломей ІІ Филаделф (285-246 г. пр.Хр.) назначил с тази преводаческа задача. На Симеона се паднало да преведе книгата на пророк Исаия. И когато стигнал до глава 7 стих 14, помислил, че в еврейския текст има грешка, като е казано:   Посегнал да поправи думата Девица, но ангел Господен го спрял: \"Писаното е точно, затова нищо не поправяй! Ти няма да умреш, докато не видиш с очите си изпълнението на тия думи\". Сега по внушение на Светия Дух Симеон влязъл в храма, когато донясли Иисуса. Той Го взел на ръце и в пророческо вдъхновение извикал: \"Сега отпускаш Твоя раб, Владико, според думите си с миром, защото очите ми видяха Твоето спасение, което си приготвил пред лицето на всички народи, - светлина за просвета на езичниците и слава на Твоя народ Израиля!\" Йосиф и св. Дева се чудели на тия негови думи. А той, като ги благословил, обърнал се към Мария и казал:  (Лука. 2:25-35). Тия думи, тогава не напълно ясни за ония, които ги чули, са ни обяснени чрез земния живот на Спасителя. Той дал на народите нов закон – закона на любовта и благодатта, но Самия Той и Неговото учение станали за мнозина предмет на спорове и противоречия. А пресвета Богородица по време на страданията и кръстната смърт на своя Син преживяла такава скръб, че действително меч пронизал душата й. Освен св. Симеон, още и пророчица Анна познала в Младенеца Иисус обещания Месия – Христос. Анна, дъщеря Фануилова овдовяла млада, но не се омъжила втори път, а се посветила на служение на Бога, намирала се постоянно в храма и очаквала с твърда вяра идването на Спасителя. Като видяла Иисуса, тя започнала да слави Бога и да говори за Младенеца на всички, които очаквали избавление чрез Месия – Христос. Христовата църква причислила Сретение Господни към дванадесетте велики празници в годината, а на другия ден след този празник чества паметта на свети Симеон Богоприемец и на пророчица Анна. Този празник, установен още в ранните векове на християнството, започнал да се празнува особено тържествено от времето на византийския император Юстиниан Велики (527-565 г.).", "date": "2019.02.03", "title": "Сретение Господне Св. праведни Симеон Богоприемец и пророчица Анна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392252-3-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1451 г. - Мехмед II става султан на Османската империя.   1690 г. - Колонията в Масачузетс издава първите банкноти в САЩ.   1718 г. - Петър I лишава своя син Алексей от правото да наследи руския престол.   1754 г. - Търговци от Санкт Петербург и Москва подаряват на императрица Елисавета 76-каратов диамант в знак на благодарност за митническите облекчения в Русия.   1809 г. - Илинойс е формиран като отделна територия на САЩ.   1815 г. - В Швейцария започва промишлено производство на кашкавал.   1830 г. - Гърция получава независимост след турското робство.   1916 г. - При пожар изгаря зданието на канадския парламент в Отава.   1919 г. - В Париж се състои първото заседание на Обществото на народите.     1921 г. - Харалампи Джамджиев патентова в Прага модел самолет под името Бързолет.   1931 г. - В Нова Зеландия е регистрирано най-опустошителното в историята на страната природно бедствие - земетресение с 258 жертви.   1947 г. - В Аляска е измерена най-ниската температура на въздуха в цяла Северна Америка (-63 °С).   1954 г. - Елизабет II става първият британски монарх, посетил Австралия.   1957 г. - Френският химик от виетнамски произход Нгуен Бу Хои обявява за откриването на причинител на рак в тютюневия дим.   1958 г. - Белгия, Нидерландия и Люксембург създават митническия съюз Бенелюкс.   1959 г. - В самолетна катастрофа близо до езерото Клиър Лейк загиват музикантите Бъди Холи, Ричи Валънс и Биг Бупър.   1966 г. - Съветският непилотиран космически апарат Луна 9 става първият апарат в света, осъществил меко кацане и предал снимки от повърхността на Луната.   1967 г. - В Австралия е извършена последната екзекуция на осъден на смърт.   1969 г. - Ясер Арафат е избран за лидер на ООП.   1981 г. - Гру Харлем Брундтланд става първата жена - министър-председател на Норвегия.   1989 г. - В Парагвай, след 35-годишна диктатура, е свален генерал Алфредо Стреснер.   1994 г. - САЩ прекратяват икономическото ембарго над Демократична република Виетнам, наложено през 1964 г.   1998 г. - Американски военен самолет прелита ниско и прерязва кабела на лифт в курорта Кавалезе (Италия), една от кабините и пада и загиват 20 души.  ", "date": "2019.02.03", "title": "3 февруари, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392253-%D0%BA%D0%B0%D0%BA-%D0%B4%D0%B0-%D0%BB%D1%8A%D0%B6%D0%B5%D0%BC-%D1%83%D1%81%D0%BF%D0%B5%D1%88%D0%BD%D0%BE", "text": "Затрудненията при лъженето идват от това, че подсъзнанието ни работи самостоятелно и независимо от лъжите, които изричаме, затова и езикът на нашето тяло ни издава. Ето защо хората, които рядко лъжат, биват много бързо и лесно разобличавани, колкото и убедително да звучат думите им. В момента, когато започнат да лъжат, тялото им издава сигнали за наличие на противоречие и именно тези сигнали ни подсказват, че съответният човек не казва истината. По време на наричането на лъжата подсъзнанието излъчва нервна енергия, а тя предизвиква някакъв жест, който опровергава казаното.     Някои хора, в чиито професионални задължения влиза да лъжат — например политици, адвокати, актьори и телевизионни водещи — са постигйали такова съвършенство в преправянето на езика на своите тела, че лъжите им вече трудно могат да бъдат „видени“ и затова онези, които ги слушат, се хващат на въдицата им, налапват стръвта и потъват. Как го постигат ли? По един от следните два начина.  Първи начин : упражняват се да си създадат навика, докато изричат някаква лъжа, да правят само онези жестове, за които хората „имат чувството“, че са истинни. Но този метод изисква дълго и упорито практикуване и може да ви осигури успех само ако сте изричали безкрайно много лъжи за един по-продължителен период от време.  Втори начин : стараят се, докато изричат лъжата, да не правят абсолютно никакви жестове — нито положителни, нито отрицателни. Но и това също може да бъде постигнато доста трудно. При удобен случай си направете следния простичък тест. Нарочно започнете най-убедително да лъжете някой ваш познат, като междувременно полагате съзнателни усилия да потискате всички жестове на тялото си през цялото време, докато то е пред очите му. А после просто го попитайте дали ви е повярвал. Отговорът му не бива да ви изненадва. Защото дори да успеете да потиснете съзнателно по-забележимите движения и жестове на тялото си, то все пак ще излъчва поредица от микросигнали, които ще предупреждават събеседника ви, че го мамите. Сред тези издайнически микросигнали са неволното трепване на някой лицев мускул, неподлежащото на контрол разширяване и свиване на зениците, лекото изпотяване по веждите, порозовяването на бузите, по-бързото мигане на клепачите и редица други микроскопични жестове. Изследвания, проведени с помощта на забавена камера, показват, че понякога тези микрожестове се появяват само за частица от секундата. Ето защо единствено хората, чиято професия е да интервюират другите, продавачите професионалисти и онези, за които казваме, че са „надарени с интуиция“, са в състояние да отчитат със съзнанието си тези микрожестове по време на разговор или преговори по някаква сделка. Най-преуспелите интервюиращи или продавачи са онези, които са постигнали съвършенството да развият на съзнателно ниво заложената в човешкото подсъзнание способност за долавяме на микросигналите от езика на тялото, така че да могат да „разгадават“ събеседниците си по време на личните срещи очи в очи. Следователно, за да можете да лъжете успешно, ще трябва да скривате някъде тялото си, за да не се вижда. Затова именно при полицейските разпити слагат заподозрения да седне на стол насред помещението или под силна лампа, което позволява на следователите да виждат съвсем ясно цялото му тяло и да забелязват издайническите микросигнали, когато ги лъже. Естествено много по-лесно е да излъжете, ако седите зад бюро (при което тялото ви е отчасти прикрито), ако говорите, надничайки над ограда или иззад затворена врата. А най-добре се лъже по телефона!", "date": "2019.02.03", "title": "Как да лъжем успешно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392254-%D0%BB%D0%B8%D0%B2-%D0%B1%D0%BE%D0%B5%D1%80%D0%B5-%E2%80%93-%D0%B7%D0%B0-%D0%BA%D0%BE%D1%81%D0%BC%D0%BE%D1%81%D0%B0-%D0%B8-%D0%BF%D0%BE%D0%BA%D0%B5%D1%80%D0%B0", "text": "Лив Боере е известна в покер средите като една от най-добрите жени-играчи, но нейната първа страст е астрономията. Интересът към науките съпътства Лив още от ученическите и години, като следването и е естествено продължение на нейните интереси. Британката завършва с астрофизика в Манчестърския университет с отличие, като през третата година прави дисертация свързана с откриването на гравитационните вълни. През 2005 се запалва по покера след участие в риалити шоу като играта става нейно поприще. Въпреки това, Боере не обръща гръб на науката като поддържа блог, в който разисква теми от света на играта и науката. В един от блог постовете Лив обяснява кое я е насочило към астрономията. Като малка баща и я съветва да гледа на проблемите с перспектива, т. е. като безпристрастен наблюдател. Паралелът със звездите, които наблюдаваме отдалеч, остава в съзнанието на Лив, като астрономията се превръща в занимание, което я  . „Ако редовно се подсещаме за големината на космоса и крехкостта на нашата малка планета, ще добием перспективата, от която отчаяно се нуждаем, за да спрем да бъдем толкова лоши един с друг“, пише Боере. Освен за силата на космоса да променя съзнанието ни, Боере пише и за парадокса на Ферми. За нея това е „една от любимите теми, по които да мисли когато има свободно време“. В своите съждения, Боере размишлява върху парадокса от гледна точка на „бариерата“, която би попречила на развитието на живот на други планети. Дали нашата планета е  , които не съществуват никъде другаде? Или пък живота на Земята е само временен и човечеството ще бъде унищожено в бъдеще от човешко или космическо събитие? Може би има безброй други цивилизации, които нямат желание или нужда да търсят живот извън собствения? Това са само някои от въпросите, които поставя парадоксът на Ферми и които са грабнали интереса на Лив Боере. Любимата и теория остава предположението, че има извънземни цивилизации, които са толкова напреднали в сравнение с нас, че ние не можем да възприемем и забележим тяхното съществуване. Освен чрез своя блог,   разпространява научния си опит и чрез платформата TEDx като тя вече два пъти е имала участие в нея. През февруари англичанката представи интересна теория свързана с вероятностите и как хората се разминават в своите виждания относно възможността нещо да се случи. По време на лекцията Боере дори предостави схема, която, ако бъде универсално следвана, би довела до по-малко междуличностни конфликти. През март Боере отново бе поканена да говори пред публиката на TED, като този път тя сподели три урока за живота, които е научила от покера. Въпреки своето безгранично любопитство към науката, а може би именно поради него, Боере е най-известна със своите покер успехи. Към момента англичанката е титулувана като най-добрия покер играч сред дамите. Лив е натрупала над $3,6 млн. печалби от първото си участие на турнир на живо през 2007. Неведнъж Боере е споделяла за връзката между науката и играта на карти, като тя подхожда методологично при надиграването на своите противници. Преди две години тя изнесе лекция в клуба по дебати Oxford Union Society, по време на която представи в графичен формат как отиграванията на една и съща ръка зависят от стила на игра на опонентите. По време на събитието Лив наблегна на това как се различава „оптималната теория на игрите от оптималния играч“. За Лив покерът и науката не са два различни свята а едно цяло. Комбинативното и ориентирано към детайлите мислене, което развива науката са от съществено значение за добрата игра. Астрофизиката пък носи успокоение за Лив, като гледайки звездите тя си припомня колко маловажни са земните вълнения.", "date": "2019.02.03", "title": "Лив Боере – за Космоса и покера"}
{"url": "http://www.classa.bg/%D1%81%D0%B2%D1%8F%D1%82/item/392246-%D1%81%D1%82%D1%80%D0%B0%D1%85%D1%8A%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Излизането на САЩ от Договора за ракетите хвърли Европа в тревога от нова въоръжена надпревара. Мнозина предупреждават за нуждата от диалог с Москва и Вашингтон, но надежди почти няма.         САЩ официално обявиха, че ще се оттеглят от Договора за ликвидиране на ракетите със среден и малък обсег на 2 август 2019 г., като за това решение обвиниха Русия в нарушаване на споразумението. Междувременно външните министри на ЕС все още не са сигурни как да реагират. Някои се страхуват от началото на нова надпревара във въоръжаването, докато други предупреждават, че трябва да се положат всички усилия за спасяването на договора. Засега обаче не са предприети конкретни стъпки към тази цел.     През последните седмици германският външен министър Хайко Маас се опита да спаси сделката, като специално отпътува до Москва, за да обсъди въпроса с руския си колега Сергей Лавров. Разговорите не доведоха до резултат - както и тези във Вашингтон. Германската канцлерка Ангела Меркел, която има много по-голям опит и международно влияние, вероятно би могла да разговаря с руския президент Владимир Путин, за да проучи какви са възможностите за подновяване на преговорите. Като конкретна инициатива от страна на Германия външният министър Маас предложи конференцията за разоръжаване през март в Берлин да осигури форум за подновяване на разговорите - въпреки че фокусът на срещата не са ракетите със среден обхват, а по-скоро заплахите от въоръжените безпилотни самолети, убийствени роботи и други подобни оръжия. Маас заяви, че Китай трябва да бъде включен във всички преговори, тъй като Пекин значително допринася за глобалната надпревара във въоръжаването. Той се надява, че конференцията ще бъде първата стъпка към създаването на нови споразумения за разоръжаване, въпреки че до този момент не е ясно дали ключовите играчи ще приемат поканата и ще присъстват на събитието.     Германският опит - безуспешен Въпреки мрачните изгледи, Маас не вярва, че историята ще се повтори. \"Студената война приключи. Решенията от онези времена са напълно неподходящи да отговорят на днешните предизвикателства\", твърди Маас. Неговият предшественик Зигмар Габриел не е толкова сигурен. Пред германското издание \"Тагесшпигел\" той заяви, че смята края на Договора за непосредствена заплаха за единството на ЕС, която би могъла да подкопае общата му програма за външна политика и сигурност. Страните от Източна Европа се съмняват в готовността на техните западни партньори да ги защитят в случай на атака от страна на Русия. Ето защо ЕС трябва да разположи на тези територии повече конвенционални войски, поемайки по-голяма отговорност в гарантирането на сигурността в региона. От друга страна, според Зигмар Габриел, ЕС трябва да призове САЩ да разреши инспекции на ядрения си арсенал като признак за добра воля, за да убеди Русия да последва примера. Междувременно литовският външен министър Линас Линкевичус няма никакво съмнение кой е отговорен за настоящата криза - според него, от години има \"ясни доказателства\", че Русия нарушава договора. Американците от години се опитват да накарат Русия да се съобразява с договора, но безуспешно. Освен това руснаците нарушават и много други споразумения - според Линкевичус списъкът е дълъг. Страховете на балтийците Външният министър твърди още, че \"новата надпревара във въоръжаването носи по-малко стабилност и повече несигурност\", но засега няма ясна алтернатива. Линкевичус обвинява Русия в постоянно пресичане на червените линии. Всъщност Литва и другите балтийски държави, заедно с Полша, отдавна се оплакват от военната позиция на Русия и настояват за разполагане на американски ракети със среден обсег в Европа, ако това се наложи. Министърът на външните работи на Люксембург Жан Аселборн също зае позиция по въпроса: \"Географски, ние сме тези, които ще страдат, ако въоръжаването отново е на дневен ред.\" Европейският съюз няма друг избор, освен да действа като посредник между Вашингтон и Москва, тъй като блокът е впримчен в хватката на двете велики сили. Въпреки това \"дебатите за нова надпревара във въоръжаването ще разпокъсат отново Европа и ще я отслабят\", предупреждава Аселборн. Върховният представител на ЕС по външните работи и политиката на сигурност Федерика Могерини от своя страна подчерта, че Европа има най-голяма полза от сигурността, гарантирана от договора за ликвидиране на ракетите със среден и малък обсег, и следователно най-много може да загуби. \"Това, което определено не искаме да се случи, е нашият континент отново да се превърне в бойно поле или в място, където други свръхсили воюват помежду си. Тези времена вече са история. Не искаме и да си помислим, че могат да се върнат.\" Тези думи изразяват както надеждите, така и страховете на европейците.   ", "date": "2019.02.03", "title": "Страхът на Европа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392240-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Работете върху грешките, които ви пречат да предприемете решителни действия. Ако вземете предвид всичките недостатъци и се фокусирате върху нюансите, може да балансирате вашите дела и личната сфера. Възможно е, да получите награда за минала работа. Не бъдете скромни в желанията, ако въпросът касае покупките. ТЕЛЕЦ ( 21 април - 21 май )  Днес, ще трябва да управлявате не само собствените си дела, но и тези на близки роднини. Въпреки, че за вас това не е тежко бреме, а приятни мигове. Задълбочавайки се във вашия вътрешен свят, ще откриете много интересни възможности. Особено в творчеството. В семейния живот, отново ще се убедите, колко много ви ценят и уважават, съпруга и децата. БЛИЗНАЦИ ( 22 май - 21 Юни ) Препоръчително е, да бъдете по-близо до тези, с които работите в един екип. Не мислете, че някой се опитва да ви \"подхлъзне\", защото това е плод на вашата фантазия. Импулсивните действия в любовта, ще ви направят още по-уязвими. Имайте предвид, че всеки намек за обида от ваша страна, ще бъде възприеман като желание за бягство.   РАК ( 22 юни - 23 юли ) Трябва да хармонизирате способностите си с желанията, за да не попаднете в капана на собствените си илюзии. Не харчете твърде много, за да укрепите финансовото си положение. Спестявайки натрупаните средства, ще може да си купите това което желаете. Колективната работа днес, ще бъде много по-ефективна. ЛЪВ ( 24 юли - 23 август ) Възможно е днес, да сте в мрачно настроение, което ще доведе до серия от непредсказуеми и трудни ситуации. Животът не стои на едно място, така че не се опитвайте да спрете потока от информация и чувства. Един добър ден за пътуване по лични въпроси, общуване с нови хора и благородни дела. Вечерта, ще научите нещо важно за роднина. ДЕВА ( 24-ти август - 23 септември ) Трябва да излезете отвъд рамките на убежденията, до които сте се придържали преди това. Ако не искате да нарушите идилията в личната сфера, тогава бъдете емоционално сдържани. Има шанс да увеличите доходите си, благодарение на допълнителна работа. Вечерта, може да бъдете поканени на среща от човек, който отдавна търси благоволението ви. ВЕЗНИ( 24 септември - 23 октомври) Очаква ви изпълнение на планираните планове, както и финансовото благосъстояние. Внимателно работете с електричество и режещи предмети, в противен случай са възможни сериозни наранявания. Пестете силите и вътрешните си резерви за големи постижения. От развлечения е по-добре да се въздържате, за да не си развалите настроението. СКОРПИОН ( 24 октомври - 22 Ноември ) Очаква ви не само печалба от основната ви работа, но и полезни предложения за социални събития. С конкурентите се дръжте достойно и любезно и ги държите по-близо до себе си. Тактическия подход към ежедневните въпроси, ще ви помогне да постигнете това, което преди това сте отлагали или е изглеждало безполезно.   СТРЕЛЕЦ ( 23 Ноември - 21 Декември ) Изключете физическото натоварване, засилете имунитета си и се занимавайте с духовни практики. Ако не искате да стигнете до нервен срив, тогава спокойно реагирайте на всичко, което се случва на работното място. Подходящ ден за почистване на дома, комуникация с децата и грижи за домашните любимци. Може да организирате и пътуване сред природата. КОЗИРОГ (22 Декември - 20 януари ) Не трябва предварително да мислите, за последиците в любовните дела. Ако сърцето ви каже, че сте на прав път, слушайте го. Може да промените имиджа си, да посетите козметичен салон и да актуализирате гардероба си. Всичко ново, ще ви донесе много приятни емоции. Дори малките удоволствия, ще ви направят щастливи.  ВОДОЛЕЙ ( 21 януари -  19  февруари ) Очаква ви укрепване на авторитета сред колегите, мащабни проекти и печалби. Денят, ще благоприятен от всички страни, ако не започнете да планирате нещата. Емоционалните изблици в любовта, ще позволят да откриете в себе си това, което се крие в дълбините на душата ви. Като отпуснете емоциите си, отново ще докажете на партньора си, колко много го обичате.   РИБИ ( 20 февруари - 20 март ) Очаква ви, много интересна и обещаваща работа, така че не бива да се разсейвате от дреболии. Финансовите загуби, ще са незначителни, поради което може да си купите нещо желано и полезно. Работейки в екип, ще докажете своите умения, ще координирате действията си с другите и ще планирате нови проекти за бъдещето.", "date": "2019.02.03", "title": "Дневен хороскоп 3 февруафи"}
{"url": "http://www.classa.bg/%D1%81%D0%B2%D1%8F%D1%82/item/392241-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%BB%D1%8F%D0%B2%D0%BE-%D0%BC%D0%B0%D0%B4%D1%83%D1%80%D0%BE-%D0%B5-%D0%BF%D0%BE-%D0%B2%D0%B0%D0%B6%D0%B5%D0%BD-%D0%BE%D1%82-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%B8%D1%82%D0%B5-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%86%D0%B8", "text": "В известната си книга \"Структурата на научните революции\" американският философ,  Томас Кун обяснява, че научното познание се получава постепенно, в рамките на теоретичните парадигми, които позволяват тълкуването на естествения свят. Но тези парадигми, предупреждава той, понякога могат да се превърнат в капаци, пречещи ни да виждаме нови явления, които не отговарят на собствените ни възгледи и стереотипи.     Перфектен пример за това е как голяма част от Лявото по света продължава да вижда чависткия режим във Венецуела, воден от Николас Мадуро единствено през призмата на дихотомията.  Те продължават да гледат на цялата картина единствено в бинарни противопоставяния - бедни срещу богати, бели срещу цветнокожи, империализмът на янките срещу боливарската революция, капитализъм срещу социализъм/комунизъм... За мнозина в ляво, особено сред южноамериканските държави, Боливарианската система все още се разглежда като някакво смело предизвикателство към Международния валутен фонд. В Чили левицата обвинява за икономическия колапс на Венецуела същите конспиративни сили, които свалиха президента Салвадор Алиенде през 1973 година, пренебрегвайки огромните съществуващи във Венецуела проблеми. Дихотомията се простира до испанската партия Подемос, Лейбъристката партия във Великобритания и известния ляв интелектуалец Ноам Чомски. Никой от тях обаче не е склонен изглежда да отправи един наистина критичен поглед към ситуацията.  Те искат да видят цялостната картина като битка между Доналд Тръмп и Николас Мадуро, без да спират да обмислят, че венецуелците сами може да искат промяна в държавата си. Иначе казано - подкрепата на лявото е за режима на Мадуро, а не толкова за самите хора, живеещи във Венецуела, които трябва да се справят с все по-голямата бедност в страната. Левите просто продължават да възприемат света със стереотипите от Студената война и през борбата за венецуелския нефт. Това е погрешна парадигма, която не може да обясни събитията на терен. Чавизмът дойде на власт в страната през 1998 г. с рязвятия флаг на международния социализъм. Но той не дойде сам. Към Уго Чавес тогава се присъединиха и военните, които откриха, че може да се утвърдят на власт като се нарекат леви. Така чавизмът изрично определи себе си (по съвет на Норберто Сересоле - аржентинския съветник на покойния президент Уго Чавес) и като гражданско, и като военно движение. Благодарение на това и на високите цени на петрола, новата власт осуети опита за преврат през 2002 г. и успя да смаже политическата опозиция за известно време. Но в крайна сметка тя започна да губи позиции. През 2007 г. покойният Уго Чавес (президент от 1999 до 2013 г.) претърпя първата си голяма електорална загуба.  На референдума за премахване на ограничението за допустимия брой на президентските мандати идеята му беше да преработи конституцията, която сам беше наложил в държавата. Чавес не обърна внимание на резултатите и въпреки загубата това промени конституцията. Пет години по-късно, и борейки с рака, той спечели изборите през 2012 г., но това щеше да бъде последната му победа. По заповед на Куба той определи Мадуро за свой наследник. Смъртта на Чавес през 2013 г. доведе до скъсването на партията и властта с някои от частите на обществото, които преди това бяха гръбнака на чавизма. Районът Сукре близо до Каракас, един от най-бедните квартали на целия континент, се обърна срещу движението. Други го последваха, а през 2015 г. - срещу всички очаквания и въпреки всички действия на режима, опозицията получи контрол над парламента. Мадуро отговори, като анулира парламента и създаде собствено Учредително събрание чрез измамни избори. Останалото е история. Хватката на новия режим се затегна върху хората и опозиционно настроените, когато цените на петрола паднаха и бедността заля страната. Повече от 400 политически опоненти бяха вкарани в затвора без съд, а над 100 студенти бяха застреляни по улиците по време на протестите. Десетки медии бяха затворени. Болниците останаха неглижирани. Хиляди тонове храна, разпределяни (по принцип) от държавата, бяха оставени да изгният в пристанищата, докато честото прекъсване на тока и на водата правеше живота в страната още по-труден за обикновените граждани, опитващи се просто да преживеят на фона на изчезващите доходи. В резултат на това над 3 милиона венецуелци избягаха от страната в съседните държави, предизвиквайки в Южна Америка своеобразна мигрантска криза, подобна на тази в Европа. Много от бягащите дори тръгваха на път пеша с малкото си останала собственост, която могат да пренесат със себе си.  Големият въпрос - къде тогава беше международното ляво? Къде бяха всички онези идеолози, които сега излязоха да се борят в защитата на Мадуро? Без съмнение - заети с преправяне на старите си парадигми и с обвиняване на капитализма и глобалните империалистки сили...", "date": "2019.02.03", "title": "За глобалното ляво Мадуро е по-важен от обикновените венецуелци"}
{"url": "http://www.classa.bg/%D1%81%D0%B2%D1%8F%D1%82/item/392242-%D1%85%D0%BE%D1%80%D0%B0%D1%82%D0%B0-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%BC%D0%B8%D1%81%D0%BB%D1%8F%D1%82-%D0%B8-%D0%BA%D0%BE%D0%BB%D0%BA%D0%BE%D1%82%D0%BE-%D0%BF%D0%BE%D0%B2%D0%B5%D1%87%D0%B5-%D0%B7%D0%B0%D0%BA%D1%8A%D1%81%D0%B2%D0%B0%D1%82,-%D1%82%D0%BE%D0%BB%D0%BA%D0%BE%D0%B2%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE-%D0%B8%D1%81%D0%BA%D0%B0%D1%82-%D0%B4%D0%B0-%D0%BC%D0%B8%D1%81%D0%BB%D1%8F%D1%82", "text": "\"Вдигнете данъците на богатите!\" Призивът на кандидатката за президент на САЩ Елизабет Уорън и на младата звезда на демократите Александрия Окасио-Кортес отеква остро и събира ръкопляскания на прогресивни, леви либерали, социалисти и борци за социална правда и равенство. Макар в глобален мащаб да се говори за засилването на дясното и на консерватизма, този възход до голяма степен стъпва върху социалната идея за ляво и дясно и се противопоставя на идеите на глобализма и политиките на идентичността. И за тях някои леви апели за регулации на големия бизнес и едрите собственици, по-големи данъци за богатите и повече изисквания към тях за социална отговорност. Иначе казано, това е времето на Анти-Айн Ранд. Американската писателка и философ, родена на 2 февруари 1905 г. в Русия е станала символ на идеологията на абсолютната свобода.  В своята философия, определяна като обективизъм, тя защитава правото на лична свобода и личната собственост, издигайки на преден план идеята за разумния егоизъм, който бута човечеството напред.     Мъдростта на Айн Ранд и идеята за разумния егоизъм   В основата си нещата са прости - който не работи, не трябва да яде, ако решим да се обърнем към българските приказки. Човек сам е отговорен за собственото си щастие и за собствения си успех и никой не му е длъжен. Ранд издига идеята за силата на духа и личността, за човека, който ще грабне своето и ще защити личния си интерес. За нея колективизмът, идеята за общите решения рано или късно води до проблеми - в колектива личната отговорност се размива, а с това идват и слабите характери, които се крият зад идеята за общото благо. Не, Ранд много по-добре разбира личното благо, което тика света напред. Защото в трудни времена, общността винаги се намира под крилото на единици, на онези малцина, които с труд, воля, хитрост и мисъл, са извоювали своето място. И, подобно нейния Атлас, носят обществото на раменете си. Разбира се, към тези идеи винаги може да се подходи и с критика (не малко критика дори), но това, което Айн Ранд проповядва, си заслужава да бъде помнено - и това е, че силата на духа, волята и упоритостта винаги водят напред. И липсата на тяхната проява не трябва излишно да се възнаграждава. А за тази идея собствените й думи говорят най-добре:  \"Истината не е за всички хора, а само за онези, които я търсят.\" \"Човек не получава на земята нищо наготово. Всичко, от което се нуждае, трябва да бъде произведено. И тук човек се изправя пред същностната алтернатива: той може да оцелее по един от двата начина - или чрез самостоятелна дейност на своя разум, или като паразит, захранван от умовете на другите.\" \"Парите са само инструмент. Те ще ви заведат където поискате, но не могат да ви заменят като шофьор.\" \"За да каже някой \"аз те обичам\" на някого, трябва първо да може да каже \"аз\".\" \"Егоистът в абсолютния смисъл не е човек, който жертва другите. Той е човек, който стои над необходимостта да използва другите по какъвто и да е начин.\" \"Всяко нещо винаги има две страни - едната е права, а другата - грешна. Тази по средата е винаги дяволска.\" \"Всички животински видове учат малките си на изкуството на оцеляването: котките, които учат котетата да ловуват, птиците, които влагат такива огромни усилия в това да научат пиленцата да летят... а човекът, чийто инструмент за оцеляване е умът, не просто се проваля в това да научи детето да мисли, а посвещава цялото му образование на целта да унищожи разума му, да го убеди, че мисълта е безполезно зло, преди още да е започнало да мисли.\"  \"Право номер едно в света е правото на егото. Първото задължение на човека е задължението към самия себе си. Негов нравствен закон е никога да не поставя първостепенната си цел в зависимост от други хора.\" \"Няма друг начин да обезоръжиш един човек, освен чрез вина. Чрез онова, което самият той е приел като вина. Ако човек някога е откраднал и стотинка, можеш да му наложиш наказание, предвидено за банков обирджия, и той ще го приеме. Ще понесе всякаква мизерия, ще мисли, че не заслужава друго. Ако на света няма достатъчно вина, трябва да я създадем. Ако научим човек, че е лошо да се гледат пролетни цветя, а той ни повярва и после го направи, ще можем да правим с него каквото поискаме. Той няма да се защитава. Няма да мисли, че заслужава защита. Няма да се бори. Но да ни пази Господ от човека, който живее по собствените си стандарти. От човека с чиста съвест. Той е човекът, който ще ни победи.\" \"Независимостта е единствената мяра за добродетел и стойност. Важното е какъв е човекът и как се развива, а не какво е направил или не за другите. Няма заместител на личното достойнство. Няма друг стандарт за лично достойнство, освен независимостта.\" \"Хората не искат да мислят. И колкото повече закъсват, толкова по-малко искат да мислят.\" \"Какво е морал? Преценка, с чиято помощ да различаваш правилното от неправилното, поглед, с който да виждаш истината, кураж, за да действаш в съгласие с нея, себеотдаване на доброто, почтеност, да защитаваш доброто на всяка цена.\" \"Най-малката единица на земята е индивидът. Тези, които отричат правото на всеки, не могат да претендират, че са защитници на малцинствата.\" \"Лъжата е акт на отказване от самия себе си, защото човек се отказва от реалността в полза на човека, когото лъже, превръща го в свой господар и се осъжда от този момент нататък да имитира онази реалност, която според възгледите на другия трябва да се имитира. И ако човек придобие непосредствената си цел с цената на лъжата - цената, която плаща, е разрушението на онова, на което тази печалба е трябвало да служи. Човекът, който лъже света, става незабавно негов роб.\" \"Госпожице Тагарт, знаете ли какъв е отличителният белег на второкачествения човек? Обида от достиженията на друг човек. Тия докачливи посредствени типове, които седят и треперят да не би нечия друга работа да се окаже по-велика от тяхната, те нямат и представа за самотата, която настъпва, щом стигнеш върха. Самотата да не срещнеш свой равен - ум, който да уважаваш и достижение, на което да се възхитиш.... Те нямат начин да разберат какво е чувството, когато си заобиколен само от низшестоящи. Омраза? Не, не е омраза, а отегчение - ужасно, безнадеждно, изцеждащо, парализиращо отегчение.\" \"Винаги съм искала хората, които харесвам, да имат едно качество. Свободният дух. Няма нищо по-важно.\" \"Наблюдавайте парите. Парите са барометър за достойнствата на обществото. Когато видите, че покупко-продажбите се извършват не със съгласие, а по принуда; когато видите, че за да произвеждате, ви е нужно разрешението на някой, който не произвежда нищо; когато видите, че парите се стичат при онези, които търгуват не със стоки, а с влияние; когато видите, че някои хора стават по-богати чрез подкупи и облагодетелстване, отколкото чрез работа, и вашите закони не закрилят вас от тях, но закрилят тях от вас; когато видите корупцията да се възнаграждава, а честността да се превръща в саможертва - тогава трябва да знаете, че обществото ви е обречено.\" \"Когато човек действа от съжаление противно на правдата, наказва доброто заради злото; когато човек спести страданието на виновния, то принуждава да страдат невинните.\"", "date": "2019.02.03", "title": "\"Хората не искат да мислят. И колкото повече закъсват, толкова по-малко искат да мислят\""}
{"url": "http://www.classa.bg/%D1%81%D0%B2%D1%8F%D1%82/item/392243-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BE%D1%82-%D0%BC%D0%B0%D0%B4%D1%80%D0%B8%D0%B4-%D1%81%D0%B0%D1%89-%D0%B4%D0%B8%D0%BA%D1%82%D1%83%D0%B2%D0%B0%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B7%D0%B0-%D0%B2%D0%B5%D0%BD%D0%B5%D1%81%D1%83%D0%B5%D0%BB%D0%B0", "text": "Испанският външен министър разказа как резкият обрат в позицията на страната му спрямо Каракас дошъл след пряк американски натиск, упражняван и спрямо целия ЕС         Учудилият мнозина международни анализатори рязък обрат в позицията на Испания спрямо кризата във Венесуела, настъпил през последната седмица, вече получи своето обяснение. Испанският вестник   разгласи днес откровения разказ на испанския външен министър Жозеп Борел, който споделил в парламента в Мадрид какъв силен натиск за смяна на линията е оказал посланикът на САЩ в страната Дюк Бюкън Трети.   Важно е да се знае, че позицията на Испания винаги е играла решаваща роля за изграждането на отношението и политиката на целия ЕС спрямо събития и процеси в държавите от Латинска Америка. Доскоро линията на Мадрид, многократно отстоявана публично именно от Жозеп Борел, беше за посредническа мисия на ЕС във венесуелската криза, която да стимулира и подпомогне диалога между правителството и опозицията за намиране на мирен и демократичен изход. С оглед и на високия личен авторитет на общоевропейско ниво, с който Борел разполага още от времето, когато беше председател на Европарламента, този негов подход бе възприет и от висшата представителка на ЕС за външната политика Федерика Могерини. Борел успя също да координира пет европейски страни като инициаторки за започване на вътрешновенесуелски диалог – наред с родната му Испания това са също Португалия, Италия, Франция и Холандия. За предстоящо задействане на групата се заговори и конкретно на срещата на външните министри от ЕС на 21 януари.   Вашингтон обаче вече е имал други планове. В статията си  ”, „Ел Паис” разказва как се е действало за осъществяването им. Текстът е изграден върху изявления на министър Жозеп Борел и информация от дипломатически и правителствени източници на медията. Според изданието Съединените щати са предупредили испанските власти чрез посолството си за предстоящото самопровъзгласяване на председателя на венесуелското Национално събрание Хуан Гуайдо за „временен президент” и за намерението на Вашингтон да го признае незабавно. Предупреждението идва на 23 януари, часове преди събитията да станат факт.   Когато всичко вече се случва, Борел тъкмо обсъжда с гостуващия му външен министър на Португалия Аугусто Сантос Силва задействането на споменатата европейска група за вътрешнополитически диалог във Венесуела. Трябва да се има предвид, че около половината от близо 600-те хиляди граждани на ЕС, живеещи във Венесуела, са тъкмо испанци и португалци. Научавайки, че Вашингтон е признал Гуайдо за „временен президент” по-малко от четвърт час след самопровъзгласяването му, Борел реагира със следната фраза: „Няма да се хвърляме да следваме никого”. Аугусто Санто Силва допълва в същия дух: „За нас не е достатъчно, че САЩ са признали Гуайдо”. И двамата споделят общото мнение, че трябва да продължат да работят в избраната посока и да съхранят единството на ЕС.   Но по-късно същия ден на Борел му се налага да напусне конференция, на която присъства, за да отговори на настоятелно обаждане от посолството на САЩ в Мадрид – посланикът Дюк Бюкън Трети държи да се види с него. По този повод министърът звъни за консултация и на премиера Педро Санчес, който в онзи момент е на Световния икономически форум в Давос.   На следващия ден – 24 януари, Борел се среща с американския посланик. Според източниците на „Ел Паис” Дюк Бюкън Трети изтъкнал, че Вашингтон придава много голямо значение на ролята на Испания и Португалия във венесуелската криза и на тяхното влияние в ЕС по същата тема. Посланикът директно отправил две искания – незабавно да бъде признат „временния президент” Хуан Гуайдо и да се прекъснат всякакви канали за търсене на диалог с Николас Мадуро, когото Вашингтон смята за нелегитимен държавен глава. „Ел Паис” цитира и казаното от Жозеп Борел в испанския парламент тази сряда, на 30 януари: „Съединените щати са категорични и ни дадоха да разберем, че вече няма място нито за повече посредничество, нито за повече подпомагане, нито за повече разговори, нито за нищо”.   Борел допълва още, визирайки замисляната група за вътрешновенесуелски диалог: „Бяхме задвижили през последните месеци тази идея (…). Бяхме на крачка тя да стане факт (…), но събитията промениха обстоятелствата и трябваше да нагодим действията си към тях”. Ето така на 25 януари шефът на испанската дипломация за изненада на мнозина провъзгласява, че страната му ще признае Гуайдо, ако „в разумно кратки срокове” (те тогава не са конкретизирани) Мадуро не проведе нови избори под международен контрол.   Междувременно в Давос премиерът Педро Санчес се среща с президентите на споделящи американската линия спрямо Каракас държави – Колумбия, Коста Рика и Еквадор. А после провежда и телефонен разговор директно с Хуан Гуайдо. След което на 26 януари за първи път прави лични изявления по венесуелската тема – също изненадали наблюдателите с твърдостта си. Санчес отправя„ултиматум” към Мадуро, че ще признае Гуайдо, ако до 8 дни не бъдат обявени свободни избори във Венесуела. „Ел Паис” припомня, позовавайки се пак на своите източници, че и преди този обрат позицията на премиера и на външния министър спрямо Венесуела се е разминавала. Санчес не искал да изпада от общата вълна, водеща към разрив с управлението на Мадуро и следвана в Испания от такива политически сили като Народната партия и „Сюдаданос”. Притеснявал се също, че френският президент Еманюел Макрон вече открито отправял словесни нападки към Мадуро, а от официален Мадрид не се чувало нищо такова. Така че явно на 26 януари просто е дал гласност на всичко, което отдавна е искал да каже.   „Ел Паис” обяснява и въздържаната дотогава позиция на испанското външно министерство. Тя била продиктувана не само от притеснения за непредвидимите последици от предприемането на една такава безпрецедентна стъпка като признаването на самопровъзгласил се „временен президент” – акт, влизащ в разрез с ключовия принцип на испанската външна политика, че може да се признава или не единствено самоопределението на държави, но не и на управници. Имало е и чисто прагматични аргументи – как така ще се признава „президент”, който не контролира държавния апарат, и ще се късат връзките с една власт де факто, макар и да не се признава нейната легитимност.   Очевидно е, че тези колебания в Мадрид вече са изоставени като официална позиция. На срещата на външните министри в Букурещ вчера, 31 януари, Борел е потвърдил, че Испания ще признае Гуайдо идващия понеделник, когато свършват осемте дни от „ултиматума” към Мадуро.   Все пак на тази среща бе обявено и сформирането на една   между европейски и латиноамерикански държави, която да търси решаване на кризата във Венесуела чрез диалог, но тя вече е доста далеч и като цели, и като състав от онази, която първоначално беше лансирал Борел. „Ел Паис” цитира към края на статията си и казаното от испанския външен министър по повод въпросната нова група, в която той очевидно иска да вижда някакво продължение на своята идея: „Макар някои по-мощни играчи да казват, че вече не е време за посредничество, ние вярваме, че това може да е полезно”.   За финал на своята публикация, „Ел Паис” е избрал да цитира показателно изречение от статия на американския посланик Дюк Бюкън Трети,  на 31 януари, в друг голям испански вестник –  . То гласи следното: „Времето тича срещу демокрацията във Венесуела”. Посланикът изрично набляга в статията си и че „само чрез единство и бързи действия” САЩ и ЕС можели да променят обстановката във Венесуела.   Няма как да не се съгласим с колегите от „Ел Паис”, че статията е показателна колко много бърза Вашингтон да реши венесуелската криза по свой вкус. Как да не бърза – нали с всеки изминал ден все повече проличава каква брутална и безотговорна игра е това с цялата система на международното право и със съдбата на самата Венесуела. А ето, че след тази публикация лъсва и по какъв безпардонен начин САЩ действат дори с европейските си съюзници. Отделен въпрос е, разбира се, защо те така лесно се поддават на този натиск. И на задаващите се избори за Европейски парламент сигурно доста граждани ще си го зададат…   Вчера вече се видя как настоящият състав на Европарламента с изтичащ мандат взе срамното за демокрацията и „европейските ценности”   да признае за „временен президент” самозванеца Хуан Гуайдо, зад когото наистина не стои нищо друго, освен мощното рамо на САЩ. Решението бе одобрено при гласуване на намиращите се в пленарната зала 631 евродепутати от общо 751. 439 от гласувалите се обявиха „за” признаването на Гуайдо, 104 бяха „против”, въздържаха се 88.   С пълно единодушие гласуваха членовете на най-голямата група в ЕП, която е и вносителка на предложението за признаване на Гуайдо – Европейската народна партия. „За” Гуайдо очаквано бе и групата на британските и полските консерватори. Сред групата на социалистите и демократите, която предварително беше обявила, че също ще подкрепи венесуелския самозванец, все пак се намериха „предатели” – над дузина от социалистите са гласували „против”, а над 30 са се въздържали. Сред либералите „против” са били двама, въздържалите се – трима.   Онази, която най-масово отхвърли признаването на Гуайдо, беше групата на левите и зелените. Сред „евроскептиците” пък имаше интересни въздържали се – като управляващите в Италия партии „Пет звезди” и Лигата.   Сред българските евродепутати единственият, който е гласувал „против“ признаването самозванеца и превратаджията Хуан Гуайдо за „временен президент“ на Венесуела е социалистът Георги Пирински .   В своето   в пленарна зала след вота Пирински изрази възмущението си от приложения от Европарламента двоен стандарт с одобряването на резолюцията по положението във Венесуела. В документа хем се изисква от Николас Мадуро да проведе нови избори, хем се придава легитимност на лице, самообявило се за „временен президент“, без да е минавало през избори за такава позиция.   Председателят на ПЕС Сергей Станишев е гласувал „въздържал се“. Според правилника на ЕП значение имат само гласовете „за“ и „против“. Онези от раздела „въздържал се“ само правят кворум. Решенията на Европарламента имат само препоръчителен характер за страните в ЕС, но председателят на ЕП Антонио Таяни не пропусна да ги призове също да признаят Гуайдо.   По същото време вчера в Букурещ заседаваше споменатата   Някои „ястреби” там – като представителят на вече напускащата ЕС Великобритания – настояваха за нови санкции срещу Каракас. Но това не бе прието. Както и не бе приета никаква обща позиция относно Гуайдо. Още предварително се знаеше, че на признаването му   – тя държи на посредническия подход, стимулиращ вътрешновенесуелския диалог. Италия също не бърза да признава Гуайдо, както личи и от гласуването в ЕП на нейните управляващи партии.   Консенсусът в Букурещ бе постигнат само по сформирането на споменатата контактна група. Според Федерика Могерини тя ще работи в течение на 90 дни за стимулиране на международния диалог по венесуелската тема, като целта е да се стигне до провеждането на нови президентски избори във Венесуела.   Не е много ясно на какво точно се разчита и как ще се действа, след като официалната позиция на Каракас е известна, президентът Николас Мадуро я потвърди тази седмица – президентските избори там вече са се състояли миналата година, конституцията не позволява провеждането на нов такъв вот и единствените избори, които могат да се изтеглят напред, са изборите за… Национално събрание, предвидени за догодина. Да, за същото това доминирано от опозицията и суспендирано от Върховния съд Национално събрание, чийто председател е и обявилият се за „временен президент” Хуан Гуайдо… Само че, разбира се, не това искат чуждестранните покровители на Гуайдо. Те дори вече реагираха крайно остро на идеята на Мадуро, обявявайки я за поредна „заплаха” за „демократичното” Национално събрание, единствено признавано за „легитимно” от тях.   Интересен е и разширеният състав на обявената от Могерини контактна група. От страна на ЕС в нея влизат Франция, Великобритания, Германия, Португалия, Испания, Холандия, Италия, Швеция, както и самата Могерини, като представителка на целия ЕС. А споменатите засега латиноамерикански страни са Еквадор, Коста Рика, Уругвай и Боливия с уговорката, че може да се присъединят и още в близките дни.   Прави впечатление липсата на Мексико – държавата, която решително се обяви против намесата във вътрешните работи на Венесуела и вече предприе съвместно с Уругвай инициатива за посредническа мисия под егидата на ООН с цел да спомогне за вътрешновенесуелския диалог. Как може да се получи такъв диалог обаче, докато Мадуро продължава да повтаря, че е готов за преговори с опозицията, а Гуайдо категорично отхвърля друга възможност освен отстраняването от властта на „узурпатора”. Плюс това „временният президент“ не спира да зове армията да се намеси и да свали законно избрания държавен глава.   Точно докато вчера вървяха гласуванията в Европарламента и дискусиите на министерската среща в Букурещ, Гуайдо реши да представи в Каракас своя  за развитието на Венесуела под неговото хипотетично ръководство. Изрично подчерта, че планът бил изработен от „експерти” от университетските среди, като някои от тях се включиха в представянето. Нямаше изненади, разбира се. Предложената рецепта за икономическото възстановяване на съсипаната сега от американските санкции икономика залага преди всичко на поканване на американски „инвеститори” в носещата 96% от приходите на държавата петролна индустрия. Едва ли някой по света е подозирал, че въобще в тази криза става дума за нещо друго, освен за тикването отново в американски ръце на най-голямото природно богатство на Венесуела…   Друг интересен детайл може да се забележи, като се прочете интервюто на Хуан Гуайдо, дадено от него на   и излязло на 31 януари. В него самопровъзгласилият се „временен президент“ обещава, че когато свали „узурпатора“, щял да организира „свободни избори“ след… „шест, девет, най-много 12 месеца“… Значи от Мадуро се изисква ултимативно да организира ново гласуване до осем дни, а Гуайдо се подкрепя на фона на ей такива негови разтегливи представи за време и законност. Всъщност конституцията постановява при необходимост от свикване на извънредни избори, това да стане в рамките на 30 дни. Но кой да чете конституцията, тя може само да се размахва срещу „урузпатора“, който я спазва. Когато пък в интервюто питат Гуайдо как така още не са го арестували, той простосърдечно отговаря, че и сам се пита същото…   И още едно събитие се случи вчера, паралелно с всички споменати дотук. То, разбира се, не намери място из световните медии. Улиците на Каракас бяха залети от   на работниците от държавната петролна компания PDVSA. Те излязоха на протест срещу американските санкции, които блокират сметките на компанията в САЩ, давайки достъп до тях на Гуайдо и на емисарите му. По време на самото шествие се разчу и за „управленския план” на самозвания „временен президент”, предвиждащ влизането на американци в PDVSA, което допълнително  .   Какво ли място заделят за тази огромна част от венесуелците претендентите да ги управляват и покровителите им в своя паралелен „свят наопаки”? Дали, ако не ги виждат по телевизионните екрани, наистина вярват, че тези хора не съществуват и че ще позволят да им се преобърне животът?… Или за тях е предвидена „кървавата баня“, за която в много   напоследък голословно се внушава, че готвел Мадуро за противниците си, но която, както много пъти сме виждали другаде, може лесно да бъде инсценирана от другия лагер…   Няма съмнение, че утре, в събота, на 2 февруари, за когато Гуайдо и хората му са обявили свои шествия из Каракас, ще бъдем залети с телевизионни репортажи за тях. Датата не е избрана случайно. Утре се навършват 20 години от поемането на първия президентски мандат на покойния венесуелски държавен глава и „мотор“ на мирната Боливарска революция Уго Чавес. Дано наистина престъпни мозъци не стартират утре някоя кървава провокация…   Големите медии не показват и многобройните прояви за солидарност с Венесуела по света, но подценяването на общественото мнение никога не води до добро. Предлагаме за финал няколко кадъра от такива прояви. Сред тях се нареди и втори протест, състоял се в София с искане да се спре намесата във вътрешните работи на Венесуела. Този път организаторите бяха от Народно социално движение. Събраха се на площад „Света Неделя” в София, като специално за събитието пристигнаха и две участнички от Пловдив – въпреки дъжда и студа, които вероятно попречиха проявата да бъде по-многобройна.     По време на гласуването за Венесуела в Европарламента. Снимка: EFE       Разгневени от американските посегателства работници от държавната петролна компания PDVSA преминаха в шествие из улиците на Каракас. Снимка: minci.gob.ve      В дъждовната вечер на 31 януари на площад „Света Неделя“ в София имаше протест срещу намесата във вътрешните работи на Венесуела. Снимка: Къдринка Къдринова    Проява против агресивните действия срещу Венесуела събра на стълбите пред Европарламента много евродепутати от левицата. Снимка: albaciudad      Митинг за солидарност с Венесуела се състоя и на централния площад „Пуерта дел Сол“ в Мадрид. Снимка:      Кадър от демонстрация в подкрепа на законната власт във Венесуела в аржентинската столица Буенос Айрес. Снимка: Resumen Latinoamericano", "date": "2019.02.03", "title": "Признание от Мадрид: САЩ диктуват на Европа за Венесуела"}
{"url": "http://www.classa.bg/%D1%81%D0%B2%D1%8F%D1%82/item/392244-%E2%80%9E%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BE%D0%BE%D0%B4%E2%80%9C-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D1%81%D0%BF%D0%B5%D1%88%D0%BD%D0%B8-%D0%BC%D0%B5%D1%80%D0%BA%D0%B8-%D1%81-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "На фона на риска Великобритания да напусне Европейския съюз без споразумение, много от най-големите британски компании загубиха търпение и започнаха да преструктурират дейността си, за да се подготвят за хаотичните последици, до които може да се стигне.     Премиерът Тереза Мей се бори да преодолее безизходното положение, след като парламентът отхвърли двугодишните й опити да постигне „регулиран развод“, което означава, че тя не може да изключи вероятността Обединеното кралство да напусне най-големия търговски блок в света без споразумение на 29 март. Компаниите в момента преосмислят начина си на работа – от запасяване с резервни части до спиране на дейността, преместване на дистрибуторски центрове и изпробване на нови търговски маршрути, в случай че митническите проверки затруднят нормалната им дейност. Ройтерс дава някои от най-подробните примери за подготвителните мерки, които се вземат преди най-голямата промяна в британското търговско законодателство от почти половин век. Фармацевтика Силно регулираният сектор на лекарствата е сред най-уязвимите при Брекзит без сделка заради трансевропейските снабдителни вериги и необходимостта от регулаторен надзор. Над 2600 лекарства в определена част от производствения си процес преминават през Великобритания, а 45 милиона лекарствени опаковки се доставят от Обединеното кралство до други членки на ЕС всеки месец. Същевременно в обратната посока се движат 37 милиона опаковки, сочат данни от сектора. Големи компании, включително AstraZeneca, Sanofi и Novartis, съобщиха, че ще увеличат складовите си запаси от медикаменти. GlaxoSmithKline, най-големият производител на лекарства във Великобритания, и Astra се опитват да прекарат лекарства през повторен процес на тестване и сертификация във Великобритания и ЕС, а GSK преоформя опаковки, коригира лицензи за внос и подсигурява складови запаси. GSK посочва, че цената на въвеждането на такива промени може да достигне 70 милиона британски лири (92 милиона долара) през идните две до три години, като текущите разходи са около 50 милиона британски лири годишно.  Производство, търговия на дребно, складиране Натрупването на складови запаси от части и готови продукти е стандартното решение на производителите и търговците на дребно, които не знаят как да планират дейността си предвид бъдещите търговски отношения с ЕС. Собственици на складове на едро, включително LondonMetric и Wincanton, отчитат скок в търсенето. Tesco, най-голямата верига супермаркети във Великобритания, посочи, че е увеличила запасите си от стоки в бутилки, пакети и консервени кутии и има ясни планове за всяка продуктова категория. Натрупването на запаси обаче има определен капацитет. Конкурентната верига Sainsbury’s, която внася около 30 % от продаваните храни от континентална Европа, отбелязва, че Великобритания има складови пространства, достатъчни да поберат запаси само за няколко дни. Никоя компания не може да съхранява големи количества пресни храни. В сектора на облеклото Joules посочва, че до април ще разполага с дистрибуторски център, базиран в ЕС. Компанията внася партиди във Великобритания по-рано от обичайното, хеджира валута и се подготвя да обработва експортни документи. Сред другите компании, които ще увеличат запасите си преди 29 март, са Rolls-Royce и Airbus, групата за луксозни стоки Burberry и производителя на храни и напитки Nestle. Авиокомпании Британски и европейски авиокомпании вече трябваше да направят редица промени, за да могат да продължат да летят и след Брекзит. Британски фирми като easyJet си подсигуриха лиценз и сертификат за авиооператор в страна членка на ЕС, докато базираната в Унгария Wizz Air си извади британски лиценз. Авиокомпании и туроператори също така трябва да подсигурят, че мажоритарните им собственици все още ще бъдат граждани на ЕС и след като британските акционери бъдат изключени от сметките. EasyJet, Ryanair и собственикът на British Airways – IAG – вероятно ще бъдат сред най-засегнатите групи. Автомобилостроители Британският автомобилостроителен сектор е сред малкото успешни истории в промишления сектор на страната. Той дава работа на над 850 000 души и генерира годишен оборот от 110 милиарда долара. Секторът е почти изцяло чуждестранна собственост, след като международни имена като Nissan построиха заводи в Обединеното кралство, за да изнасят за Европа. Освен запасяването с части и готови автомобили, автомобилостроители като Mini на BMW и Honda преместиха датите на годишното си спиране за планова поддръжка за времето около излизането от ЕС, за да смекчат удара от хаотичен Брекзит. Bentley, която е увеличила складовото пространство, също така се е договорила да използва северноанглийското пристанище Имингам, за да внася определени части, а Aston Martin е определил алтернативни маршрути за доставка по въздух и море. BMW търси площи за паркиране на камиони и складове от двете страни на Ламанша и инвестира в ИТ системи, за да успее да се справи с всякаква евентуална нова бюрокрация. Колкото до документацията, Aston Martin се присъедини към Skoda в отказа от британската сертификационна агенция като органа, който да одобрява колите му. Транспорт Дувър е най-важната врата на Великобритания към Европа, през която минават 17 % от британската търговия със стоки. До 10 000 камиона дневно транспортират всичко – от бързоразвалящи се продукти до лекарства и части, използвани от автомобилните заводи. Превозвачите предупредиха, че въвеждането на митнически проверки може да доведе до забавяне на доставките с дни. Правителството задели над 100 милиона британски лири, за да наеме допълнителни фериботи, а малко пристанище на 20 мили от Дувър се разширява, за да се увеличи капацитетът за превози. Някои компании и доставчици на логистични услуги се насочват към други пристанища в Северна и Южна Англия. Eddie Stobart Logistics пък предлага жп връзка от лондонското пристанище Тилбъри до Давентри, където много търговци на дребно имат дистрибуторски центрове. Британският оператор на фериботи и товарни кораби P&O посочи, че ще прехвърли регистрацията на британските си съдове в Кипър, за да продължи да се ползва от данъчния режим на ЕС. Централи Sony и Panasonic прехвърлят централите си от Великобритания в ЕС. Технологичната компания Dyson, управлявана от британеца Джеймс Дайсън, мести централата си в Сингапур, макар да твърди, че това решение не е свързано с Брекзит. Международни банки създадоха подразделения в ЕС, за да гарантират, че ще могат да обслужват клиентите си и след края на март. БТА", "date": "2019.02.03", "title": "„Великобритания ООД“ подготвя спешни мерки с приближаването на Брекзит"}
{"url": "http://www.classa.bg/%D1%81%D0%B2%D1%8F%D1%82/item/392245-%D1%81%D1%8A%D0%BF%D1%80%D0%BE%D1%82%D0%B8%D0%B2%D0%B0%D1%82%D0%B0-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-%D1%80%D0%B0%D1%81%D1%82%D0%B5", "text": "Скоро може да бъде решено какво ще стане с директния газопровод от Русия към Германия. Полша, Украйна и САЩ се опасяват, че Берлин ще стане зависим от Москва. Съпротивата срещу \"Северен поток 2\" расте.         Близо една трета от тръбите на \"Северен поток 2\" по дъното на Балтийско море вече са положени. Когато газопроводът бъде пуснат в екплоатация, Русия може да доставя по него много повече природен газ за Германия и други западни страни от ЕС. Съпротивата срещу газопровода обаче расте. В началото се противопоставиха главно Украйна и Полша. Наскоро полският външен министър заяви, че проектът \"убивал Украйна\". Полша застъпва становището, че с отпадането на транзитния пренос на газ през Украйна, нараства и опасността от нова руска агресия. Кай-Олаф Ланг от фондацията \"Наука и политика\" твърди, че за Варшава \"Северен поток 2\" е символ \"на германската нелоялност към източните съседи и на специални отношения с Русия\".     Досега Берлин пренебрегва тези критики. Но откакто и САЩ засилиха натиска си, дебатът за \"Северен поток 2\" придоби нови измерения. Миналото лято президентът Тръмп заяви, че Германия ще стане напълно зависима от руските енергийни доставки, ако не промени веднага курса си. Американският посланик в Берлин Ричард Гренел заплаши със санкции германските фирми, които участват в проекта. \"Сега е време да се действа; когато газопроводът бъде завършен, Европа вече няма да може да предприеме действия срещу Русия\", заяви високопоставен правителствен представител. Германското правителство обаче съзира истинката причина в икономическите интереси на САЩ. Те искат да продават на Германия своя втечнен природен газ, както вече направиха в Полша. През 2016 година на полско-германската граница беше открит голям терминал за втечнен газ. Германският министър на икономиката Петер Алтмайер не изключва внос на американски газ, но само като допълнение към руските доставки и при положение, че цената е изгодна. Федералната канцлерка Ангела Меркел пък ясно заяви на форума в Давос, че Берлин няма да са поддаде на никакъв натиск. \"Северен поток 2\" е стратегически проект за Русия. От една страна, Русия до голяма степен живее от износа на газ. Кремъл иска да запази приходите за себе си и да не ги дели с други държави. Освен това Украйна, Полша и други държави не трябва да получават възможността да прекъсват доставките. Неслучайно президентът Путин назначи бившия федерален канцлер Герхард Шрьодер, който трябва да прокара проекта въпреки съпротивата на другите държави. Ако пък критиките се увеличат, Москва може да направи някои отстъпки на Украйна - но само докато бъде завършен газопроводът. След това от позиция на силата може да не зачита интересите и на други източноевропейски страни. Времето напира \"Северен поток 2\" е не на последно място и тема за ЕС. Тук се сблъскват много различни интереси и ЕК има тежката задача да намери общоевропейско решение.През 2016 година еврокомисарят по енергийните въпроси Мигел Ариас Канете откровено заяви, че газопроводът не е в общоевропейски интерес. ЕК не се опитва открито да осуети проекта, но иска да го превърне в европейски проект, подчинен на строгите правила за конкуренцията. За прокарването на подобно решение е необходимо одобрението на Европарламента и на Съвета на Европейския съюз. Полша и балтийските държави са против \"Северен поток 2\" и застават на страната на ЕК. Към тях се присъединяват Великобритания, Дания, Словакия, Ирландия, Швеция, Италия, Люксембург и Хърватия. В същото време Германия, Австрия и Холандия искат проектът да остане в досегашната си форма. Фирми от тези страни участват в изграждането на газопоровода. От решаващо значение е позицията на Франция, която все още изчаква. Ако Париж гласува срещу инициативата, не може да бъде постигнато мнозинство. Франция обаче традиционно стои на страната на Германия. Освен това нейният енергиен концерн Еngie участва в проекта \"Северен поток 2\". Ето защо може да се предполага, че Париж ще подкрепи германската позиция. Сегашното румънско европредседателство се опитва пък да намери компромисно решение. За това обаче няма много време. През май предстоят европейски избори. След това трябва да бъде съставена нова ЕК, която няма да заработи поне до ноември. В същото време изграждането на газопровода продължва. И ако Брекзитът дойде на 29 март, както е запланувано, ЕК ще загуби в лицето на Великобритания един от поддръжниците на инициативата. Политически проект? Блокадата на \"Северен поток 2\" е обречена на провал. Противниците на проекта обаче постигнаха поне една етапна победа. \"Варшава успя да вкара проекта, който дълго време минаваше за чисто икономически, в политическия дебат\", казва Кай-Олаф Ланг от фондацията \"Наука и политика\". Съпротивата доведе до това, че \"Северен поток 2\" се превърна във важен аргумент на геополитическата дискусия не само в Източна Европа, а и в Германия. Едно изявление на канцлерката Ангела Меркел всъщност потвърди тезата на противниците на проекта. След срещата си с украинския президент Петро Порошенко в Берлин, Меркел за първи път призна, че газопроводът \"е не само икономически, а и политически проект\". Председателят на мюнхенската конференция за сигурност Волфганг Ишингер смята че това признание идва с голямо закъснение. Той критикува германското правителство за това, че дълго време не се е съобразявало с резервите на източноевропейците. А това е още едно потвърждение на аргументите на Полша, балтийските държави и Украйна. Те се надяват, че сега Берлин ще им обръща повече внимание.    ", "date": "2019.02.03", "title": "Съпротивата срещу \"Северен поток 2\" расте"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392237-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D1%85%D1%8A%D1%80%D0%BB%D0%B8%D0%BD%D0%B0-53-%D0%B3%D0%BE%D0%B4%D0%B8%D0%BD%D0%B8", "text": "Профилът й в Инстаграм има 1,1 милиона верни последователи и това не е толкова странно, защото известната британка редовно публикува снимките си по бикини.            53-годишната Елизабет Хърли може да бъде обект на завист от по-млади момичета, поради което обича да показва тялото си.      Както самата тя казва, 16-годишният й син Демиан е нейният стилист.      Този път актрисата пусна две снимки на пясъчен плаж, на който тя позира в златни бикини от най-новата си колекция от бански костюми. Новите снимки въодушевиха последователите й и е много вероятно синът й да бъде похвален за добрата работа.      „Демиан е отличен фотограф и вече инстинктивно знае какво искат да видят младите хора. Той избира как да се обличам, той е моят стилист,\" каза наскоро Елизабет за сина си.", "date": "2019.02.03", "title": "Елизабет Хърлина 53 години"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392238-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F%D1%82%D0%B0", "text": "Името Мелиса Есгера може би не ви говори нищо, но това е една от най-горещите тенисистки в момента.  22-годишната австралийка не може да се похвали с някакви значими успехи на корта, но за сметка на това й лепнаха прякора Кралицата на провокацията.  Той дойде от доста горещите и предизвикателни снимки, които тя споделя за своите фенове в социалната мрежа \"Инстаграм\". Есгера доста често позира по бански, като не пропуска да покаже сексапилното си дупе.    Вижте и част от най-провокативните снимки на Мелиса:            ", "date": "2019.02.03", "title": "Кралицата на провокацията"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392239-%D1%81-%D0%BA%D0%BE%D0%B3%D0%BE-%D1%81%D0%B5-%D1%81%D1%8A%D0%B1%D1%80%D0%B0-%D0%B8%D0%B2%D0%B0%D0%BD%D0%B0", "text": "Вчера Ивана В същия ден тя представи и най-новия си проект \"Едно обичам те\",  Направих достатъчно и много силни песни, които и след мен ще останат и нямам намерение да  спирам. Сега празнувам юбилей и 20 години на сцена – много време за някои, малко време за другите, които са по-големи от мен, достатъчно време, в което съм поставила основите на музиката, която пея, от която няма да избягам, но може би тя ще звучи и вече звучи при мен, в моята глава, аранжирана по някакъв друг начин. Ще си остана в жанра, няма да избягам, защото обичам тази музика, изпята по моя начин.      Искам да пея така, както сега го усещам – с много чувство, с толкова много душа, с толкова много дъх във всяка една фраза. Така ми се пее. И така ще продължавам, надявам се, с Божията воля...”, споделя голямата звезда от попфолка.     Най-интересното е, че на двойния юбилей я уважиха колеги от естрадата, а не от попфолка. Тони Димитрова, Силвия Кацарова, Драгомир Драганов и Йордан Марков са само част от звездите от другия жанр, които без капка притеснение се впуснаха в купона на Ивана. Сред ВИП гостите бе и журналистът Антон Стефанов, който е взел едни от първите и най-прочувствени интервюта на Мегазвездата на \"Пайнер\".  ", "date": "2019.02.03", "title": "С кого се събра Ивана"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392236-%D0%B2-%D0%BA%D0%BE%D0%B8-%D0%B4%D0%BD%D0%B8-%D0%B6%D0%B5%D0%BD%D0%B8%D1%82%D0%B5-%D1%81%D0%B0-%D0%BF%D1%80%D0%B5%D0%B4%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B5%D0%BD%D0%B8", "text": "Дами, ако не сте готови за секс този уикенд, можете да въздъхнете с облекчение, тъй като последните изследвания показват, че има връзка между правенето на любов и дните от седмицата или месеца. Женското либидо се влияе от различни външни фактори, но също и от вътрешшни фактори, докато мъжкото желание за секс изглежда винаги едно и също, силно и изразено.      Ако си мислиш, че жените са предразположени за секс само през уикенда, тогава се лъжете. Всъщност става дума за конкретни дни от месеца. Либидото е най-силно непосредствено преди и по време на фертилните дни, по-точно, много скоро след края на \"тези дни\".      Обаче, освен хормоните, цял набор от фактори влияят върху желанието за секс, а наред с другите неща, и в кой ден от седмицата се пада. Проучване на свободни жени и жени със сериозни връзки установиха, че свободните жени най-често правят любов в понеделник, докато тези, които са във връзка, го оставят за петък или събота.", "date": "2019.02.03", "title": "В кои дни жените са предразположени..."}
