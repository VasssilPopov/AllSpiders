{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391319-%D0%B4%D0%B5%D0%BC%D0%BE%D0%B3%D1%80%D0%B0%D1%84%D1%81%D0%BA%D0%BE%D1%82%D0%BE-%D0%BE%D0%B3%D1%80%D0%B0%D0%B1%D0%B2%D0%B0%D0%BD%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Демографското ограбване обрича бедните страни на още по-голяма мизерия Под  демографско ограбване разбирам масовото изтичане на мозъци и на генетичен (биологичен) потенциал от бедните към богатите страни.  Това е един от най-противоречивите, най-опасни, най-дълготрайни, невидими и дълбоко деструктивни процеси на нашето време. Изгодни за богатите страни и опустошителни за бедните. Загуби на мозъци За изтичането на мозъци от бедните към богатите страни отдавна се говори и пише.  Актуалността на темата е безспорна.  Непонятни са масовите опити на мними западни специалисти да доказват, че този гигантски поток от високо- и средно квалифицирани хора е еднакво полезен за бедните и за богатите страни. Някои най-сервилни прозападни „специалисти“ дори го представят като благодеяние на богатите към бедните страни. Това граничи с миграционен цинизъм. Световният миграционен процес притежава положителни и негативни черти.  Тези, които го подкрепят сочат само положителните:  временно облекчаване на високата безработица в бедните страни; придобиване на нови квалификации, на трудови и цивилизационни навици от богатите страни; трансфери на спестени средства от „гастарбайтерите“ в богатите страни на свои близки в родните им страни, и т.н. Тези, които го критикуват сочат само негативните му черти:  бедните страни подготвят готови квалифицирани кадри за богатите, без да ги компенсират за това; бедните страни получават лични трансфери за близките в родните страни, но преди това те и държавата разходват много десятки хиляди лева за тяхното отглеждане и образование в продължение на 20-25 и повече години; богатите страни отнемат най-компетентните и предприемчиви кадри от бедните и с това ги лишават от най-ценния им ресурс за развитие; задълбочава се и се увековечава мизерията в бедните страни, и т.н. Най-правилна оценка на тези процеси може да се даде само чрез комплексен анализ.  Оценките на нетните резултати от обективни изследователи показват, че изтичането на мозъци облагодетелства главно богатите страни. И ощетява страните – дарители. Същото се потвърждава и от анализа на реалните факти по света, в Европа и в нашата страна.  По неофициални груби оценки България загуби между 1,3 и 1,5 млн. души през последните 25-30 години, от които около 1 млн. високо- и средно квалифицирани кадри. Също такива оценки подсказват, че щетитите ни от загуба на подготвени кадри през последните три десетилетия са между 70 и 80 млрд. лева. Ако добавим и останалите загуби от тоталното разрушаване на незащитената ни все още неконкурентна икономика с членството в Световната търговска организация (СТО), в ЕС и НАТО, ситуацията ни придобива още по-трагичен характер. И ако връзките ни със СТО и ЕС предлагат както вреди, така и ползи,  участието ни в НАТО поражда само щети:  десетки убити и ранени войници и офицери, последващи психически заболявания на участниците в окупационните действия, стотици милиони долари разходи за издръжка на почти 20-хилядните ни окупационни контингенти през последните 30 години, на хиляди километри от България, „защитаващи“ уж националните ни интереси. Дори по време на войните през ХХ-ти век България не е понасяла такива загуби на хора. НАТО не ни е защитавал и няма нужда да ни пази от никого,  защото нямаме потенциални агресори. А ако ни се наложи, вероятно ще ни помогне толкова, колкото помогна на Гърция при турското нахлуване в Кипър в 1974 г. Русия не е наш враг. Както и в миналото, тя е по-скоро единствената ни надежда при евентуална национална опасност! Загуби на генетичен потенциал За изтичането на генетичен (детероден) потенциал, се говори и  пише далеч по.малко.  И то главно през последните десетилетия. Голямата част от напускащите ни специалисти, са млади хора. Част от тях започват работа в богатите страни, създават семейства, раждат, отглеждат и образоват децата си. Преобладаващата част от тези деца, след като порастнат не се завръщат у нас. България и другите бедни страни биват лишавани от изключително ценен генетичен потенциал.  От млади, динамични, предприемчиви хора, носители на свежи новости за ускорен прогрес. Намалява и броят на жените – потенциални бъдещи майки (виж таблицата).     През последните 30 години броят на жените в детеродна възраст намалява с около един милион.  Намаляването на потенциалните детеродни майки предопределя катастрофално намаление на новородените - от 182 хил. в 1950 г. до 64 хил. в 2017 г. и около 54 хил. през 2018 г. по предварителни данни. Това е сигнал за бъдеща демографска катастрофа. За почти 100 години (от 1985 до 2080 г.), се очаква жените да намалеят с 2,05 млн. души.  Това ще е катастрофа с детеродния ни потенциал.  Ако не се вземат спешни мерки сривът на населението и на жените ще е още по-голям. Рязкото намаление на жените в детеродна възраст  се дължи на много причини.  Една от главните е мащабната емиграция, особено между 1985 и 2020 г. – с почти един милион жени. Стопяването на населението и на жените може и да се ускори. Това е още по-вероятно като се има предвид, че у нас вече има призиви да свикнем с намаляващото население на България. Методичното отнемане на милиони бъдещи майки с техните детеродни способности от бедните страни, заедно с отнемането на мозъци в течение на десетилетия, формира  демографското ограбване.  То се изразява в методично създаване на икономически, професионални и други условия, които принуждават младите хора от бедните страни да търсят по-добри условия за живот, работа и професионално развитие извън родината си. Процесът на отнемане на тези млади хора е мащабен, методичен, безшумен, привидно доброволен, но неумолим и безалтернативен.  Със същите крайни резултати, както би било грубото насилствено ограбване. Той дори се представя цинично като благодеяние, като предоставяне възможност на тези млади хора да реализират правото си на избор на място за живеене и работа. Душевната трагедия на прокудените от родината млади хора не е нова за бедна България.  От 150 години, а и преди това, тя е била принудена да изпраща своите чеда далеч от майчиното огнище. Тази национална трагедия е възпята и в народните песни. Една от тях е популярната „ Я кажи ми облаче ле бяло. От где идеш, где си ми летяло. Не видя ли бащини ми двори. И не чу ли майка да говори. Що ли прави мойто чедо мило. С чужди хора, чужди хляб делило...“ Обективните изследователи се обединяват в заключението, че мащабната емиграция на млади жени  облагодетелства богатите с милиони новородени деца. Измервано с пари, то възлиза ежегодно на стотици милиарди щатски долара в световен мащаб.  Тези невидими на пръв поглед масови трансфери на човешки и интелектуален капитал от бедните към богатите, за които световните медии грижливо мълчат, превишават многократно официалните финансови трансфери от богатите към бедните страни, за които много се шуми. Трансферите се правят под формата на широко рекламираните официални държавни помощи, а също и с преводите на имигрантите към свои близки в родните им страни. Така  богатите експлоатират допълнително бедните,  като се възползват от съществуващите в Европа и Америка и мащабно култивирани чрез медиите и образователните системи, обществени нагласи за правото на хората да избират мястото си на живеене и работа. Това дори се счита за  съвременна, неподлежаща на оспорване, модерна евроатлантическа ценност.  То затруднява допълнително правителствата на бедните страни да въвеждат, например икономически ограничения за емиграцията на свои млади хора, особено на специалисти с висше образование: лекари, инженери, агрономи, технолози, икономисти, финансисти, математици, физици, биолози, архитекти, програмисти, специалисти по информатика и т.н. А подготовката на специалисти във всяка от тези области изисква 15-20 и повече години и огромни разходи. Правителствата на западните страни се съобразяват с „правата на човека“ и с удоволствие приемат квалифицирани имигранти от бедните страни. Но бързо забравят за тези права и ограничават притока на ниско квалифицирани. И не го крият.  И какво остава от правото на хората да избират местоживеенето си, на което ни поучават западните морализатори?  Това право  не подлежи на оспорване , когато квалифицирани специалисти от бедните страни отиват да работят и живеят в богатите държави. То обаче  не им се признава,  когато други човешки същества, без образование и висока квалификация, желаят да се преселят у тях. В основата на всичко е интересът, а не морализаторските норми. Демографското ограбване на бедните страни ще придобива все по-голяма актуалност.  Народите и правителствата на тези страни ще осъзнават все по-силно вредите, които то нанася на техните общества. Защото  демографското ограбване се очертава като най-мощният, най-деструктивният, а и най-елегантният метод за експлоатация на бедните страни  през следващите години и десетилетия. Общото събрание на ООН прие наскоро специална декларация за свободното придвижване на хората от бедните към богатите страни.  Съдейки по досегашния опит, то едва ли ще бъде осъществено. С изключение на най-квалифицираните. ООН обаче може да направи по-добра услуга на всички граждани на бедните страни, ако разработи и наложи за изпълнение система за масирано финансово, кадрово, технологично, управленско, институционално и всякакво друго подпомагане на страните от Африка, Азия, Латинска Америка и другите бедни региони, за ускореното им развитие. През следващите десетилетия тези помощи трябва да възлизат на около един трилион щатски долара годишно. С подобряване на качеството на живота тези хора ще престанат да се стремят към масова емиграция в богатите региони на света. Както посочих по-горе, приемайки имигрантите от по-бедните страни,  богатите европейски страни ги лишават от най-младата и предприемчива част от населението,  която може да бъде главен двигател за развитието на родните им страни. С това те ги обричат на още по-остра и трайна бедност, на обезлюдяване на цели региони, с всички произтичащи бъдещи проблеми. Така  богатите увеличават своето богатство и увековечават бедността на бедните. Всичко изложено до тук за демографското ограбване на бедните европейски и други страни, важи и за България.       ", "date": "2019.01.08", "title": "Демографското ограбване на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391314-8-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1198 г. - Инокентий III става римски папа. 1598 г. - Евреите са прогонени от Република Генуа.   1815 г. - Британско-американска война: Американските сили водени от генерал Андрю Джаксън побеждават британската армия близо до Ню Орлеанс, две седмици след като САЩ и Великобритания подписват мирен договор за край на войната.   1838 г. - Алфред Вейл демонстрира телеграфа, като използва точки и чертички (поставя се началото на т.нар. Морзов код).   1900 г. - Президентът на САЩ Уилям Маккинли обявява военно положение в Аляска.   1918 г. - Американският президент Удроу Уилсън излага своя мирен план за последиците от Първата световна война в 14 точки (включващи открита дипломация, право на народите на суверенитет, създаване на Общество на народите, либерализиране на търговията).   1931 г. - Папа Пий XI издава енциклика срещу разводите и срещу контролирането на раждаемостта.   1949 г. - В Москва социалистическите държави учредяват Съвет за икономическа взаимопомощ.   1958 г. - 14-годишният Боби Фишър печели Американския шампионат по шахмат.   1959 г. - Генерал Шарл дьо Гол е обявен за първи президент на Петата република на Франция.   1962 г. - Картината на Леонардо да Винчи Мона Лиза е показана за пръв път в САЩ.   1973 г. - Изстреляна е съветската космическа сонда Луна 21 с Луноход 2 на борда.   1992 г. - Президентът на САЩ Джордж Х. У. Буш заболява, докато е на визита в Япония и по време на официален обяд повръща върху японския министър-председател.   1996 г. - В България стартира масовата приватизация.   2004 г. - Кралица Елизабет II кръщава най-големия пътнически лайнер, строен някога - Кралица Мери II.", "date": "2019.01.08", "title": "8 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391315-%D0%B5%D1%82%D0%BE-%D0%BE%D1%82-%D1%82%D0%BE%D0%B2%D0%B0-%D0%B8%D0%BC%D0%B0-%D0%BD%D1%83%D0%B6%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D1%88%D0%BE%D0%BA%D0%BE%D0%B2%D0%B0-%D0%B8%D0%BD%D0%B6%D0%B5%D0%BA%D1%86%D0%B8%D1%8F-%D1%81%D0%B0%D0%BC%D0%BE%D1%87%D1%83%D0%B2%D1%81%D1%82%D0%B2%D0%B8%D0%B5", "text": "Българинът има нужда от шокова инжекция самочувствие. Право в сърцето. За да се избави от своята унилост и от комплекса си за малоценност. И да повярва не в някого, а в себе си           Българите си остават едни от най-унилите хора в Западния свят. Това показват поредица от глобални сравнителни изследвания на „Галъп интернешънъл“. Раждаемостта спада, а при кажи-речи половината от новородените българският вероятно не е майчин език (не е въпрос на национализъм, а на страх за утрешния пазар на труда). Тези дни чух отново да се говори за песимизма на българина. Защо сме толкова нещастни, защо сме толкова комплексирани? Може би защото застаряваме. А може би и защото слабо вярваме, защото няма за какво да се хванем. Няма как едно демографски старо общество без ясни ценностни ориентири да е бодро. Но за българския песимизъм има и други обяснения - на дъното сме в ЕС по социално разслояване и регионални различия. И въобще - на много дъна се оказваме. Бедността е най-очевидното, но има и други. Така постепенно свикнахме да се възприемаме като някакви лузъри, които навсякъде и във всичко са на опашката. Вече дори не се самосъжаляваме, а направо се самоуспокояваме с провала: тук е така, винаги е било така и ще бъде все така. Издънките ни действат терапевтично. Порочен кръг. Шумотевицата около винетките например е най-неприятна поради това, че не ни изненадва.     \" Българска работа \" Виновни ли сме? И да, и не. Мнозина ще кажат: такива си ги избираме. Но не е съвсем вярно: в днешния свят такива припознаха за наши водачи различните ни партньори. А и такива ни се падат, след като сме на път да останем периферна икономика. Навремето сбъркахме траекторията на т.нар. преход и отложихме най-важното - икономическата реформа. Отложихме я за след първите седем години, когато от нея вече нямаше смисъл и вместо реформа можеше да има само кражба. Тук мнозина, разбира се, ще кажат: ченгетата това, седесарите онова, мутрите трето, комунистите четвърто, масоните пето. Но не е за това думата. Днес думата е за националния ни комплекс за малоценност. „Българска работа“ е вклинено някъде в гръбнака ни, наред с травмите от няколко национални катастрофи, наред с по-късното ни национално съзряване на фона на други балкански народи, наред с това, че голяма част от достиженията в новата ни история дойдоха с „помощ от приятел“, та така и не ги изстрадахме докрай като свои. За да ги заобичаме. А и вероятно защото предходният режим беше насилствена, но все пак модернизация и днес мнозина декласирани страдат. Всичко това ни кара да попиваме като гъби и най-баналните външни образци. С онова настървение, с което някои снимат и качват във Фейсбук салатата от краставици, домати и сирене на Бяло море. Все едно не сме виждали краставици, домати и сирене. България има нужда от  своя приказка Синдромът на криворазбраната цивилизация не е нов. Но тук вече става дума и за някакво почти инерционно, самовъзпроизвеждащо се усещане за скръб. Затова България има нужда от шокова инжекция самочувствие. Право в сърцето. Пътят минава, разбира се, през забогатяването. Само че това няма как да се случи бързо. Затова на този етап имаме нужда от някакъв положителен сюжет. Нещо, с което да ни знаят. Нещо, което да запазим като марка. Наш личен хубав разказ. Пробвахме със строителство, но днес то вече има по-скоро контраефект - натрапва повече въпроси, отколкото гордост. Пробвахме със саниране на панелни блокове, но не съм сигурен, че се получи. Пробвахме да обясним на хората, че икономическите показатели на страната са по-добри в сравнение с дълги предходни периоди. Но един анонс за повишение на цените е в състояние да подкопае потенциалния ефект и на тази приказка. Лошото е, че когато търсим национална мотивация, обикновено се спираме на поредния политически продавач на надежда. Но след толкова много обици на ухото, поне май се научихме, че бързи решения няма. Решенията винаги изискват работа и последователност. Нужно е нещо, което да накара общността ни да повярва не в някого, а в себе си. Виждате ли ги тия момчета из ледените води на Богоявление? Ще кажете: пиянско е, бабитско е. Но тези момчета копнеят да са наперени, а не смачкани. Създават си мит, традиция. И си ги пазят. Кич ли е, какво ли е - няма значение. Защото всъщност представлява търсене на смисъл, гордост, общност. Да, принадлежност към общност, която се събужда, осъзнава, свестява. Не ме разбирайте погрешно: тук не става дума за някакъв зловещ национализъм, а именно за общност. Можем ли ?  Можем ! Разни хора изкарват нелоши пари, обикаляйки зали и сцени, откъдето надъхват другите хора. Или пишейки книги как да се усмихваме, как да вярваме в себе си и прочие. Това звучи често повече от комично, но именно от такова надъхване има нужда страната ни. Не от поредния, който казва „Вярвайте в мен“, а от някой, който ни насърчава да повярваме в себе си. Кой да е сюжетът, който да ни окрили? Личното ми мнение е, че това трябва да е образованието. Имаме наследена нелоша структура на образованието, дайте да форсираме математиката, компютрите и езиците, защото основата е наистина добра. И дайте да говорим за това така, както говорехме за магистралите или за европредседателството. България трябва да си самовнуши тяга, защото иначе ще заспим в бялата смърт на безвремието. Можем ли? Можем! Преди броени дни мой приятел във Фейсбук - млад и удивително позитивен човек - написа следното: търся графичен дизайнер, защото съм намислил да направим изображения, които да покажат успехи и да обърнат смисъла на израза „българска работа“. Можем!", "date": "2019.01.08", "title": "Ето от това има нужда българинът: шокова инжекция самочувствие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391316-%D0%B7%D0%B5%D0%BB%D0%B5%D0%BD%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D1%89%D0%B5-%D0%B2%D0%B7%D1%80%D0%B8%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "На днешната сесия на Българска (не)зависима енергийна борса, за утрешните цени и количества електроенергия, беше премината психологическата граница от 200 лева за Мега-Ват-час (лева/МВт.ч) и за пореден път през последните месеци постави страната ни на позиция №1 в Европа, по най-скъп ток. Защо и как се получава така ще ви покажа по следния начин.   Фоновият текст зад графиката разкрива причината за аномалията. А от къде е взет въпросният текст можете да разберете от вчерашната публикация “ “.     Малко се чете в тази държава, а още по-малко се споделят разобличения на гигантски престъпления, засягащи всеки един от нас. За сметка на това пък са богати и готови винаги да плащат на организираната престъпност. Аз съм привърженик на ВЕИ индустрията и вярвам в нейното бъдеще, но в България всяка добро нещо се превръща във въже около шията на народа. Поради тази причина прибавих на графиката и данните за Германия, която е най-големият ВЕИ производител на електроенергия в Европа. Сравнението още повече изобличава престъплението. Вие си мълчете, не споделяйте и утре цената може да мине и 300 лева, а после и 400 …", "date": "2019.01.08", "title": "Зелената мафия ще взриви България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391317-%D1%85%D1%80%D0%B0%D0%BD%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%86%D1%80%D1%83-%D1%83-%D0%BD%D0%B0%D1%81", "text": "Те са много, но една част станаха известни. ЦРУ купува депутати, политици, журналисти, учени за така нареченото влияние. Тоест – като им свирнат ,те хукват по жълтите павета или по телевизиите да объркват клетия и смачкан народец, да му внушават колко велики сили са САЩ и НАТО/ едно и също!/ и какъв омразен диктатор е Путин. И как всеки момент Путин ще влезе в Каспичан и ще ни разкаже играта. \r\n   \r\n   ЦРУ наистина не са върха на интелигентността, но на тях не им пука. Имат една фондация, която я тяхна: Америка за България. Формално се казва, че парите се дават за някакви си ама невероятни проекти – трънки! Така преди 15 години наброиха 350 хиляди долара на най-озъбения президент Петър Стоянов. Така ЦРУ му осребри неговата кучешка вярност по време на войната на САЩ срещу Югославия. А парите бяха дадени защото нашият Пешо от Фелибето чел…лекции. Ами такива лекции, мамата си трака… пред двайсет –трийсет наши емигранти насила докарани. Така работи най-мръснишката централа – ЦРУ. Един такъв агент за влияние е онова бивше министерско недоразумение Христо Иванов. За САЩ той е ценен агент за влияние и за прокарване на чужди интереси . Бившият правосъден министър Христо Иванов – Бойко защо го назначи, защото зад него е САЩ! И този продажник наскоро стана ясно, че е получил 1 184 760 лв пак от „Америка за България“ по проект, озаглавен „Гражданско общество и демократични институции“. Ах, този тъпанар, дето не е могъл да си вземе адвокатския изпит, ще прави мащабни проекти – лапайте патки ябълки! На него му се дават, защото това брадато недоносче в правото беше активно за свалянето на Орешарски. А някой съмнява ли се ,че САЩ стои зад тази „народна” протестна вълна? И не се чудете ,че това е най-мръсното русофобско куче ,което го канят навсякъде по телевизиите – защото така им нареждат. Ето го: един от системните разпръскватели на неистини и псевдоанализи у нас, експосланикът на България в Русия Илиян Василев също бе ощастливен с 228 250 долара, за да бди над регионалната геополитическа среда и „да изследва възможностите, които актуални промени предоставят на страната”. Като види камера и първата му приказка е срещу Русия и Путин! \r\n Ех, мама му стара какъв демократ беше пияндето Елцин, при когото американците си шетаха както си искат из Русия, и какъв диктатор е Путин, щото ги изрита, стегна армията и върна самочувствието на руснака. \r\n Ах, за всеки мръсен предател на България се намират благородни мотиви – те работят по проекти, продажниците. \r\n Опаа, ето го онова демократично недоносче, храненикът на ЦРУ, вечният абонат на гладни стачки – Едвин Сугарев. И той си е на хранилката на ЦРУ и Бойко, за да се отърве, го натири … генерален консул в Ниш! Още една ясла –държавна! Та този нещастник от гражданското сдружение „Либертариум“, чийто председател е хронично гладуващият Едвин Сугарев – тоест нашият герой, получава близо 300 хиляди лева до 2018 година, за да документира и изследва „историята на корупцията в България“. Представяте ли си каква история ще напише, като и преди, и сега е държавен храненик! \r\n Вие защо си мислите че Плевнелиев така нагло плюеше Русия? Ами за да има служба след като излезе от Президентството. Този палячо вече я има, сигурна му е. От кумува срама чакат да минат няколко месеца, иначе стават съвсем жалки. \r\n Както и на другия палячо от първия кабинет на някогашния член на БКП Бойко Борисов. Помните ли го онзи , дето скочи дори срещу баща си, защото баща му е външен разузнавач: бившият външен министър Николай Младенов! Това мекере си строши краката от бързане да докладва през 2012 година, че задачата за спирането на АЕЦ „Белене“ е изпълнена! Освен длъжност от САЩ, те му превеждат и скромните 129 400 лева. Задачата му е „да се бори с остатъците от комунизма в България“. \r\n Но това са джобни парици…Мекеретата са щедро заплатени! Дори и медийните: сайтовете – capital.bg и dnevnik.bg получиха от “Америка за България” 3 милиона лева за две години (до 2017), а с още три милиона за същия период от време се уреди и сайтът Медиапул. Всички, които познават империята на Прокопиев, няма начин да не се възхитят от мотивацията на фондацията. С долари се купуват не само ченета, но и съвести, купува се честта на България! Това са само някои, колко ли още има на американска ясла? \r\n         \r\n", "date": "2019.01.08", "title": "Хранениците на ЦРУ у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391318-%D0%BA%D0%B0%D0%BA%D0%B2%D0%BE-%D1%80%D0%B0%D0%B7%D0%B1%D0%B8%D1%80%D0%B0-%D1%80%D0%B0%D0%B4%D0%B5%D0%B2-%D0%BE%D1%82-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%BE%D1%81%D0%BF%D0%BE%D1%80%D0%B2%D0%B0-%D0%BC%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B2%D0%B8%D1%81%D0%BE%D0%BA%D0%BE%D0%BA%D0%B2%D0%B0%D0%BB%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B8-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BD%D0%B0-%D0%B3%D0%B5%D1%80%D0%B1%E2%80%A6", "text": "С избора на нов тип боен самолет по време на кабинета „Герджиков“, президентът Румен Радев и служебното правителство искаха да задължат следващото Народно събрание и следващия кабинет да берат плодовете на тяхната непрозрачност. Тогава Румен Радев, който лично назначи министър-председателя и министъра на отбраната, искаше непрозрачно, на тъмно и в кратки срокове да финализира процедурата за изтребителите. Това заяви пред журналисти в Годеч председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията.     „Експертите от Министерството на отбраната внесоха доклада за работата си по избора на нов тип боен самолет в Министерски съвет, като най-вероятно тази сряда ще име решение на правителството. След това предстои дебат в Народното събрание, което трябва да даде мандат на правителството да финализира започнатата процедура“, обясни Цветанов. Той сподели очакванията си, че Румен Радев ще продължи да не се държи като държавен глава и обединител на нацията и няма да работи успешно с българските институции както предшествениците му. „Нека Радев се поинтересува кои държави споделят оценката на експертите от МО и кои държави подкрепят неговата теза за изтребителите“, призова председателят на ПГ на ГЕРБ. Той допълни, че не е нормално едно служебно правителство да ограничи възможността на следващия редовно избран кабинет, който ще бъде подложен и на парламентарен контрол, да завърши една такава процедура. Във връзка с обвиненията на президента Радев за лобизъм, Цветан Цветанов подчерта, че те не отговарят на истината и заяви категорично: „Всяко едно решение на страната ни е политическо. Решението да се присъединим към ЕС и НАТО също беше такова и представителите на българските институции винаги са се придържали към него и към евроатлантическата ориентация на България, която на свой ред е гаранция за сигурността ни“. Пред медиите зам.-председателят на ГЕРБ съобщи, че в края на февруари или началото на март тази година ще бъде взето окончателното решение за кандидатите на ГЕРБ за евродепутати. „Имаме много достойни кандидати и всеки един от тях може да води листата. Сигурен съм, че всеки един, който попадне сред 17-те в листата, ще има достатъчно потенциал и подкрепа, за да работи в интерес на страната ни“, отбеляза той. Цветанов също така анонсира, че на 20 януари ГЕРБ ще проведе национална работна среща с всички представители на партията в местната, законодателната и изпълнителната власт, на която ще бъдат разчертани хронологично дейностите преди изборите. „Скоро стартираме и граждански диалог „Европа в нашия дом“, с който ще представим ползите от членството ни в ЕС“, каза още председателят на ПГ на ГЕРБ.", "date": "2019.01.08", "title": "Какво разбира Радев от изтребители? Оспорва мнението на висококвалифицирани експерти на ГЕРБ…"}
{"url": "http://www.classa.bg/%D1%81%D0%B2%D1%8F%D1%82/item/391311-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D0%BB%D1%8E%D1%81-%D0%BA%D0%BB%D0%B0%D0%BD%D0%B0-%D0%B1%D1%83%D1%88", "text": "Погребението през декември 2018 г. на 41-ия президент на САЩ Джордж Буш-старши стана символичното примирие между един от най-влиятелните американски кланове – кланът Буш с 45-ия президент на Америка Доналд Тръмп. Враждата на Тръмп със семейство Буш, започнала по време на президентската надпревара през 2016 г. , към края на 2018 г. се сменя с алианс, основан на трезва политическа преценка.     Бившият губернатор на Флорида, син и брат на бившите президенти на страната, републиканецът Джеб Буш влезе в борба за издигането на своята кандидатура на поста президент на САЩ с подкрепата на семейството си, но след провала на първичните избори в щатите Невада и Южна Каролина обяви, че излиза от предизборната кампания. Телевизионната компания CNN нарече тогава това „край на династията”. А Тръмп победи убедително на първичните избори в Южна Каролина. В разгара на предизборната борба Тръмп и Джеб Буш не се щадяха взаимно. Буш нарича Тръмп „плюшен мечок”, а Тръмп заяви, че Джеб Буш е „нищожество” и писа в „Туитър”: „Последното, от което се нуждае нашата страна, е още един Буш! Тъп като камък”. Както разказа в интервю пред канал CNN историкът Марк Алдегроув, автор на книгата The Last Republicans, Джордж Буш-старши, в разговор с него, веднъж казва за Тръмп: „Не го харесвам. Не знам много за него, но той е самохвалко. Не съм във възторг, че той е лидер”. Според Буш-старши, Доналд Тръмп може да обедини САЩ, но това ще изисква скромност от него, което е сложно за Тръмп: „Това момче не знае какво е да си президент”. Но през ноември 2016 г. Тръмп заяви, че е получил поздравления за победата на изборите от редица републиканци, които по-рано отказват да го подкрепят. Сред тях той изброи Буш-старши и двамата му синове Джордж и Джеб. На 7 ноември 2018 г., ден след междинните избори за Конгреса, Тръмп назначи временно изпълняващия задълженията генерален прокурор Ман Уитакър за ръководител на апарата на излезлия в оставка генерален прокурор Джеф Сешънс. А през декември Тръмп номинира на тази длъжност републиканеца Уилям Бар. Тези решения на президента предизвикаха немалък шум. Лидерът на демократите в Сената Чък Шумър незабавно поиска Уитакър да се отстрани сам от вземането на решения във връзка с разследването на специалния прокурор Робърт Мюлер за връзките по време на президентската предизборната кампания на Тръмп с Русия. Същественото е, че и Бар, и Уитакър са свързани с клана Буш. Уилям Бар вече е бил генерален прокурор на САЩ през 1991 г, когато на тази длъжност го назначава Джорд Буш-старши. Мат Уитакър е задължен за възхода на кариерата си на Джордж Буш-младши. Още по-забележим представител на клиентелата на клана Буш е дошлият от компания „Боинг” и поставен от Тръмп начело на Пентагона Патрик Шанахан. В американската политическа система той е смятан за човек с уникални способности. В „Боинг” той дълги години се занимава както с граждански, така и с военни програми, изпращат го там, където има технически проблеми и бизнесът не върви. И той навсякъде урежда нещата, без да се провали нито веднъж. „Трябва само веднъж да помолите Пат да направи нещо и то ще бъде направено”, заяви в интервю за The New York Times Джим Албог, бивш топ-мениджър на „Боинг”. The New York Times цитира отзив за Шанахан от старейшината на американския военно-промишлен комплекс Дъв Закхайм: „Ако Матис бе господин „Отвън”, съсредоточен върху въпросите на политиката и международните съюзи, то Пат е господин „Вътре”, основен операционен директор на Пентагона… Той разбира каква трябва да бъде ролята му на мениджър. Той не се опитва да бъде такъв, какъвто не е. Той не се опитва да бъде алтер егото на Матис”. От казаното от ветерана следва, че Матис и Шанахан по време на съвместната си работа в министерството на отбраната си разделят грамотно функциите: единият се занимава с вътрешната военна стратегия, другият прочиства авгиевите обори на военните поръчки. Заемайки длъжността заместник-министър на отбраната през юли 2017 г., Шанахан започва бързо да променя системата: две седмици след своето назначение той заедно с министъра представи на Конгреса предложения за промяна на системата за покупки, насочена към изкореняване на лобизма и купуването на най-добрите технологични разработки за най-малко пари. И ако се вземе предвид, че компанията „Боинг”, където Шанахан се налага като кризисен мениджър от висок клас, е един от основните спонсори на клана Буш, то издигането на господин „Решение”, както наричат Шанахан в корпорацията, е още един довод в полза на версията, че има съюзи между Тръмп и клана Буш. Трябва да се отбележи, че предците на Буш са сред първите европейски заселници, пристигнали в Америка на кораба „Мейфлауър”. А корените на това семейство произтичат от старата европейска аристокрация с кралска кръв: английските крале Хенри Втори и Ричард Лъвското Сърце Плантагенет, кралят на Шотландия Робърт Втори, френските крале Луи Седми и Филип Хубави, граф Робер Артоа и други. И още две причини за силата на този клан. Първата е здравата финансова основа на семейството, заложена от Самюел Буш и сина му Прескът в началото на ХХ век. Втората и може би най-важната причина е умението да се върви към целта без стеснение какви са средствата. Нито финансирането на Хитлер, нито негласната подкрепа към Осама бин Ладен не затварят пред това семейство вратите на американската политика. Въртят се слухове, че Джеб Буш е бил убеден да се откаже от президентската надпревара през 2016 г. От своя баща и брат – видите ли, не му било времето. Ако е така, може да се предположи, че тогава и се очертават контурите на съюза Буш-Тръмп. Съюз, който може да помогне и на Тръмп, стремящ се към втори срок, и самите Буш, които не са съгласни с твърденията на американските журналисти, че е дошъл край на кариерата им.   Превод: В.Сергеев", "date": "2019.01.08", "title": "Доналд Тръмп плюс клана Буш"}
{"url": "http://www.classa.bg/%D1%81%D0%B2%D1%8F%D1%82/item/391310-%D1%81%D0%B0%D1%89-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%B4%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D1%81%D1%83%D1%85%D0%BE%D0%B9-%D1%81%D1%83%D0%BF%D0%B5%D1%80%D0%B4%D0%B6%D0%B5%D1%82-100-%D0%B7%D0%B0-%D0%B8%D1%80%D0%B0%D0%BD", "text": "Доставката за Иран на самолети Сухой Суперджет 100 (SSJ-100) е отложена за неопределено време, след като Министерството на финансите на САЩ отказа да издаде сертификат за износ. Повече от десет процента от компонентите на самолета се произвеждат в САЩ, така че е необходимо да се получи одобрението на сделката от властите на тази страна. Засега доставката на самолетите е изключена. \"Изглежда, че поради липсата на лиценз от Службата за контрол на чуждестранните активи в Министерството на финансите на САЩ, пристигането на въздухоплавателни средства засега не може да се дискутира\", заяви представителят на Асоциацията на иранските авиолинии, Максуд Асади Самани. Производителят на първия пътнически самолет, проектиран в Русия от времето на СССР, се стреми да намали броя на произведените в САЩ компоненти, но този процес може да отнеме значителен период от време. Поради дългите години на санкции, въздушният флот на иранските авиокомпании не е в най-добро състояние и за да го обнови, страната се нуждае от около 500 самолета. Ситуацията беше облекчена, след като световните сили подписаха ядрено споразумение с Иран през 2015 г., което позволи на Ислямската република да поръча нови самолети на гигантите на въздухоплавателната индустрия Airbus и Boeing. Така след премахването на основните санкции през 2016 г. иранските авиокомпании се договориха да закупят 200 самолета: 100 от Airbus, 80 от Boeing и 20 от френско-италианския производител ATR. Споразуменията обаче бяха блокирани, след като американският президент Доналд Тръмп възстанови санкциите срещу Иран през 2018 г. Преди да бъдат отменени лицензите за продажба в САЩ, Иран получи само 16 от тези 200 самолета: 13 от ATR и три от Airbus. Миналия месец ръководителят на иранската организация за гражданска авиация Али Абедзаде заяви, че големият ирански пазар смята руската строителна компания Sukhoi Civil Aircraft за една от възможностите за частична модернизация на флота. Оказа се, че Русия и Иран са постигнали предварително споразумение за закупуването на 40 руски самолета SSJ-100 за местните авиокомпании Aseman Airlines и Iran Air Tours (дъщерно дружество на националната авиокомпания IranAir).", "date": "2019.01.08", "title": "САЩ блокират доставката на руски самолети Сухой Суперджет 100 за Иран"}
{"url": "http://www.classa.bg/%D1%81%D0%B2%D1%8F%D1%82/item/391312-%D0%B1%D0%BE%D0%BB%D1%82%D1%8A%D0%BD-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B0%D1%82-%D1%81%D0%B8%D1%80%D0%B8%D1%8F,-%D0%B4%D0%BE%D0%BA%D0%B0%D1%82%D0%BE-%D1%82%D1%83%D1%80%D1%86%D0%B8%D1%8F-%D0%BD%D0%B5-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B7%D0%B0-%D0%BA%D1%8E%D1%80%D0%B4%D0%B8%D1%82%D0%B5", "text": "Американският съветник по националната сигурност, Джон Болтън, заяви в неделя, че американските войници няма да се изтеглят от Сирия, докато останките на ислямската държава не бъдат напълно изкоренени, а Турция не гарантира сигурността на кюрдските милиции, подкрепяни от Вашингтон. Според Болтън американският президент Доналд Тръмп му е казал, че \"той няма да позволи на Турция да убива кюрдите\". \"Ние вярваме, че турците не трябва да предприемат военни действия, които да не са напълно координирани и приети от Съединените щати, така че да не застрашават нашите войски, но също така и че те ще изпълнят изискването на президента, силите на Сирийската опозиция, която се е борила с нас, да не са в опасност, \"каза той. Съветникът по националната сигурност на САЩ също така подчерта, че няма установен график за изтеглянето на близо 2000 американски войници от Сирия. „Календарът произтича от политическите решения, които трябва да приложим\" каза той. Той добави също, че Вашингтон не се интересува от поддържането на дългосрочно военно присъствие в страната. В петък американският държавен секретар Майк Помпео заяви, че Вашингтон започва да изтегля войските си от Сирия. Според него, въпреки това, САЩ ще продължат да преследва целите си в Близкия изток. Освен това Помпео подчерта - гарантиране, че турските военни няма да избиват кюрдите, все още е част от американската мисия в Сирия На 19 декември Тръмп обяви победа над ислямската държава в Сирия, отбелязвайки, че това е била единствената причина за присъствието на американската армия в страната. Тази неделя президентът на САЩ отново отказа да посочи датите на изтеглянето на американските войски от Сирия, като подчерта, че не е обещал бърз изход. \"Ние ще изтеглим нашите войски [...] Никога не съм казвал, че ще бъде направено толкова бързо,\" каза президентът. Разногласията между Вашингтон и Анкара за бъдещето на кюрдските милиции може да парализира изтеглянето. Турция определя Народните отряди за закрила (YPG), подкрепяни от САЩ, като \"терористична група\".", "date": "2019.01.08", "title": "Болтън: \"Американските войски няма да напуснат Сирия, докато Турция не гарантира сигурност за кюрдите\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391313-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B8%D1%83%D0%BB%D0%B8%D0%B0%D0%BD-%D0%B8-%D0%B2%D0%B0%D1%81%D0%B8%D0%BB%D0%B8%D1%81%D0%B0", "text": "Свети Иулиан се родил в египетския град Антиноя в семейството на знатни и богати родители. Младият човек обикнал чистотата на девството и пожелал да го запази до края на дните си. Той го положил за основа на всички останали добродетели и като четял прилежно и изучавал Божествените книги, живеел в страх Божий. Иулиан изучил и елинската мъдрост, и християнското учение, запознал се със светската философия, овладял добре и Божественото Писание. Когато навършил осемнадесет години, родителите му започнали да го принуждават да встъпи в брак, тъй като бил единствено дете и желаели да продължи рода им. Иулиан отказвал под всякакъв предлог. Когато родителите и близките съвсем му досадили със съветите и молбите си, принуждавайки го да се ожени, целомъдреният младеж поискал една седмица за размисъл. Той я прекарал в пост, молитва и сълзи, като денем и нощем молел Бог “по който начин Му е угодно” да запази непорочно девството, което Му бил обещал. На седмия ден, изнемогнал от пост и молитва, легнал през нощта и заспал. И ето, насън му се явил Господ, Който го утешил и ободрил с думите:     ­ Изпълни без страх волята и съветите на родителите си, защото ще вземеш жена, която няма да накърни целомъдрието ти и няма да те отлъчи от Мен. Нещо повече, заради теб, и тя ще поиска да остане девица и Аз ще приема и двама ви като девственици в небесните Си обители, защото по вашия пример не един младеж и девойка ще запазят целомъдрието си и ще наследят небесното царство. Аз ще съм неразделно с теб, ще обитавам в теб и ще побеждавам всички твои телесни въжделения и плътски страсти. Девицата, с която ще те свържа в брак, ще направя такава, каквато искам. Ще направя тъй, че и тя да пожелае да следва доброто ти намерение и вие двамата ще Ме видите в приготвения за вас чертог заедно с ангелските ликове и с безброй девственици от двата пола, които природата е разделила, а вярата в Мен ­ съединила, и чиито подражател ще бъдеш. Като казал това, Господ докоснал Иулиан с думите: ­ Не бой се и нека сърцето ти да крепне! Така ободрен и утешен от божественото видение, благородният момък станал от сън и рекъл: ­ Благодаря Ти, Господи Боже, Който изпитваш сърцата, че си пропъдил далеч от мен сладостта и утехите на света и обещаваш да бъдеш пазител на чистотата ми и мой помощник. Твърдо вярвам, че Ти ще ми дадеш каквото “око не е виждало, ухо не е чувало и човеку на ум не е идвало”, онова, което си приготвил за ония, които Те любят. И тъй, като ме сподоби да вървя по Твоя път, моля Те, самият Ти да бъдеш за мен добрият път, както за всички, които обичат чистотата. Ти знаеш, Господи, че от деня на раждането си до този час, в който благоволи да ме призовеш, съм обичал и желал единствено Теб. Затова затвърди дадените от мен обещанията и ги приведи в действие. Момъкът излязъл от спалнята и заявил на родителите си, че е съгласен да изпълни желанието им и да се ожени. Те се зарадвали и веднага започнали да търсят подобаваща по знатност и богатство девица. Накрая намерили такава в лицето на Василиса, която се отличавала с красота и добродетели и била едничко чедо на своите родители. Двамата с Иулиан се венчали. След брачния пир, когато въвели младоженеца и булката в спалнята и те останали сами, девицата усетила необикновено благоухание, сякаш от градина с лилии, рози и други благо-уханни цветя. Учудена, тя казала на младоженеца: ­ Какво е това, господарю мой? Сега е зима, а аз усещам благоухание на цветя, сякаш е пролет и изпитвам такава наслада, че за нищо друго не искам да мисля. Тогава блаженият Иулиан казал: ­ Благоуханието, което усещаш, не е обикновено, то иде от Христа, Който обича чистотата и дарява вечен живот на ония, които запазят девството си. И тъй, ако искаш да спазим Христовите заповеди и да угодим на Господа, възлюби Го с цялата си душа и да останем заради Него в непорочно целомъдрие. Ще бъдем Негови избрани съдове в настоящия век, за да се възцарим с Него в бъдещия и никога не ще се разделим. Блажената невеста му отвърнала: ­ Има ли нещо по-важно от спасението, което, ако запазим целомъдрието си, ще получим, заедно с живот вечен? Вярвам ти и ще живея с теб в целомъдрено девство до кончината си, за да получа наградата от Христа, Моя Господ. Щом казала това, блаженият Иулиан паднал ничком на земята, поклонил се на Бога и издигнал глас към Него: ­ Утвърди, Господи, Твоето дело в нас! Като видяла, че съпругът й се моли, и Василиса започнала да се моли. Тогава внезапно се разтърсил подът на спалнята и в нея засияла такава необикновена светлина, че свещите, които горели вътре, помръкнали пред небесните лъчи. И се открило велико божествено видение: от едната страна се виждал Царят на славата, Христос, с безчислено множество девственици, а от другата ­ Пречистата Владичица, Богородица, със сонм от девици. От двете страни долитали небесни песнопения, изпълнени с неизказана сладост, каквито човешко ухо не е чувало. Двама сияйни мъже със златни пояси се приближили до Иулиан и Василиса, вдигнали ги от земята и им посочили върху одъра една голяма и прекрасна книга. Близо до нея стояли четирима почтени и благообразни старци със златни чаши в ръка, от които излизало чудно благоухание и то изпълвало стаята. Тогава един от старците казал: ­ Чашите символизират вашето съвършенство. Вие сте блажени, защото като победихте временните утешения на тоя живот, се устремихте към вечния, който е непостижим за човешкия ум. Иулиане, прочети какво е написано в книгата на живота! Тогава свети Иулиан погледнал в книгата и видял името си и името на съпругата си. Със златни букви било написано: “Иулиан, който се отрече от света от любов към Мен, ще бъде причислен към ония, “които се не оскверниха с жени”. За своята чистота и непорочно целомъдрие Василиса ще бъде причислена към лика на девите, които съпровождат Истинната Дева Мария, Моята Пречиста Майка.” Щом прочел тези думи, книгата се затворила и присъствуващите светозарни мъже и деви в един глас възкликнали: “Амин!” Старецът отново се обърнал към Иулиан и Василиса и казал: ­ В книгата, която виждате, са записани чистите, трезвите, правдиво говорещите, милосърдните, смирените, кротките, ония, които имат нелицемерна любов, претърпелите всевъзможни тежки изпитания, скърби и бедствия; хора, които така са обикнали Христа, че заради любовта към Него са оставили и баща, и майка, и жена, и чада, и имот, и богатство, като не са се побояли и живота си да отдадат за Господа. Към техния лик сега сте присъединени и вие. Щом почтеният старец изрекъл това, божественото видение свършило и блажените съпрузи, изпълнени с необикновена радост, прекарали остатъка от нощта в псалмопение. Когато настъпил денят, родителите, роднините и всички поканени на сватбата гости продължавали да пируват, празнувайки плътското съчетание на младоженците, без да подозират за чудното им духовно съчетание. Така Иулиан и Василиса заживели заедно в съвършена чистота и целомъдрие, пазейки цвета на непорочното си девство. Те обаче криели тайната си от другите, тъй че за девствения им живот не знаел никой, даже родителите и близките им, докато Сам Господ не я разкрил за полза на мнозина. Не минало много време от бракосъчетанието на Иулиан и Василиса и родителите им починали, като им оставили голямо наследство. Щом получили свобода за духовен живот, те намислили да помогнат за спасението и на други хора. Ето защо построили два манастира ­ един мъжки и един женски, разделили се и се постригали ­ той в мъжкия, тя в женския манастир. Събрали желаещи да служат на Бога и поели ръководството над тях. В обителта на свети Иулиан живеели до десет хиляди братя, които усърдно служели на Бога, понеже Господ му дал такава благодат, че от всички страни се стичали при него хора, които искали да спасяват душите си. Като оставяли дом, жена, родители, близки, имот и мирски радости, те му връчвали душите си, за да ги заведе в небесното царство. И света Василиса събрала в манастира си около хиляда чисти девици и ги направила Христови невести, както и множество жени. И в двата манастира, като в две райски градини, процъфтявала ангелската чистота и девството тържествувало над сладострастния бяс на нечистотата. Време е обаче да разкажем за кончината на светците, как заедно с чадата, събрани в Бога, преминали в небесните селения, издигайки глас към Христа: ето мен и децата, които ми даде Господ. По времето на нечестивите императори Диоклетиан и Максимиан срещу християните започнало голямо гонение, което преминавало от една страна в друга, подлагайки на изпитание Църквата Христова, и се приближавало към страната, в която живеели свети Иулиан и Василиса. Мнозина от вярващите се смутили и уплашили. Блажените Иулиан и Василиса, в пост и молитва, със сълзи на очи молили Бог да укрепи вярващите в Него и събраните от тях монаси и монахини, като ги запази от падение и погибел, за да влязат всички в Небесното отечество. Господ чул молитвата и във видение се явил на света Василиса. Казал, че й предстои скоро да отиде във вечния покой, но преди нея ще напуснат живота всички свети девици, които били оставени на грижите й, за да не отпадне от вярата нито една от тях поради страх от мъчения и да не бъде изключена от лика на светиите. Затова Василиса ще остане на земята още половин година, докато всичките свети девици, които са й поверени, не преминат при Бога. След смъртта й нейният духовен брат Иулиан с мнозина от братята ще извърши мъченически подвиг и като победи с мъжеството си врага, ще напусне този живот, за да получи двоен венец за целомъдрие и мъченичество в радостта на Своя Господ. Така и станало. За половин година смъртта взела девиците, събрани от света Василиса, и те влезли в небесния чертог на своя безсмъртен Жених. Останала само Василиса. Не след дълго те й се явили насън, облечени в светли царски одежди и казали: ­ Чакаме те, майко наша, за да се поклоним заедно нанашия Цар и Господ. Ела да ни предадеш на Христа, за Когото ни обручи! Щом се събудила, преподобната Василиса се зарадвала много, че всичките събрани от нея девици влезли в радостта на Своя Господ, а и че за нея също била приготвена небесна обител. Тя разказала това на своя духовен брат, свети Иулиан, а след няколко дни по време на усърдна молитва предала духа си в ръцете на своя безсмъртен Жених ­ Бога. Преподобният Иулиан погребал с подобаваща почит святото й тяло. Скоро след това за управител на тези земи пристигнал Маркиан заедно с жена си и сина си и започнал яростно да преследва християните, като ги предавал на изтезания и смърт. Той научил, че Иулиан е човек от знатен произход и вярва в Христа и че с него живеят и изповядват вярата множество братя. Изпратил видни граждани да го убедят да принесе жертви на идолите, както бил наредил императорът. По това време от градовете наоколо в обителта на преподобния Иулиан се събрали множество свещеници, дякони, клирици, както и епископи, и всички те от пламенна любов към Господа, били готови да се предадат на мъченическа смърт. Когато дошли пратениците на Маркиан, събраните им отвърнали, че имат един Цар ­ пребиваващия на небето Господ Иисус Христос ­ и Той заповядва да не се покланят на идоли и на бесовете, които се крият в тях, а само на Единия Истински Бог. И че те се подчиняват на Христа и са готови в същия час да умрат за Него. Пратениците се върнали при управителя и му донесли каквото били чули. Маркиан се разгневил и изпратил един отряд войници да доведе преподобния Иулиан, а манастирът заедно с хората в него да бъдат изгорени. И тъй, отвели блажения и вързан го хвърлили в тъмница, а братята, които се намирали в манастира, около десет хиляди души, заедно с епископите и клириците, изгорелив него като благоуханна жертва Богу. И дълго след това на неговото място се носели сладкогласните песнопения на голям хор в часовете, когато обикновено се извършвала Божествената служба ­ първи, трети, шести и девети. На мястото ставали множество изцеления от различни болести ­ и тези болни се удостоявали да чуят песнопенията. На утрото свети Иулиан бил заведен на съд пред Маркиан. Дълго убеждавали светеца ту с хитрост и благост, ту под страх от наказания, но той останал непреклонен и пред заплахите, и пред увещанията. Тогава започнали да го бият безмилостно с пръчки. Докато го изтезавали така, една от пръчките се счупила и парченце от нея попаднало в окото на един роднина на управителя и го наранило, поради което управителят изпаднал в още по-голяма ярост. Светият страдалец му казал: ­ Чуй ме, Маркиане, заповядай на твоите най-опитни жреци да се съберат и нека призоват своите богове и богини и да ги молят да изцелят роднината ти. Ако не могат да го направят, аз с името на Моя Господ Иисус Христос не само ще му върна изгубеното телесно око, но и ще направя така, че очите на ума му да виждат истината. Управителят се съгласил, събрал жреците, заповядал им да отидат в най-близкия идолски храм, да принесат жертви и да молят боговете и богините да излекуват окото на пострадалия. Жреците отишли и изпълнили каквото им било наредено, но след като принесли множество жертви, чули от боговете си следното: ­ Оставете ни, защото сме предадени на вечен огън и се намираме в тъма. Как можем да дадем зрение на слепия, когато самите ние не виждаме нищо? А молитвата на Иулиан към Всевишния Бог е толкова силна, че откакто го мъчите, нашите мъки в геената станаха сто пъти по-тежки. След тези думи всички идоли, които наброявали към петдесетина, паднали и се разсипали на прах. Управителят започнал да крещи срещу свети Иулиан: ­ Магьосник! С твоите силни магии ти съкруши даже нашите богове! Но да видим дали ще върнеш зрението на ослепелия, както обеща. И заповядал да облеят с нечистотии голия мъченик, за да отстъпи от него, както казвал Маркиан, силата му да омагьосва и да прави чудеса. Но смрадта от нечистотиите внизапно се превърнала в удивително благоухание, което изпълнило всичко наоколо, тъй че всички били стъписани от изумление. Свети Иулиан прекръстил окото на ранения, призовал името на Господа и болният в същия миг оздравял, а окото започнало да вижда както преди. Заслепеният от злоба Маркиан приписал изцелението на магия, а не на Христовата сила, но изцеленият гръмко се провикнал: ­ Наистина Иисус Христос е Истинският Бог и Него единствен трябва да почитаме и Нему да се покланяме. Тогава управителят заповядал да отсекат главата на изцеления, който, като прозрял телесно и духовно, получил кръщение в собствената си кръв и се удостоил да съзерцава духом невидимия Бог. Нечестивият мъчител заповядал да оковат ръцете и краката на свети Иулиан с тежки окови и така да го развеждат из града за всеобщо поругание, като го подлагат на различни мъчения по улиците. По време на мъченията и поруганието един глашатай викал: ­ Ето какво очаква ония, които не се покланят на боговете и презират царските заповеди! Когато мъчителите и светецът стигнали до къщата, където се обучавал единственият син на управителя на име Келсий, момчето видяло светеца и казало на другарите си, че вижда нещо удивително. Те взели да го разпитват, а Келсий рекъл: ­ Виждам множество лъчезарни юноши да обкръжават осъдения християнин: едни му помагат и му служат, други държат на главата му такъв блестящ венец, че сиянието му превъзхожда слънчевата светлина. Струва ми се, че е хубаво да вярваш и да служиш на такъв Бог, Който така пази ония, които Му служат и ги украсява с подобна слава. Повярвайте ми, приятели, че и аз искам да му служа, ако Богът на този християнин благоволи да стане мой Бог! С тези думи Келсий захвърлил книгите и красивата одежда, като оставил на света онова, което му принадлежи, и побързал да настигне светеца. Паднал в нозете му и възкликнал: ­ Тебе искам за свой втори баща. От нечестивия Маркиан, мой баща по плът, враг на праведниците и мъчител, се отричам. Присъединявам се към тебе и искам да страдам като тебе за Господа Христа, моя Спасител, Когото досега не познавах! Войниците, които измъчвали Иулиан, останали поразени. Целият град се стекъл на необичайното зрелище и се чудел как синът на управителя прегръща мъченика и целува раните му. Момчето казало на народа: ­ Да знаете, че аз съм син на управителя. Досега заедно с моя нечестив баща преследвах невинните светци. Постъпвах така по неведение. Сега, като познах Бога и бях познат от Него, се отричам от лъжливите богове, отричам се от баща си и майка си и презирам богатството си. Изповядвам Христа, вярвам в Него и заявявам, че съм последовател на блажения Иулиан. Защо се бавите, слуги и войници? Вървете и кажете на родителите ми, че познах Истинския Бог и искам да бъда с Неговия верен служител. Щом донесли на родителите му неочаквана вест, те изпаднали в дълбока скръб и веднага изпратили да вземат момчето от Иулиан и да го доведат вкъщи. Но Бог, Който пази младенците, направил така, че никой не можел да се докосне до него. Който го докосвал, усещал силна болка в ръката и рамото, затова не се осмелявали да го вземат от мъченика. Като разбрал това, управителят заповядал да му доведат и двамата и казал на блажения Иулиан: ­ Ти се стараеш с хитрост да ме лишиш от надеждата ми и прелъстяваш с коварните си приказки едно неукрепнало сърце, изкоренявайки от него любовта към родителите! Докато говорел, нахълтала майката на Келсий с тълпа роднини от двата пола. Скубела си косите, раздрала си одеждата на гърдите и виковете й били толкова ужасяващи, че управителят също си раздрал дрехата и казал на мъченика: ­ Жестокосърдечни Иулиане, виж мъченията на родителите, риданията на близките и освободи невинното дете от действието на твоята магьосническа сила! Дай ни единствения ни син и върни наследника и господаря на нашия дом. Тогава и аз ще помоля царете да ти простят вината и ще бъдеш пуснат невредим на свобода. Свети Иулиан отвърнал: ­Нямам нужда от твоята помощ и не търся прошка от царете ти, но само моля Господ Иисус Христос да ни причисли заедно с агнеца, роден от вълча утроба, и с всички вярващи, към лика на изгорените, когато завършим мъченическия си подвиг. Пред теб се намира онзи, който е роден по плът от теб, а сега се роди духом, като повярва с мен в Христа. Той не е малък, нека сам ти отговори, нека той се смили над майчините сълзи и пожали гърдите, от които е сукал. Тогава благородният и благоразумен юноша казал: ­ На тръна цъфти шипков цвят, но нито той губи благо-уханието си от това, че е произлязъл от трън, нито тръните, на които разцъфва, се лишават от острите си бодли. И тъй, родители мои, вие, по вашия обичай, продължавайте, както тръните, да мъчите невинните, но мен оставете да разпръсквам благоухание за вярващите, както шипковият цвят. Нека ви се подчиняват тия, които се намират на пътя на погибелта, а след мен да тръгнат онези, които се стремят да преминат от царството на мрака в царството на светлината. Заради Господа Иисус Христос се отричам от вас, родители. Вие, заради почитта към боговете, мъчете сина си, защото чрез временната смърт искам да вляза във вечния живот. Не мога да бъда за вас добър, а за себе си лош и любовта към вас не ще поставя над вечната радост. Защо се бавиш, татко? Постъпи с мен тъй, както е постъпил със сина си Авраам! Вземи меча и принеси мен, сина си, в жертва за Христа. Ако есетествената родителска любов ти пречи да го направиш, тогава ме дай на най-жестоките мъчители, за да мога да страдам за моя Господ, Иисус Христос. Не ридайте и не плачете напразно, защото това не ще ме застави да променя изповеданието си. Като чул, управителят заповядал да отведат Иулиан и Келсий в смрадната и мрачна тъмница, но щом влезли вътре, тъмнината се превърнала в светлина и смрадта ­ в благоухание. Двадесетте войници, които видели това, повярвали в Христа, но понеже блаженият Иулиан не бил презвитер и не могъл да ги кръсти, се изпълнил с печал. Но Бог, Който изпълнява желанията на ония, които Му се боят, им изпратил презвитер. В града живеел един твърде знатен човек, когото царете Диоклетиан и Максимиан много уважавали, като роднина на Карин, един от предишните императори. Той и цялото му семейство изповядвали християнската вяра. Когато двамата съссъпругата му се споминали във вяра и благочестие, оставили седмина сина, които макар и да били млади на възраст, имали зрял ум. От уважение към родителите царете им разрешили да изповядват бащината вяра и безбоязнено да прославят своя Христа. Те имали свой презвитер, който се казвал Антоний и чрез когото се сподобявали със светите Тайнства. Именно на тях в специално откровение Бог заповядал да отидат заедно със своя презвитер в тъмницата и да посетят Иулиан и Келсий. През нощта, когато тръгнали за там, ги предвождал ангел, който щом докоснал вратата на тъмницата, тя се отворила. Влезли вътре, целунали светите затворници и застанали с тях на молитва. Презвитерът кръстил блажения отрок Келсий, сина на управителя, и двадесетте войници, а у седемте братя пламнало желание да споделят страданията им за Христа и решили да останат с тях. Като научил, игемонът се учудил как тия, на които царете били разрешили да изповядват свободно християнската вяра, сами пожелали вериги и мъчения. Той поканил братята при себе си и дълго ги увещавал да си идат вкъщи и да славят своя Христа, както им е угодно, щом като царете са им разрешили. Но те се стремили към веригите и затвора и не искали свобода. ­ Не подобава за царски венец ­ казали те ­ злато, което не е претопено и пречистено в огън. Тъй и ние няма да бъдем достойни за Христа, ако вярата ни в Него не бъде изпитана като злато. Не струва много дървото, украсено с листа, но без плод. Така и ние не ще бъдем благоугодни на нашия Христос, ако не Му принесем прекрасните плодове на нашата вяра. Тогава управителят заповядал да изпълнят желанието им и обещал да донесе за тях на царя. И така, блажените отроци се върнали не у дома си, а в тъмницата, при светите Иулиан, Келсий и двадесетте войници, а с тях останал и презвитерът Антоний. Маркиан изпратил донесение за Иулиан, за сина си Келсий, за войниците и за седемте братя. Не след дълго от царете дошла заповед да бъдат изгорени всички, които останат непреклонни. Ако чрез магиите си останели невредими от действието на огъня, то управителят да ги умъртви както намери за добре. Щом получил заповедта, той заповядал да устроят съдилище на градския площад и пред насъбрания народ наредил да му доведат свети Иулиан и останалите с него. Започнал да ги увещава да се поклонят на идолите, като се позовавал на царската заповед, че ако не се покаят, ще ги накаже със смърт. Но те дръзновенно отстоявали правата вяра, като казвали, че небесният Цар е отредил вечна гибел за неразкаяните идолопоклонници. Доста време изтекло, докато се препирали така. Междувременно покрай съдилището минала погребална процесия. Като видял мъртвеца, Маркиан заповядал да го донесат и положат пред него. Народът недоумявал какво е намислил. А той рекъл на свети Иулиан: ­ Казват, че преди да бъде разпнат, Вашият учител Христос възкресявал мъртви. Възкресете и вие този мъртвец, както е правил Той, и тогава ще стане ясно дали наистина е Бог. В отговор свети Иулиан му отвърнал: ­ Каква полза за слепия, когато му кажат, че изгрява слънцето? ­ Остави тези приказки и ако ти и Твоят Бог имате сила, възкреси мъртвия, както ти казах. ­ Макар че сте недостойни за такова чудо от Господа поради неверието си, но дойде време да се яви Неговата Божествена сила, за да видите и разберете, че Бог може да прави чудеса. Вярвам, че Господ ще ми изпрати всичко, което поискам отНего с вяра, и няма да ме посрами пред вас. Като казал това, свети Иулиан въздигнал очи и сърце към небето и започнал да се моли на всеослушание, а лицето му сиело от светлина. И се молел тъй: ­ Господи Иисусе Христе, Истинни Сине Божий, Ти, Който си роден от Отца преди вековете, а когато се изпълни положеното време, прие човешка плът безсеменно от Пречистата Дева Мария, погледни сега от небесната висота, за да засрамиш враговете си и да укрепиш вярващите в Теб! Чуй ме от Твоя небесен престол и възкреси мъртвия, за да не погинат духом живите, а мъртвите да оживеят духом, като видят Твоето всемогъщество. Тъй се молил той още известно време, а после се обърнал към умрелия и казал: ­ На теб говоря, суха земьо, в името на Този, Който възкреси четиридневния Лазар: възкресни и се изправи на нозете си. Щом светец изрекъл това, мъртвият в същия миг оживял и станал, а народът изпаднал в ужас. Възкръсналият гръмко се провикнал: ­ О, колко всемогъщи са молитвите на Божия раб и неговото непорочно девство! Защото къде ме носеха и откъде бях върнат? Управителят Маркиан следил с внимание ставащото и се чудел, но понеже бесът заслепявал очите му, той не виждал в това действието на Христовата сила, а приписвал всичко на магьосничество. За да се подиграе, попитал възкръсналия: ­ Откъде се върна? И той започнал да му разказва подробно: ­ Бях в ръцете на непознати за мен етиопци с исполински ръст, страшни на вид, с огнени очи, лъвски зъби, с орлови нокти, от които явно не можех да очаквам пощада. Те ме влачеха с радост към ада, но когато бях вече до входа на пропастта, етиопците спряха да чакат тялото ми, което като взето от земята, трябваше да бъде предадено на земята. Изведнъж обаче в ада настана смут и от Божия престол се чу глас: ­ Заради Моя възлюбен Иулиан нека тази душа да се върне в тялото си! И веднага дойдоха двама, облечени в бели ризи, взеха ме от ръцете на нечистите и ме върнаха на този свят, за да мога чрез този, който ме възкреси, да позная след смъртта Истинния Бог, Когото, докато бях жив, отричах. Като чул това, управителят се смутил и не знаел какво да предприеме. После обаче, понеже се опасявал от безредици сред народа, заповядал да отведат в тъмницата възкръсналия заедно със свети Иулиан и останалите светци и да запечатат тъмничната врата с печата от пръстена му. В тъмницата свети Иулиан казал на блажения Антоний презвитер да кръсти въз-кръсналия и той получил в свето кръщение името Анастасий, което в превод от гръцки ще рече ­ възкръснал. На утрото Маркиан заповядал да приготвят тридесет и една бъчви, колкото били светите мъченици, да ги напълнят до половината със смола и сяра и да натрупат дърва и съчки за изгарянето на светците. Щом приготвили всичко, извели свързани Христовите страдалци, като Иулиан и Келсий били вързани заедно. Мнозина от народа започнали да проливат сълзи и да жалят, че толкова млади и прекрасни хора отиват на смърт, без да са виновни в нещо. Свети Иулиан им рекъл: ­ Не пречете златото да мине през огъня, за да стане още по-чисто! Понеже не искал да гледа как ще бъде изгорен синът му, за когото сърцето му страдало, управителят оставил заместника си да приведе в изпълнение царската заповед и се отдалечил, изпълнен с печал. Светците влезли в бъчвите със смола. Около тях натрупали дърва, боклуци и съчки и ги запалили. Пламъкът се издигнал на тридесет лакти височина, но светците стоели сред огъня, пеели и славели Бога. Когато изгорели бъчвите и огънят угаснал, се оказало, че те останали живи и невредими, а лицата им сияели от радост. Народът, като видял това, бил поразен, а щом донесли на управителя, той побързал да се убеди със собствените си очи и изпаднал в недоумение. Обаче пак заповядал да ги отведат в тъмницата, където побързала да отиде жена му, майката на Келсий, щом разбрала, че синът й останал жив и невредим. Щом го видяла, тя повярвала в Христа и презвитерът Антоний я кръстил. Получила името Марионила. Като разбрал, че жена му приела християнско кръщение, Маркиан затворил и нея в тъмницата. После осъдил двадесетте войници и седемте братя да бъдат посечени с меч. Иулиан, Келсий, презвитера Антоний, Анастасий и жена си Марионила решил да съди отново и ги оставил в окови. Когато дошъл денят да бъдат съдени, те се престорили, че ще се подчинят на волята на царя и на съвета на управителя и че искат да се поклонят на идолите. Ето защо ги повели с радост към идолския храм. Щом шествието се приближило, свети Иулиан се обърнал с молитва към Бога, тутакси храмът се срутил и затрупал намиращите се в него жреци и около хиляда души. Земята под храма се пропукала, огън излязъл от пукнатините и погълнал езичниците, които били наоколо. Отново върнали светиите в тъмницата, където по време на молитва им се явили в слава огромно множество мъченици, пострадали преди тях. Те били облечени в бели дрехи и пеели небесни песнопения. Сред тях били двадесетте войници и седмината братя, които били посечени с меч. Явила им се и света Василиса слика от свети деви и известила свети Иулиан, че той скоро ще извърши подвиг с другарите си, ще завърши живота си и тържествено ще влезе в небесните селения. ­ Пред теб е отворено Царството небесно и нашият Господ Иисус Христос ще те вземе при Себе си, както и тия, които са с теб. Ще излязат да ви посрещнат тържествено ликовете на патриарси, пророци, апостоли и мъченици и вие навеки ще бъдете с тях. Щом казала това, станала невидима. С нея си отишли и всички останали светци, като оставили затворниците в неизказана радост и душевно веселие. Мъчителят отново ги извел на съд и ги предал на различни мъчения. Най-напред заповядал да увият пръстите на ръцете и краката им с прежда, натопена в масло и да я запалят. Преждата изгоряла, без да им навреди. После заповядал да одерат кожата от главите на свети Иулиан и Келсий, а на блажения презвитер Антоний и на Анастасий да избодат очите. Когато понечили да измъчват света Марионила, ръцете на палачите станали като безчувствени и те не посмели да я докоснат. После хвърлили светците за храна на диви зверове, но и от тях ги запазила Божията сила, която заградила устата на животните. Накрая управителят заповядал да съберат от всички тъмници престъпниците, осъдени на смърт, с които да бъдат убити и светите мъченици. Щом ги довели, заповядал да убият всички, без да пощади сина и съпругата си. Тъй светите мъченици загинали от меч заедно с престъпниците. Щом ги посекли, започнало земетресение, което разрушило една трета от зданията вграда и не оцеляло нито едно място, където се намирал идол. Земетресението било съпроводено с град, падали мълнии, разразили се гръмотевици и в бурята загинали немалко езичници. Маркиан щял да умре от страх. Не след дълго се разболял и умрял ­ от червеите, които се образували в тялото му и го разяли. През нощта, след убийството на светците, дошли свеще-ници и благочестиви мъже, за да вземат телата на мъчениците. Но тъй като светите тела се намирали сред множество други трупове, не могли да ги разпознаят. Тогава те коленичили и започнали да се молят. И им се явили душите на светците в образ на девици, като всяка душа застанала до собственото си тяло. Тогава взели телата и ги погребали в храма, под олтара. Бог, Който прославя Своите светии, заповядал на мястото, където били погребани телата им, да бликне извор с животворна и целебна вода, която изцелявала всякакви болести заради молитвите на светиите и по благодатта на нашия Господ Иисус Христос, на Когото слава во веки. Амин.", "date": "2019.01.08", "title": "Св. мъченици Иулиан и Василиса"}
{"url": "http://www.classa.bg/%D1%81%D0%B2%D1%8F%D1%82/item/391309-%D1%82%D1%80%D1%8A%D0%BC%D0%BF-%D1%81%D0%B5-%D0%B8%D0%B4%D0%B5%D0%BD%D1%82%D0%B8%D1%84%D0%B8%D1%86%D0%B8%D1%80%D0%B0-%D1%81-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B1%D0%B5%D0%B7-%D0%B7%D0%B0%D0%BF%D0%BB%D0%B0%D1%82%D0%B8,-%D1%81%D0%BB%D0%B5%D0%B4-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Президентът на Съединените щати Доналд Тръмп заяви, че \"се идентифицира\" със стотиците федерални работници, които не получават плащанията си след частичното закриване на правителството преди 16 дни. В диалог с журналисти пред Белия дом Тръмп заяви, че служителите ще трябва да \"направят корекции, за да се справят със ситуацията, както те винаги правят\". В същото време, той каза, че положението им не е от голямо значение за него, защото \"повечето от служителите, които не получават заплата, са демократи\". Декларациите бяха направени на фона на напрегната стагнация на диалога с демократичните законодатели, пред настояването на президента за одобрението на 5 700 милиона долара от бюджета за изграждането на граничната стена с Мексико. \"Хората разбират точно какво се случва, но много от тези хора, които няма да получат заплатата си, са 100% съгласни с това, което правя,\" каза президентът. Конгресът не изглежда да е близо до постигане на споразумение по бюджета. Тръмп подчерта, че \"не е имало голям напредък\" в преговорите, а днес той описа като \"продуктивен\" диалога по въпроса.", "date": "2019.01.08", "title": "Тръмп \"се идентифицира\" с федералните служители без заплати, след спирането на правителството"}
{"url": "http://www.classa.bg/%D1%81%D0%B2%D1%8F%D1%82/item/391304-%D1%82%D1%83%D1%80%D1%86%D0%B8%D1%8F-%D0%BA%D0%BE%D0%B3%D0%B0%D1%82%D0%BE-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D0%BD%D0%B0%D0%BF%D0%B0%D0%B4%D0%B0%D1%82-%D0%BB%D0%B5%D0%BA%D0%B0%D1%80%D0%B8", "text": "На всеки час в Турция бива нападан по един лекар - от пациент или роднина на пациент. Става дума както за словесна, така и за физическа агресия. Неотдавна един невролог е бил застрелян от пациента си, пише НЦЦ.         Това трябвало да бъде един най-обикновен медицински преглед, който обаче завършил фатално - за лекаря. Пациентът - 18-годишен младеж, страдащ от натраплива невроза - бил гневен на богатите турци, които си живеели живота, докато неговият от ден на ден ставал все по-лош. Той искал съвет от лекаря как да преодолее изблиците си на ярост. Очевидно младият мъж не харесал предписанието на лекаря - невролог с 30-годишен стаж, според което трябвало да взема редовно хапчета. Младежът просто извадил пистолет и го гръмнал. Няколко часа по-късно лекарят починал от раните си. В полицията момчето разказало, че докторът му се бил подигравал. Този случай е описан в началото на статия на \"Нойе Цюрхер Цайтунг\" (НЦЦ) за насилието срещу лекари в Турция.     78% от турските лекари са ставали жертва на насилие Не всички случаи на насилие срещу медици в Турция имат подобен фатален край. Но проблемът е много сериозен. На всеки един час в Турция лекар става обект на агресия. Било то словесна - под формата на ругатни или заплахи, или физическа - с употребата на сила. Само през първите четири месеца на миналата година турското здравно министерство е регистрирало почти 3000 подобни посегателства срещу лекари или друг медицински персонал. Тази практика е особено често разпространена в \"Бърза помощ\" към държавните болнци. Проведено през 2018 година изследване сочи, че 78 процента от турските лекари поне веднъж са ставали обект на насилие от страна на пациенти, а почти две трети от тях дори и повече от веднъж. Всеки 12-ти от тях е посочил, че във всяко дежурство има поне по един пациент, чието поведение излиза извън контрол, четем още в публикацията на НЦЦ. Още през 2012 година турските власти са предприели мерки срещу явлението - кабинетите са били оборудвани с алармени системи. Но това не е променило почти нищо - оттогава до днес са били регистрирани 60 000 случаи на посегателства срещу лекари. Междувременно в много турски болници още на входа са въведени проверки за сигурност, а неотдавна турският парламент прие и поправка в закона, според която подозрителни лица ще бъдат незабавно задържани и изпращани в предварителния арест. Лекарският съюз обаче разкритикува мярката като недостатъчна, тъй като законът не предвижда по-тежки наказания за извършителите. Защо се стига дотук? Сред основните причини за това състояние е държавната здравна политика, която залага на количественото, а не на качественото здравеопазване, твърдят от своя страна представители на лекарския синдикат. Лекари от държавни болници са посочили, че в приемните кабинети имат по не повече от 5 минути време за поставяне на диагноза. А по този начин е изключено да бъде изградено отношение на доверие между лекар и пациент. Допълнителен проблем е липсата на достатъчно персонал - особено в \"Бърза помощ\" много често лекарите са принудени да дават повече смени и да трупат много извънредни часове труд. Към това се добавят и публикациите в близки до правителството медии за различни скандали в държавните болници. По този начин се подкопава авторитетът на медицинския персонал, твърдят лекари. Така например преди време депутатът от управляващата Партия на справедливостта и развитието (ПСР) Сенел Йедиялдъз, който по професия е лекар, нападна лекарското съсловие: пред държавната телевизия TRT той заяви, че някои главни лекари били \"твърде глупави\" за по-сложни операции и заслужавали да бъдат набити. Йедиялдъз, който е председател на парламентарната комисия по здравеопазване в турския Меджлис, все още не се е извинил за думите си към колегите си от болниците.", "date": "2019.01.08", "title": "Турция: когато пациенти нападат лекари"}
{"url": "http://www.classa.bg/%D1%81%D0%B2%D1%8F%D1%82/item/391306-%D1%82%D0%BE%D0%B2%D0%B0%D1%80%D0%B5%D0%BD-%D0%BA%D0%BE%D1%80%D0%B0%D0%B1-%D0%BF%D0%BE%D1%82%D1%8A%D0%BD%D0%B0-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "Товарен кораб с 13-членен екипаж потъна в Черно море. \r\n Трагедията се разигра край турския бряг, на 130 километра навътре в морето от град Самсун. В момента морето е изключително бурно. Сигналът за помощ от кораба е подаден тази сутрин в 8:10 часа, като в момента продължава да тече мащабна спасителна операция с участието на 4 хеликоптера, 1 самолет и 5 различни плавателни съда. Това съобщи Канал 3. \r\n Седем души вече са спасени. Извадени са телата на други двама. Продължава издирването на останалите. \r\n Корабът Волга – Балт 214 е плавал под панамски флаг. Седем души от екипажа са украинци, двама са руснаци и други двама са азербайджанци, съобщава «Милиет». \r\n Спасените са в добро състояние. От снимките, разпространени от турските медии стана ясно, че една от тях е жена. \r\n      ", "date": "2019.01.08", "title": "Товарен кораб потъна в Черно море"}
{"url": "http://www.classa.bg/%D1%81%D0%B2%D1%8F%D1%82/item/391307-%D0%BA%D0%B8%D1%82%D0%B0%D0%B9-%D0%B5-%D0%BE%D0%BF%D1%82%D0%B8%D0%BC%D0%B8%D1%81%D1%82-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B0%D1%89", "text": "Пекин направи положителна бележка преди началото на търговските преговори с Вашингтон тази седмица, но двете страни признават, че са изправени пред потенциално дълъг спор относно технологиите и бъдещето на икономическите си отношения, съобщава AP. Според агенцията, САЩ и Китай са изразили интерес да решат своята митническа борба заради технологичните амбиции на Пекин. Въпреки това, нито една от двете страни не е посочила, че позицията й се е променила, откато бе постигнато споразумение на 1 декември от президентите Доналд Тръмп и Си Дзинпин, да отложат по-нататъшно увеличение на митата. Пратениците ще проведат \"позитивни и конструктивни дискусии\" по време на срещите в понеделник и вторник, цитира АР говорителя на Министерството на външните работи на Китай, Лу Канг. Според правителството на САЩ тяхната делегация ще бъде ръководена от заместник търговския министър Джефри Гериш, докато Пекин все още не е разкрил кой ще представлява китайското правителство. Нито една от страните не представя подробности за своя дневен ред, но е известно, че делегацията на Гериш включва длъжностни лица от министерствата на земеделието, енергетиката, търговията, хазната и Държавния департамент.", "date": "2019.01.08", "title": "Китай е оптимист за търговските преговори със САЩ"}
{"url": "http://www.classa.bg/%D1%81%D0%B2%D1%8F%D1%82/item/391308-%D0%B3%D1%80%D0%B5%D1%88%D0%BA%D0%B0-%D0%BD%D0%B0-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B0-%D0%BD%D0%B0-%D0%BD%D0%B0%D1%81%D0%B0-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%81-%D1%80%D0%B0%D0%B7%D1%80%D0%B8%D0%B2-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%8F-%D0%B4%D0%B8%D0%B0%D0%BB%D0%BE%D0%B3-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89", "text": " на директора на „Роскосмос” Дмитрий Рогозин в САЩ не се състоя. Това бе обявено от директора на НАСА Джим Брайденстайн, който по-рано лично покани руския си колега. От Москва последва рязка реакция. В „Роскосмос\" не изключват излизането от някои съвместни със САЩ проекти. Кой е виновен за възникналия конфликт и доколко сериозни може да са последствията?     В неделя в „Роскосмос” рязко реагираха на думите на директора на НАСА Джим Брайденстайн за отмяната на посещението на директора на руската държавна корпорация Дмитрий Рогозин в САЩ. Брайденстайн се позова на позицията на американските сенатори, които се изказаха против пристигането на руския чиновник. От 2014 г. Рогозин се намира в санкционния списък на САЩ. Но същият този Брайденстайн по-рано твърдеше, че администрацията на президента на САЩ Доналд Тръмп е решила временно да свали ограниченията за влизане на Рогозин. В държавната корпорация сметнаха за странно, че директорът на НАСА е съобщил за отменянето на посещението през медиите, а не пряко. „Освен това ние смятаме, че Джим Брайденстайн можеше да се свърже с директора на „Роскосмос” лично предвид тези заявления, които звучаха през октомври по време на посещението му в Москва”, заяви прессекретарят на държавната корпорация Владимир Устименко. В държавната корпорация допълниха, че очакват разяснения от американските си колеги. Устименко подчерта, че „засега дори няма формално уведомление за отменянето на посещението”. В рамките на посещението трябваше да се проведе обсъждане на проекта за окололунна станция, но сега в Русия не изключват излизането от тези преговори. Пристигането на Рогозин се планираше като посещение на вежливост. Ръководителят на НАСА първи пристигна в Русия на 10 октомври миналата година. На следващия ден, заедно с Рогозин, Брайденстайн наблюдава в Байконур пуска на ракетата-носител „Союз-ФГ” с пилотирания кораб „Союз МС-10”. По време на полета възникна извънредна ситуация с носителя. Екипажът бе принуден да премине в режим на балистичен пуск. На борда на кораба, насочен към Международната космическа станция (МКС), бяха руският космонавт Алексей Овчинин и астронавтът от НАСА Ник Хейг. Те благополучно се приземиха. Според американските сенатори, Рогозин има роля във възникналата криза в Украйна. На тези, които фигурират в санкционния списък, е забранено влизането в САЩ и страните от ЕС. На територията на тези страни са замразени и банковите им сметки. Решението на НАСА да отмени посещението на Рогозин бе прието като заплаха за няколко космически проекта. Заместник-председателят на Съвета на РАН по космоса, научният ръководител на Института за космически изследвания Лев Зелений, не изключва провал на съвместната научна мисия на Венера. Според него, проектът предполага създаването от Русия на станция за кацане (сега се нарича „Венера-Д”, където „Д” значи „дълготрайна”), а САЩ, както се очакваше, трябваше да я допълнят с различни изследвания и може би с малък космически апарат. Тази работа се планираше да се поддържа в течение на пет години, започвайки от 2014 г. „Тези пет години вече на практика изтекоха, сега имаме избор или работата да продължи, или тази мисия да остане само като изследване на книга”, заяви Зелений, допълвайки, че критичната тока в решението на въпроса ще настъпи пролетта. Зелений подчерта, че „ние подготвихме всички материали за това посещение, надявайки се, че този разговор ще продължи в пълен мащаб, но сега бъдещето на мисията е неизвестно”. На свой ред, президентът на Руската академия за космонавтика „Циолковски” Игор Бармин призна, че всички, които се занимават с космонавтика от десетки години, приемат отмяната на посещението с „голямо разочарование”. „Печално е, че ръководството на НАСА се намира под натиска на явно русофобските кръгове на ръководството на Конгреса на САЩ”, заяви Бармин. Според него, срещата е можело да доведе до редица договорености в областта на по-нататъшното използване на космическото пространство в интерес на цялото човечество. В самия „Роскосмос” не се изключва излизането от преговорите с НАСА за участие в създаването на окололунната станция Deep Space Gateway. Както разказва източник в ракетно-космическия отрасъл, „тази ситуация може да се отрази негативно на преговорите за участие в създаването на окололунната станция и в провеждането на съвместните научни изследвания на борда на Международната космическа станция, включително до отмяна на вече постигнатите договорености”. Русия се съгласи да участва в този проект само на равноправни начала. Съответните преговори трябваше да се проведат по време на посещението на директора на „Роскосмос” в САЩ. По-рано американците приветстваха създаването в Русия на транспортна система за полети на луната и системи за пилотирани кацания на повърхността ѝ с тази станция. Съгласно плановете, създаването на Deep Space Gateway на орбитата на луната трябва да започне през 2024 г. Както каза предшественикът на Рогозин на поста директор на „Роскосмос” Игор Комаров, към проекта може да се присъединят Китай, Индия и другите страни от БРИКС. На първия етап се планира изграждането на орбиталната част с перспектива на повърхността на луната да се изпитат технологиите, които в последствие да се приложат на Марс. Извеждането на първия модул е възможно през 2024-26 г. Водещите световни космически агенции планират да унифицират стандартите на корабите и системите в името на създаването на тази станция. Не е изключено, че Русия ще изгради от един до три модула, включително жилищни, и ще разработи стандарти за единен докинг механизъм за всички кораби, а също така ще използва новосъздадения супер тежък ракетен носител за изтегляне на конструкции до близката лунна орбита. Така Роскосмос очевидно очакваше да използва посещението на своя директор с максимална полза, за да обсъди съответните проекти. Не всички обаче са на мнение, че прекъсването на пътуването застрашава сътрудничеството в изследването на космоса. Научният директор на Института за космическа политика Иван Моисеев нарече епизода около директора на „Роскосмос” „неприятен за всички страни”. Въпреки това, подчертава той, този инцидент едва ли ще окаже значително въздействие върху бъдещите планове. Както обясни експертът, сътрудничеството по големи проекти е планирано за години напред. Това се отнася, например, до съвместното използване на МКС. „Сътрудничеството на МКС е разчетено до 2024 година. В документацията всичко е записано. Никой няма да ги промени. Това е много напрегнато от техническа и икономическа гледна точка. Разглежда се разширяването на споразуменията за МКС до 2028 година. Подобно удължаване е обективно много полезно както за Съединените щати, така и за Русия. За нас дори и повече”, коментира Моисеев пред вестник „Взгляд”, че в Америка има противници на подобно разширение, но като цяло лидерите на американската космическа индустрия споделят мнението, че такова сътрудничество е изгодно. По отношение на сътрудничеството между страните за създаване на окололунната станция Deep Space Gateway, на този етап концепцията на самия проект постоянно се променя. „На тази станция работят съвместни групи. И всяко сериозно участие на Русия в тази станция само по себе си е проблематично. Така че епизодът с Рогозин няма да добави нищо и няма да допринесе за тази ситуация”, е сигурен експертът. Аналогична е ситуацията и около съвместната руско-американска мисия на Венера. Затова Моисеев не споделя опасенията на Зелений. „Всички тези проекти ще отнемат години. Лунната станция ще се появи в най-добрия случай след пет години. И мисията към Венера е много по-късно. Когато става въпрос за практическото изпълнение на тези проекти, всеки ще забрави, че Рогозин не е бил допуснат в Съединените щати ”, прогнозира експертът. Самият инцидент, отбеляза Моисеев, е причинен от НАСА - нямаше нужда да се съобщава за посещението, преди да бъдат договорени всички подробности за пътуването. „В този случай това е очевидно грешката на директора на НАСА. Брайденстайн надцени своите възможности. При нормални условия и в нормални отношения между страните ответното посещение е естествена реакция, чиста дипломация. Но е необходимо да се вземе предвид, че ситуацията със санкциите и нивото на санкциите са много по-високи от нивото на космическата агенция. Това е голяма политика, а тук става дума за космос. Като цяло, в такава трудна ситуация е необходимо да се внимава и да не се говори предварително. Това е неприятна ситуация за всички страни ”, обобщава Иван Моисеев.   Превод: В.Сергеев", "date": "2019.01.08", "title": "Грешка на директора на НАСА заплашва с разрив космическия диалог между Русия и САЩ"}
{"url": "http://www.classa.bg/%D1%81%D0%B2%D1%8F%D1%82/item/391300-%D1%80%D1%83%D1%81%D0%B8%D1%8F-%D1%81%D0%BB%D0%B5%D0%B4-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%BC%D0%B0%D1%85%D0%BC%D1%83%D1%80%D0%BB%D1%83%D0%BA-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D1%89%D0%B5-%D0%B1%D1%8A%D0%B4%D0%B5-%D0%BF%D0%BE%D0%BC%D0%BE%D0%BB%D0%B5%D0%BD-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5", "text": "Навлизането на Русия в 2019 г. бе съпроводено далеч не с празнични фойерверки, а с искания за оставка на правителството и на премиера Дмитрий Медведев. Под такива лозунги се състояха митинги и протести в много руски градове – Москва, Санкт Петербург, Симферопол, Курск, Пенза, Владимир…     Работа – за рубла, олелия – за сто 2019 г. донесе на хората в Русия цял куп крайно непопулярни реформи, много от които изобщо не се афишират. Безспорно всеки жител на федерацията е съвсем наясно с пенсионната реформа, вдигането на ДДС или новия данък за самонаетите лица. Твърде оживени дебати се развиха около „боклучената“ реформа; малцина граждани впрочем знаят за какво става въпрос, но всеки е готов да обясни, че за извозване и утилизация на боклука вече ще ни бъркат къде по-дълбоко в джоба. Отгоре на това от първи януари поскъпнаха комуналните услуги. Същевременно се вдигнаха акцизите върху цигарите и горивата, покрай тях и минималната цена на алкохола. Инфлацията и поскъпналите услуги тутакси ще „изядат“ обещаната от президента и правителството добавка към пенсиите от хиляда рубли (всъщност за повечето неработещи пенсионери тя ще е най-много 550-800 рубли*). Малцина обаче ще си спомнят, че от първи януари в Данъчния кодекс има нов член 254 – за нов данък върху допълнителния доход от нефтодобива. Очаква се това да намали цените по бензиностанциите в Русия. Но както юначното ни правителство доказа неведнъж, сметките му не заслужават доверие. Също от 1 януари всички частни медицински заведения са длъжни да пращат данни за дейността си в Единната държавна информационна система за здравеопазването. Здравното министерство се мотивира с нуждата да засили контрола върху „частниците“. За пациента обаче това означава само едно: чакай вдигане на цените – нали клиниките трябва да се охарчат за оборудване и да наемат Ай Ти персонал. Промените засягат и трудовия пазар – по-строги станаха изискванията за набиране на работна ръка от чужбина. Като знаем, че от първи януари порасна и минималната заплата в Русия (на цели 11 280 рубли), може само да се поклоним пред министрите, загдето стимулират заетостта! Нарастват и социалните помощи: с 46,8 рубли – за гледане на дете (до година и половина), с 88 рубли – за дете-инвалид, с 97 рубли – за жителите на Ленинград по време на блокадата с 123 рубли – за пълнолетен инвалид първа група . . . Един вид трохи от господарската маса. Всички тези дребни реформи (и всъщност дреболии) изобщо не компенсират огромния негативен ефект от пенсионната или от вдигането на ДДС. „Свободная пресса“ помоли експерти-икономисти да оценят дейността на руското правителство начело с Дмитрий Медведев. Резултатите от дейността на кабинета са противоречиви Наталия Милчакова, заместник-директор на аналитичния департамент във финансова компания: – Ако говорим за проектите, осъществени от правителството през изминали години, има и успехи. Но има и проекти с прекалено скромен резултат, за да говорим за успехи, най-вече в социалната сфера: здравеопазването и образованието. Успешен излезе проектът във връзка с майчиния капитал**, той наистина спомогна да бъдат решени много демографски проблеми. Селското стопанство само по себе си е крайно важен национален проект. В този отрасъл влагат средства и държавата, и частни инвеститори. Русия зае първото място в света по износ на зърно, може изцяло да покрива нуждите си от месо, мляко, млечни продукти, а вече се създават и всички условия за развитие на риболова и рибната промишленост. Успоредно с успехите в селското стопанство обаче големите агрохолдинги монополизират редица сегменти от пазара, избутват оттам малките и средни предприятия. Това на свой ред води до стагнация в редица подотрасли от хранителната промишленост, забавя темпото на растежа в селското стопанство. В опазването на околната среда и екологията също постигнахме много – успяхме примерно да опазим горския си фонд, рибните ресурси. Това бе отбелязано дори в доклада на Световния фонд за дивата природа – той посочва, че сред великите сили единствено в Русия биоресурсите не намаляват, а нарастват. Въпреки шумните екологични скандали от последните години обаче в Русия още не сме се научили да утилизираме твърдите битови отпадъци, вместо да ги изгаряме – да ги преработваме и използваме, например, за добив на електроенергия. Предстоящите години ще са още по-тежки Виталий Манжос, старши риск-мениджър в инвестиционна компания: – Многобройните непопулярни мерки се предприемат от държавата в контекста на голям бюджетен излишък. Това според мен е твърде неприятен факт, който ще има сериозни последици. Държавата открито и демонстративно престава да бъде социална в момент, когато няма остра нужда от това. И с тези действия преобръща останалата от съветски времена социална парадигма, според която държавата съществуваше за благото на човека. Сега човек волно или неволно съществува заради държавата. Функцията му до голяма степен е да пълни бюджета чрез преките данъци върху дохода и косвените върху потреблението. Днешна Русия не е единствената страна, на която се налага да търси нови модели за икономически растеж. Изглежда сме поели курс към изграждане на икономика с висок дял държавно участие. И някои отрасли от икономиката на страната ще бъдат подкрепяни (чети субсидирани) с цената на големи разходи за държавата. С тази цел се създава система за свръхнормено попълване на бюджета чрез увеличаване на бремето върху населението. Висшите ешелони на властта може би схващат, че близките години ще са трудни за икономиката на страната. Затова още отсега започват политика „на затягане на коланите“.   БТА", "date": "2019.01.08", "title": "Русия след новогодишния махмурлук: Медведев ще бъде помолен да напусне"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391301-%D0%B6%D0%B8%D0%B2%D0%BE%D1%82-%D0%B8-%D1%81%D0%BC%D1%8A%D1%80%D1%82-%D0%BD%D0%B0-%E2%80%9E%D1%82%D1%80%D1%83%D0%B4%D0%BD%D0%B8%D1%8F-%D0%B0%D1%80%D1%82%D0%B8%D1%81%D1%82%E2%80%9D-%D0%B7%D0%B0-%D0%B8%D0%B2%D0%B0%D0%BD-%D0%BB%D0%B0%D1%81%D0%BA%D0%B8%D0%BD,-%D1%87%D0%BE%D1%87%D0%BE-%D0%B8-%D0%B4%D1%80%D1%83%D0%B3%D0%B8%D1%82%D0%B5%E2%80%A6", "text": "В „Театър, любов моя!” Валери Петров пише една, много важна реплика, една от най-генералните като значение, диагноза, присъда в българския театър. Произнесена е от „автор“, който се опитва да бъде и режисьор на неукото си произведение: „Колеги ми докладваха, че ви се носи име на „трудна” актриса!” „Трудният“ актьор в нашата отчаяна грустна родина е особена стигма, клеймо върху една рядка порода същества – съчетали в себе си безспорен, голям талант със зъбат, непреклонен, „опак” характер. Характер – необясним, плашещо-отблъскващ за огромната маса среднисти в нашата професия. „Трудният” артист не се поддава на евтини директорски, режисьорски, шефовски манипулации. Чужди са му интрижките по коридорите и гримьорните. Сложно и бавно влиза в близки отношения с какви да е колеги. да не кажа никак. Групи, групички, комплоти са му чужди. Привлича се само от такива „зверове” като него самия. В началото на пътя му е екзотичен с дистанцията, която без да иска налага. Щото нали. възпитан е, бачка на 200. (Малко по-късно тая скорост почва да пречи на всички). Ръководствата на театрите го искат, въпреки лекото шубе от Достойнството и Каменната Непоклатимост, които неясно къде, как и защо ще донесат проблеми на всички, ще разбият удобното статукво с мирис на яхния и килер. Проблеми относно тяхното Можене, тяхната Аргументация: „Защо имам право да Бъда на Сцената“ . Нашият професор Коко Азарян казваше следното: „За да стъпиш на сцената, трябва да имаш много основателна причина, мотив. на живот и смърт! Иначе смисъл няма!” Та младите години на „Трудния” артист са още опознавателни за другите, докато дойде първото събрание в което, насред настъпилото мълчание когато например уволняват друг “труден” и във въздуха жужи като конска муха рефрена: „Ох облекчение! Отървахме се!” – нашият човек ще стане и ще защити събрата или сестрата си по „трудност”. Няма къде да избяга и моментът, когато този бъдещ „трън” в очите на всички, ще противостои на някой тъп режисьор от сцената заради евтините трикове, които продава като диаманти на съсипаните актьори горе – на сцената. И същите тези актьори ще намразят дразнителя – губи време, идва премиера. Пък след нея… Някак ще издържим докато сценичното недоносче „падне” от репертоара. Ха ха, доста ей такива недоносчета обаче се влачат години, артистите остаряват потънали в блатото им. и лека полека забравят, дори си се харесват там. В този период „Трудният артист” вече е изгонен от трупата, или е напуснал сам след година излизащи разпределения, в които името му липсва, но не липсват случайно доловени реплики: „Страхотен е, обожавам го. ама с него е невъзможно да се работи, бърка се, предлага, всичко поставя под съмнение.“ Между другото за най-любимия ми актьор (все още жив слава богу) съм чувала от адски близък човек режисьор същите думи! И си седи без работа този гений на превъплъщението. Прошка няма! А и той ще си избърше задника с тая ми ти „прошка“! И така нашият „антигерой” започва да създава собствени проекти, подлага на Риск всичко, което има. Онзи Риск, който е толкова непознат в институцията наречена Държавен Театър. Започва и да пие. Първо в компания, след това и сам. Щото скъпи читатели – трябва и да се яде, да се гледат деца. А с частните проекти и рискуването – някак е невъзможно – събуждаш се гладен. От друга страна „Трудният” не става за никаква друга работа (продавач, чистач, разносвач на пици, офис мениджър и тра ла ла). След време идва и умората. Не му се става от кревата отново и отново да търси кинти за свой спектакъл, въпреки наградите за предишния. Нали знаете – наградите в България не означават нищо, не носят нито пари, нито повече уважение, не носят и най-важното: хубава качествена работа. Взимаш си наградата (ако си на щат) и потъваш отново в морето от поносими, малко по-поносими и непоносими разпределения. Никога няма да чуеш „трудния артист” да се оплаква за положението, за което сам си е „виновен”. Но сутрин все по често се гледа в огледалото и не може нито да се трае, нито да се познае. Започва да пълнее, чувства се като плондер, лишен от каквито и да е качества и обаяние. Или пък обратното: съсухря се, очите му се превръщат в дупки без блясък, устата се свлича надолу в трагична маска. Пренася „трудността” и в семейството си, ако има оцеляло такова. Въздухът не достига за никого там! И пиене ей така за олекотяване на кислорода, въпреки че не е останал вече такъв. На негово място идват мислите за нищожност, негодност, некадърност, излишност. Те будят „трудния” артист неочаквано трезвен и с прецизността на скалпел му вменяват един единствен изход: Край! Бърз, безболезнен, неотложен Край. Щом сутринта настъпи, или утре, или в други ден. За Края обаче нашият човек няма нито сили, нито смелост. Щото нали отново децата. как ще го преживеят. как ще живеят. Пък и вероятно някъде в дъното на мозъчно-сърдечната му кутия тлее надеждица. Ще се опита да приеме някоя глупащина. Ей така, заради самото неиздържимо усилие Налиии. Заблуждава се: „Абе талантът ще ме спаси!“. И ще драйфа от гадост, щото не може и да иска. Не може да се вклини сред останалите. Някак устните му не са създадени да произнасят неуки словоблудства. Говори, а чува мъчително беззвучие. Нищо не може да спаси бездарието – става му ясно, ама на мига! И така пуска и последната „спасителна” сламка съвсем доброволно. Обикновено на тръгване зад гърба си чува и репликата: „Всички врати на театри ще са затворени за теб! “ Пропуска я великодушно покрай ушите си. Заплахи! Ама я си ебете майката. Сам не знае, че вече е в Началото на Края. А навън младите му колеги се възхищават на свободата, която излъчва, на невидимия лавров венец, който свети като ореол над главата му, докато се движи в мръсната киша по улиците на битието ни. Кълнат се в него. Цитират го (като пукне пък го цитират с преклонение, постват снимки със свещи на черен фон, разплакани емотикони). И не! Трудният Артист никога няма да каже дума в своя защита! Ще се държи до финала все едно светът е в краката му. И той Е! Особено на границата между долната (нашата) и Горната земя! Като епилог ще кажа, че прочетох коментари на умни мои приятели – тук в ФБ: Ама що е пиел Иван Ласкин, пък и Чочо преди това, пък и Андрей, пък и Кирчо Варийски, пък и Катя Паскалева – те са си виновни. Хора като всички други! Какво означавало: Не можел да понесе реалността??? Понасяла се била реалността! И е така. И не е. Коя реалност питам? На мишите душици, на безропотното мълчание, на удобната пръдня, носеща се от посредственото, на пълната арогантна инквизиция към качественото изкуство и таланта? Та коя е вашата реалност, как живеете в нея? Знам, че хората които не са набъркали душите и космоса си в нещото наречено Актьорска професия, трудно ще схванат. Те са си тези, които са си. Не им трябва да са Други хора. Не са обсебени от други лица, страсти, престъпления, любови. щото това животно Актьорът си няма свои. Как се живее, когато всъщност НЕ СЪЩЕСТВУВАШ без своята работа, а Само и Единствено ако бъдеш Друг?! Няма да отида утре на погребение. Защото знам, че онези средните, четворките, малките екзекуторчета ще реват като платени оплаквачки пред ковчега! Един от тях преди страшно много години зачеркна един от най – големите ни режисьори изобщо: Стоян Камбарев (който не пиеше, но отключи болестта си именно заради такива пигмеи) Та въпросният „директор“ беше така откровен да етикира Стоян в мемоарите си като „капризно, високомерно, трудно общително в отношенията със директорството режисьорче с жълто около устата“. Цитатът не е точен, но много ясен относно обвинителното определение: „ТРУДЕН” в нашата професия. НЕ СТРЕЛЯЙТЕ ПО АРТИСТА! Приживе! Когато отлети от тоя свят, той вече няма нужда нито от сълзите, нито от обясненията, нито от разочарованията ви. Отървал се е от вас и лети към място в което ще бъде разбран без условности, обичан без срам, аплодиран като смъртоносна лавина! Кирил Варийски (починал на 42 г.) Стоян Камбарев (починал на 45 г.) Катя Паскалева (починала на 57г.) Андрей Баташов (починал на 45 г.) Петър Попйорданов (починал на 48 г.) Иван Ласкин (починал на 48 г.)", "date": "2019.01.08", "title": "Живот и смърт на „трудния артист”. За Иван Ласкин, Чочо и другите…"}
{"url": "http://www.classa.bg/%D1%81%D0%B2%D1%8F%D1%82/item/391302-%D0%B4%D0%B5%D0%B9%D1%81%D1%82%D0%B2%D0%B0%D0%B9-%D0%BA%D0%B0%D1%82%D0%BE-%D0%BC%D1%8A%D0%B6-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D1%81-%D1%82%D0%B2%D1%8A%D1%80%D0%B4%D0%BE-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%BA%D1%8A%D0%BC-%D0%BF%D1%80%D0%B8%D0%BD%D1%86-%D1%85%D0%B5%D0%BD%D1%80%D0%B8", "text": "Томас Маркъл, бащата на херцогинята на Съсекс, Меган, каза по време на интервю с вестник Сън, че ще продължи да говори за Меган, ако херцогинята и нейният съпруг, принц Хенри, не започнат да общуват с него в близко бъдеще. Херцогинята на Съсекс и баща й не поддържат контакти след сватбата на Меган с принц Хенри, която се състоя миналия май. Принц Хенри призова Томас Маркъл да не говори с пресата. Но Маркъл бе заловен да си сътрудничи с папараци. „Ще продължа да говоря и вероятно ще го направя по-силно. Мълчанието на Меган и Хенри овластява всички луди туитове и обиди срещу мен и моето семейство\" - каза бащата и призова принц Хенри да „се държи като мъж\". \"Той е човек като нас. Мисля, че той се чувства над всички останали и има право да говори лошо за хората. Аз не мога да приема това, изглежда арогантно\", добави Маркъл. Бащата обаче добави, че е готов да се помири с дъщеря си и че очаква първата среща със зет си. „Ако ми се обади точно сега, просто бих казал: „Как си? Радвам се да те чуя\", каза той. Според бащата той не е направил \"нищо, което да заслужава подобно отношение.\" През май миналата година, дни преди сватбата на Меган Маркъл с принц Хенри, бащата на булката призна, че е продал на агенцията снимки от приготовленията си да присъства на кралската сватба. После Маркъл заяви, че няма да присъства на сватбата, за да не посрами Меган или британското кралско семейство. От този ден отношенията с дъщеря му се влошават.", "date": "2019.01.08", "title": "\"Действай като мъж\": Бащата на Меган Маркъл с твърдо послание към принц Хенри"}
{"url": "http://www.classa.bg/%D1%81%D0%B2%D1%8F%D1%82/item/391303-%D0%B5%D0%B4%D0%BD%D0%B0-%D0%B0%D0%B1%D1%81%D1%83%D1%80%D0%B4%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BE%D1%82-%D1%81%D1%81%D1%81%D1%80", "text": "Тази история звучи толкова невероятно, че направо не е за вярване. Но е самата истина. Разиграва се през 1978 г., когато от ЦК на КПСС канят в Москва група млади активисти от ФРГ. Мислят ги за комунисти, но излиза друго.           Тази история е наистина забележителна. От ЦК на КПСС канят в Москва група млади активисти от ФРГ. Мислели ги за комунисти, но младежите се оказват активисти на гей-движението. Случката се разиграва през 1978 - годината, в която над 1 300 души в СССР са осъдени заради хомосексуалната им ориентация. Културоложката Лариса Белцер-Лисюткина, която по-късно преподава в Свободния университет в Берлин, играе главна роля в тази куриозна история. В интервю за ДВ тя разказва за случилото се в онези дни: По онова време работех в Института на международното работническо движение. Тъй като повечето сътрудници на института владееха чужди езици, ЦК на КПСС редовно ни възлагаше да съпровождаме чуждестранни гости. Така че изобщо не се учудих, когато един ден ме извикаха в ЦК. Отговорникът ми съобщи, че в Москва пристига група млади комунисти от някаква западногерманска организация на име HAW. Младежите подкрепяли нашата страна и искали да установят контакти със свои съветски връстници. Секретарят на ЦК на КПСС Иван Капитонов се бил запознал с тези комунисти по време на посещение в Западен Берлин и веднага ги поканил в Москва.   Лариса Белцер-Лисюткина   Започнах да се подготвям, но в нито един справочник не можах да открия името на организацията, която представляваха нашите гости. Свързах се с мои познати от Западна Германия и направо се втрещих, когато ми съобщиха, че HAW означава \"Homosexuelle Aktion Westberlin\" (Хомосексуално движение Западен Берлин). Но вече ми бяха връчили книжка с купони, с които можех да плащам каквото си искам и където си искам - в ресторанти, хотели, кина и прочие. Отидох на летището, вдигнах табелата с имената на гостите и в крайна сметка посрещнах една доста странна групичка - двама стройни хипари, една млада жена, за която впоследствие стана ясно, че е ангичанка, и един булдог. Качих ги на лимузината и потеглихме към хотел \"Метропол\", а момчетата веднага ме попитаха: \"Къде са ви младежките клубове?\". Отговорих им, че младежки клубове има в ЦК на ВЛКСМ, в районните подразделения на комсомола и в университетите. \"Не\", отвърнаха двамата германци, \"питаме за клубове, където младежите се събират просто така, например дискотеки\". Разбира се, че в ЦК на ВЛКСМ има и дискотеки, отговорих им аз. Престанаха да ме разпитват за младежките клубове, но още на следващия ден поставиха въпроса ребром: \"Къде са ви гей-клубовете?\". Отговорих им, че при нас всички сме едно цяло - няма специални гей-клубове, защото хомосексуалните са равномерно разпределени сред младежта. Това много ги впечатли, а единият дори каза на другия: \"Виждаш ли, тук всички са интегрирани\". Замълчах си. Не им разказах къде и как точно са \"интегрирани\" хомосексуалните. В продължение на три дни ги развеждах из Москва. Опери, ресторанти, забележителности. Но на четвъртия ден, когато вече сериозно ме притиснаха с въпросите си, се видях принудена да им разкажа всичко. Обясних им, че в СССР няма гей-клубове, защото тук е наказуемо да си хомосексуален. Казах им, че познавам хора, които лежат в затвора заради хомосексуалната си ориентация. \"Тъкмо затова сме длъжни да намерим хора от гей-общността, за да разберем какво точно се случва тук\", отговориха ми двамата германци. Да, но никой от тях нямаше да се осмели да осъществи контакт със западногермански активисти на гей-движението. Обясних на гостите ни колко сложна е цялата тази ситуация, но те не отстъпиха. \"Къде се запознават гейовете?\" - попитаха ме двамата германци. Този път директно им казах истината - запознават се в обществените тоалетни, където по стените висят бележки с телефонни номера и предложения за еднополови контакти. Гостите от Западна Германия веднага ме попитаха къде е най-близката обществена тоалетна. В онези години обществените тоалетни в Москва бяха места, където човек рискуваше да преживее доста неприятни неща. Но аз си спомних за една тоалетна, която беше що-годе прилична. Обещах им да ги заведа там, а съпругът ми да ги съпровожда в мъжката тоалетна. Още на следващия ден изпълних обещанието си. Самата аз влязох в женската тоалетна, където снимах разни еротични надписи. А от мъжката тоалетна дочувах луд смях.   1973 година: демонстрация на активисти от HAW   Когато му разказах кого сме поканили, той направо се хвана за главата. Казах му, че може би трябва да информираме другаря Капитонов. \"Ти луда ли си? Ще караме така до край. Ще ги качим в самолета, ще им помахаме за сбогом и после ще отидем да си получим премиите. Лично аз ще ти отпусна премия. С тези две ръце\", отговори ми той. След това започна да идва с нас в хотел \"Метропол\", където ни правеше компания по време на обедите и вечерите. А аз превеждах като автомат за младежките организации и за усвояването на целината. На прощаване на летище \"Шереметиево\" се прегръщахме, целувахме и плакахме. Наистина ми дадоха премия, а когато отговорникът от ЦК на КПСС ме срещаше някъде, тихо ми казваше: \"Видя ли, че всичко беше наред. Колко хубаво си поживяхме само\". Очевидно. Но в онези години всички бяха корумпирани. Хората на КГБ - също. Интересуваха се най-вече от валута, вносни дрехи и скъпи принадлежности. Германските активисти обаче бяха нащрек и все ме питаха: \"Вярваш ли, че този човек действително симпатизира на гей-движението?\". А аз им отговарях: \"Ако беше иначе, отдавна да ни е издал\". Не знам каква информация е предал въпросният отговорник на другаря Капитонов. Но е пределно ясно, че не си е струвало да съобщи на секретаря на ЦК на КПСС, че е поканил гейове.", "date": "2019.01.08", "title": "Една абсурдна история от СССР"}
{"url": "http://www.classa.bg/%D1%81%D0%B2%D1%8F%D1%82/item/391305-%D1%8F%D0%BF%D0%BE%D0%BD%D0%B8%D1%8F-%D0%B2%D1%8A%D0%B2%D0%B5%D0%B6%D0%B4%D0%B0-%D0%B8%D0%B7%D1%85%D0%BE%D0%B4%D0%BD%D0%B0-%D1%82%D0%B0%D0%BA%D1%81%D0%B0", "text": "Япония е въвела нова такса от 1000 йени (около 9 долара), която да се плаща както от чужденци, така и от японците, които напускат страната по въздух или по море, според азиатските медии. Новата такса ще бъде добавена към таксите за превоз на пътници. Таксата няма да се прилага за деца на възраст под две години, за пътници, преминаващи транзитно през Япония за по-малко от 24 часа, за депортирани или за пристигнали в страната при извънредни обстоятелства, като принудително кацане. Японските власти смятат, че новата такса ще донесе приходи от около 55 милиона долара през последните три месеца на настоящата фискална година, приключваща през март, сума, която за финансовата 2019 година ще възлезе на около 460 милиона долара годишно. Правителството планира да използва тези приходи, за да привлече повече чужденци и да увеличи броя на туристите от сегашните 30 милиона до 40 милиона до 2020 година. През последните години Япония преживя увеличение на годишния брой на туристите, които надхвърлиха 30 милиона за първи път през 2018 г., според Японската агенция по туризъм.", "date": "2019.01.08", "title": "Япония въвежда изходна такса"}
{"url": "http://www.classa.bg/%D1%81%D0%B2%D1%8F%D1%82/item/391299-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D1%82%D0%B5%D1%81%D1%82%D0%BE%D0%B2%D0%B5-%D0%B7%D0%B0-%D1%85%D0%B0%D0%BE%D1%81-%D0%BF%D0%BE-%D0%BF%D1%8A%D1%82%D0%B8%D1%89%D0%B0-%D0%B8-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B0-%D0%B7%D0%B0%D1%80%D0%B0%D0%B4%D0%B8-%D0%B1%D1%80%D0%B5%D0%BA%D0%B7%D0%B8%D1%82", "text": "Броени дни преди гласуването в парламента на сделката с останалите 27 държави от ЕС за напускането на Великобритания в пристанищния град Дувър днес започват тестове за това дали ще се стигне до хаос по пътищата и пристанищата, ако раздялата стане без договор. Около 150 тежкотоварни камиона, паркирани на близкото летище, ще поемат в колона към най-натовареното пристанище за фериботна връзка с континентална Европа. Целта е да се провери дали по пътищата ще се създадат задръствания и хаос. “Не желаем и не очакваме сценарий за напускане на ЕС без споразумение и продължаваме усилено да работим за такава сделка. Но дълг на всяко отговорно правителство е да продължи да се подготвя за всякакви варианти и последици, включително за отсъствие на споразумение”, заяви говорителка на транспортното министерство, цитирана от “Ройтерс”.     Премиерът Тереза Мей все още няма достатъчно подкрепа от съпартийците си в Консервативната партия, както и от малкия коалиционен партньор от Северна Ирландия (без 10-те депутати от тази партия вече договорената сделка с Европа не може да мине в парламента в Лондон). Във вота на доверие на 12 декември срещу Мей гласуваха 117 от 317 консервативни депутати и днес се твърди, че между 55 и 71 от тях продължават да са против това, което тя договори. Това означава, че премиерът трябва да привлече някого от 257-те опозиционни депутати лейбъристи. Но партията настоява, че няма да подкрепи Брекзит, а анализатори предупреждават, че ако се отметне от това си обещание, я очаква изборна катастрофа. Тереза Мей не получава подкрепа и сред обикновените членове на партията си. Допитване на YouGov сред 1215 консерватори, огласено в петък, показва, че 59% от тях са против договорените условия. Но 76% смятат, че предупрежденията за хаос в случай на напускане на ЕС без сделка са “преувеличение или измислица”. Премиерът продължава да настоява, че в полунощ на 29 март страната ще напусне ЕС, ако трябва – и без договор. В действителност тя може да бъде принудена да опита да отложи Брекзит (говори се за допълнителен срок от около 3 месеца), за да избегне кошмарен сценарий за петата по големина икономика в света. В четвъртък и петък тази седмица трябва да има последни парламентарни дебати за сделката, а следващата седмица да са гласува за или против нея. ", "date": "2019.01.08", "title": "Великобритания започва тестове за хаос по пътища и пристанища заради Брекзит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391294-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0", "text": "Футболната половинка, модел и бивша тв водеща Николета Лозанова редовно привлича вниманието и разпалва страстите в социалните мрежи с провокативни снимки. Любимата на вратаря на Левски Николай Михайлов за пореден път се разголи, като този път показа на последователите си перфектните си задни части. По този начин бившата плеймейтка рекламира и своята марка бельо. Снимката веднага събра огромен брой харесвания и хвалебствени коментари.  ", "date": "2019.01.08", "title": "Николета продължава да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391295-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%82%D0%B5-%D0%B4%D0%B5%D0%B2%D0%BE%D0%B9%D0%BA%D0%B8-%D0%B1%D0%B5%D0%B7-%D1%85%D0%B8%D0%B4%D0%B6%D0%B0%D0%B1", "text": "Когато ги виждаш без тези черни одежди, разбираш защо мъжете толкова безапелационно изискваха те да носят строг хиджаб и да си крият лицата от всички.  Повечето от младите саудитки са удивително красиви и много често невероятно притегателни. Докато в Саудитска Арабия господстваха строгите шериатски норми по отношение на облеклото, за красотата на саудитките никой не можеше да се досети освен ако не е жена, която да има възможност да види местните девойки без прикрити лица.      И ако по-рано в Саудитска Арабия беше невъзможно да се срещне жене без черни дрехи и с открито лице, то сега благодарение на прокрадващата се либерализация, не малко саудитски жени стават по-открити и по-малко консервативни по отношение на облеклото. Много престават да носят никаб, някои свалят черния хиджаб, заменяйки ги с други тоалети - по-привлекателни, макар и все още доста строги.      Картина, подобва на тази, става все по-привична, когато по улиците в Саудитска Арабия може да бъдат срещнати жени с открити лица заедно с консервативни девойки в никаби.  Засилва се тенденцията все повече млади жени да си откриват лицата и показват косите, които по-рано криеха под забрадка, дори ако не си прикриваха лицето с никаб.     Сега много девойки изоставят хиджабите и ги заменят с модни тоалети и дизайнерски забрадки. И действително са красиви, когато свалят вековните черни покрови.      Тук-таме по улиците на Рияд може вече да се срещнат и жени без забрадки върху косите. Но най-вероятно това са чужденки. Което също е крачка напред, защото до неотдавна и чуждите поданички също трябваше да носят забрадка и черна абая.      Тези промени в Саудитска Арабия станаха възможни след като през март 2018 г. престолонаследникът принц Мохамад бин Салман обяви, че жените в Саудитска Арабия занапред няма да са задължени да покриват главите си и да носят черна абая, при условие, че облеклото им е \"скромно и благоприлично\".     Законите са много ясни и са залегнали в шериата: жените носят скромни и благоприлични дрехи, както и мъжете, казва принцът реформатор. Това обаче не уточнява специално черна абая или черно покривало за главата - решението изцяло е оставено на жените, които сами да решат какъв вид скромно и благоприлично облекло да изберат да носят, добавя той.     По-късно високопоставен саудитски духовник каза, че жените трябва да се обличат скромно, но не е задължително да носят абая.     След като Мохамад бин Салман бе обявен за престолонаследник, в ултраконсервативната Саудитска Арабия започна процес на увеличаване на правата на жените - позволено им бе да посещават публични спортни прояви, а от лятото - и да шофират. Прокуратурата на Саудитска Арабия също започна да приема на работа жени.     На 8 март 2018 г. група саудитки дори отбелязаха в Джеда Международния ден на жената, като се възползваха от едно новопридобито право - бягаха за здраве, без да обръщат внимание на слисаните минувачи.", "date": "2019.01.08", "title": "Саудитските девойки без хиджаб"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391296-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Трябва да се придържате към твърди правила, за да не излезете от границите на обичайния си начин на живот. Близките ви, не само ще се радват на общуването с вас, но също така, ще аплодират всяко ваше решение. Особено ако решите, всички битови и финансови проблеми. Само, не се възгордявайте от това отношение. ТЕЛЕЦ ( 21 април - 21 май )  Днес е възможна спешна командировка, на която е по-добре да се отправите, още от изгрев слънце. Тогава ще успеете с всичко, ще се срещнете с всички и дори ще може да си починете от изтощителния път. Възможна е, конструктивна критика от любимия човек. Ако приемете с достойнство всички напътствия, тогава съюзът ви, ще стане още по-силен. БЛИЗНАЦИ ( 22 май - 21 Юни ) Днес, ще ви радват, не само от успехите на колегите, но и на децата, ако имате. Няма да останат съмнения, че сте обичани и ценени. Възможно е пътуване, пазаруване и приятни подаръци от любимия човек. Съществува риск от алергична реакция, затова трябва бързо да разберете с какъв продукт е свързана.   РАК ( 22 юни - 23 юли ) Препоръчително е, да станете по-активни. Провеждайте разговори и търсете нужните хора. Всичко това ще увеличи шансовете ви, за кариерно развитие. Е, също и ще подобри материалното ви положение. От заеми е по-добре да се откажете, стига да имате възможност да се измъкнете от проблемите сами. Няма да е зле, кардинално да промените имиджа си. ЛЪВ ( 24 юли - 23 август ) Очаква се, значително подобряване на финансовата ситуация. И всичко това, благодарение на вашето усърдие и богат опит. Ще се окаже, че наличните ви знания, могат да бъдат полезни във финансовата сфера. Но творческите ви проекти, ще останат в начален етап. Не се притеснявайте, в края на месеца и те ще дадат резултат. ДЕВА ( 24-ти август - 23 септември ) Очаква ви наистина горещ ден, подгответе се да леете \"пот\" над новите проекти. Има шанс да се докажете в творчеството, но физическата работа е по-добре да избягвате. Няма да имате достатъчно сила, за да вдигате тежки неща. Трябва също, спешно да платите кредитити си, за да укрепите финансовото си положение. ВЕЗНИ( 24 септември - 23 октомври) Не трябва да бъдете, прекалено ревностни в работата. Каквото трябва свършете, останалото оставете за утре. В трудни житейски ситуации, може да разчитате на интуицията си, а в областта на финансите, съблюдавайте рационалния подход. Пазаруването днес, ви е противопоказано. Особено, ако планирате да правите големи и скъпи покупки.   СКОРПИОН ( 24 октомври - 22 Ноември ) Работете за удоволствие и не се претоварвайте. Ако може да си починете, го направете. Някой от приятели ви, може да ви стресне, съобщавайки ви малко приятна новина. Не приемайте всичко твърде близо до сърцето си, така няма да получите порция негатив. Вечерта е подходяща за четене и йога.   СТРЕЛЕЦ ( 23 Ноември - 21 Декември ) Днес семейните, могат да бъдат изненадани от децата. Всичко, приемайте спокойно и с чувство за хумор, дори и ситуациите да ви изглеждат необичайни. За да не се притеснявате за здравето си, трябва да се ръководите от правилото - всички болести са от нервите. Ако престанете да се нервирате, тогава денят ще премине перфектно. КОЗИРОГ (22 Декември - 20 януари ) Трябва да сте последователни, за да постигнете високи резултати в работата. Пазете в строга тайна плановете си, така че конкурентите да не узнаят. Добре ще преминат събития, свързани с подписване на сделки и финансови операции. Отличен ефект, може да очаквате от козметичните процедури.  ВОДОЛЕЙ ( 21 януари -  19  февруари ) Ще сте в състояние да се заредите позитивно още ранно сутринта, ако правилно реагирате на съобщение от приятел. Не взимайте върху себе си, проблемите на другите хора, в противен случай, ще окажат негативно влияние върху вашата съдба. Новата информация, ще бъде много полезна и ценна за тези който имат бизнес. Ако всичко поставите по местата си, доходите ви, ще се увеличат.   РИБИ ( 20 февруари - 20 март ) Очаква ви един прекрасен ден, освен ако не предизвикате скандал в семейството. По-малко обсъждайте битови проблеми, за да не предизвикате гнева на близките си. Буйния си темперамент, трябва да скриете и във финансовата сфера. Колкото работите, толкова и ще получите. По време на активна работа, правете почивка, за да не се влоши здравето ви.", "date": "2019.01.08", "title": "Дневен хороскоп 8 януари"}
{"url": "http://www.classa.bg/%D1%81%D0%B2%D1%8F%D1%82/item/391297-%D0%B2-%D0%BD%D0%B5%D0%BF%D0%B0%D0%BB-%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0-%D1%83%D0%B1%D0%B8%D0%B2%D0%B0-%D0%B6%D0%B5%D0%BD%D0%B8%D1%82%D0%B5", "text": "За да се прибере при семейството си, 32-годишната Дана Биста трябва да прекара тежко, 23-часово пътуване с автобус. Това обаче далеч не я притеснява толкова, колкото това, което може да я очаква у дома. Ако месечният й цикъл продължава, когато е там, тя е заплашена да бъде заточена в малка колиба извън селото им. В преобладаващо аграрните общности в Непал жените биват изгонват от домовете си всеки месец, когато идва месечния им цикъл.      Много от тези жени са пращани в специални колиби за менструация, които семействата строят специално за своите дъщери или снахи. Много други жени биват изпращани в хамбари, намиращи се накрая на селото или извън него, където да спят сред животните, докато цикълът им не отмине. Тази древна индуистка практика се нарича \"чаупади\" и съществува от стотици години в Непал, както и в части от Индия и Бангладеш. Тя се корени в убеждението, че менструалната кръв е нечиста и носи със себе си зли сили на всички наоколо. Мери Камерън, професор по антропология в Атлантически университет на Флорида, която съсредоточава работата си върху Непал, обяснява, че чаупади е форма на усамотение, свързана с дълбоките религиозни вярвания и чувства на индусите към ритуалната чистота и нечистота. Социалните последици от тази опозиция - чистота-нечестивост - е една от най-ярките форми на полова дискриминация в света, която казва на момичетата и на жените, че са нечисти създания заради собствената им физиолофия. Тъй като чаупади е практика в индуизм, човек би очаквал, че тя е широко разпространена, но напротив. Нейното прилагане е силно локализирано.  В най-западните региони на Непал, където тази традиция се практикува най-строго, хората все още вярват, че всяка подобна нечистота може да разгневи боговете и да докара на общността нещастия и лош късмет. Жените не са само изгонени от домовете си по време на месечния им цикъл, но също така им е забранено да влизат в кухнята, както и да докосват храната на другите, религиозни предмети или други хора. Има и строги правила около водата, които се смята за символ на чистутата в индуизма. На жените не е позволено да използват същите водоизточници (най-често река, езеро или извор около селото), които използват и останалите, нямат право да се къпят или да перат дрехите си в общите водоизточници и не им е позволено да използват общински водоизточници (основен източник на вода в едно село) и нямат право да се къпят или перат дрехите си в същия водоизточник. Така още от времето на първата им менструацията, момичетата биват изпращани в тези малки колиби, които често са с размерите на килер - колкото жена да може да легне в тях, без да се свива много-много. Самите постройки често са направени от кал и слама, което ги прави доста зле изолирани от студ. Така през зимата смъртността при момичетата нараства, тъй като много от тях просто не успяват да се справят с тежките студове. Самата Дана разказва за собствените си преживявания в колибата, която семейството й е издигнало за нея.  \"През зимата е много студено, а вратата дори не се затваря.  Позволено ми е да използвам само килимче от слама, което се разстила по пода на колибата, за да спя на него. Семейството ми вярва, че ако аз не следвам чаупади, тогава Бог ще се разгневи и ще ни прокълне\", обяснява тя. Върховният съд на Непал забрани чаупади през 2005 г., определяйки го като нарушение на човешките права, но традицията продължава да процъфтява из цялата страна в различни форми и различна интензивност. Така на много места страхът от наказанието от боговете надхвърля страха от наказанията на закона, което е плодородна почва за продължаването на подобни зверски обичаи. През 2017 г. правителството на Непал е принудено да предприеме действия след поредица от широко разгласени смъртни случаи на жени, заточени в такива самодейни хижи заради чаупади. Само за 10 месеца, три момичета са загубили живота си, докато били изгонени в подобни бараки. Едната от тях е починала от ухапване на змия, друга - от задушаване с дим, в отчаян опит да се стопли на зимното време, а третата просто е замръзнала. Тези смъртни случаи хвърлиха отново светлина върху проблемите и опасностите около тази практика, по време на която жените не само се сблъскват с перспективата за смърт, но също така и заплахите от насилие, изнасилване и множество здравословни проблеми. В същата година традицията беше и криминализирана, а парламентът на Непал я определи като \"нечовешка дискриминация\". Така в момента всеки, който принуждава жена да се оттегли от селото си по време на менструацията си, бива наказван с до 3 месеца затвор и глоба от 3000 рупии (около 25 долара). Докато активистите за правата на жените приветстваха закона като стъпка в правилната посока, те бързо отбелязаха, че ще са нужни много повече усилия в тази насока, за да бъде изкоренена тази практика от самото общество. Истината е, че един закон трудно може да замини неписана практика, вклинила се в обществото в продължение на незнайно колко поколения. И макар 25 долара да са значителна сума пари в непалското общество, особено като става въпрос за по-малките села, където практиката все още процъфтява, а затворът на нито едно място по света не изглежда като привлекателна идея, такива наказания все още са недостатъчни за спирането на тази традиция. От една страна, тук говорим за нещо, което наистина е част от културата на хората. От друга стои и вечният въпрос - кой ще следи за прилагането на законите. Към закона наистина няма посочено кой ще отговорен за спазването му, което го прави нещо като врата в полето. Това обаче далеч не е единичен случай. Непал е на първо място в региона на Южна Азия за прокарването на закони в защита на маргинализирани групи, но само дотам. Тези закони на практика са почти безполезни, защото няма кой да следи за прилагането им на практика.  Така на практика се разчита на пострадалите жени сами да съобщят на полицията за извършеното срещу тях престъпление. Тук обаче идва и голямата слабост - те трябва да докладват най-близките си - бащи, братя, майки... Разбира се, има множество случаи, при които неправителствени организации с помощта на полицията разрушават тези колиби, но според мнозина от активистите, това често се оказва просто сизифов труд, защото или колибите скоро след това се построяват отново, или става въпрос за обори, които заради факта, че настаняват и животни, биват подминавани от властите и е трудно да се разрушат. Истински големият проблем в случая обаче е друг - религиозен. Хората наистина вярват, че жените в месечния им цикъл са нечисти създания, които могат да навлекат гнева на боговете върху цялата общност. И големият въпрос е как да се бориш срещу човешката вяра в боговете му. Същевременно с това религиозните лидери като цяло отказват да помагат на подобни инициативи, макар именно те, със своето влияние, да са нещото, което може да наклони везните и да отклони хората от практиката чаупади.  Според активистите единственият реален начин да се прекрати тази традиция е да се установи усещане за самочувствия и достойнство сред самите жени. А пътят към това е през образованието и директната работа с тях. Това обаче, на свой ред, изисква от държавата да вложи много повече усилия в тази посока.", "date": "2019.01.08", "title": "В Непал традицията убива жените"}
{"url": "http://www.classa.bg/%D1%81%D0%B2%D1%8F%D1%82/item/391298-le-figaro-%D1%80%D1%83%D1%81%D0%B8%D1%8F-%D0%B4%D0%BE%D0%B3%D0%BE%D0%BD%D0%B8-%D0%B8-%D0%B7%D0%B0%D0%B4%D0%BC%D0%B8%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B8%D1%8F-%D1%80%D0%B5%D0%BA%D0%BE%D1%80%D0%B4-%D0%BF%D0%BE-%D0%B4%D0%BE%D0%B1%D0%B8%D0%B2-%D0%BD%D0%B0-%D0%BF%D0%B5%D1%82%D1%80%D0%BE%D0%BB", "text": "През 1987 г. СССР успяваше да добива средно по 11,42 милиона барела дневно и тогава тези показатели бяха рекордни. През 2018 г. в Русия аналогичният показател е 11,16 милиона барела, но през декември тази година този достигна до 11,42 милиона барела. Тези мащаби правят от Русия „енергийна свръхдържава”, пише Le Figaro.     Добивът на петрол в Русия приближава своя исторически максимум, който е постигнат в съветско време, пише журналист от Le Figaro. Така, миналата година средно се добиват по 11,16 милиона барела петрол дневно. А в съветско време рекордният показател е 11,42 милиона барела дневно, постигнати през 1987 г. След това към 1995 г. добивът пада двойно. Тази сфера се възстановява едва през 1999 г., благодарение както на частните компании, така и на групите, контролирани от Кремъл. Миналата година добивът е 555,84 милиона тона петрол и благодарение на тези показатели Русия се оказва на трето място сред страните, най-големи производители на петрол – осигурявайки 12,2% от световния добив. Пред нея са САЩ (14,1%) и Саудитска Арабия (12,9%). Най-бързо развиващите се компании в Русия днес са тези, които се контролират от държавата: „Роснефт”, „Лукойл”. Русия все повече се превръща в „енергийна суперсила” благодарение на запасите от газ и въглища, както и на ядрената енергетика. И въпреки санкциите, през 2019 г. тя трябва да засили позицията си, смята авторът на статията. 2018 г. беше добра година за Русия, като се има предвид, че приходите от петрол и газ надхвърлиха 150 млрд. долара, а динамиката на сектора на втечнения газ се увеличи с 83.3%, благодарение на проекта Ямал с участието на „Тотал”. През 2018 г. Русия е произвела 723 млрд кубични метра газ, което е с 5% повече от година по-рано. Няма нищо по-изменчиво от цената на петрола и нищо по-стабилно от увеличаването на производството на петрол в Русия, пише авторът. През последните 10 години Русия увеличава обемите си с 1.5-2% годишно, въпреки трудните условия за световната и руската петролна промишленост, предвид промените в данъчната политика, експроприацията и санкциите, които, наред с други неща, пряко засегнаха петролния сектор. Днес растежът на производството на петрол е ограничен само от търсенето на черното злато. За да запази цените на комфортно ниво за руските производители на петрол и за държавния бюджет, през 2017 г. Русия се обърна към ОПЕК с предложение за ограничаване на производството. А през първото полугодие на 2018 г. тя обеща да намали производството с 2%, но през втората половина на годината цените се повишиха, държавите увеличиха квотите и Русия също увеличи капацитета си, така че през декември се оказа, че е наваксала и дори леко е надминала историческия рекорд от 11,45 милиона барела в ден. На срещата на високо равнище в Сингапур Владимир Путин отбеляза важността на сътрудничеството с ОПЕК. В резултат на това Москва често оперира с термина ОПЕК +, докато по отношение на Саудитска Арабия Русия не губи много от производството. И ако преди това руското ниско еластично петролно производство едва ли е оказало силно влияние върху ценообразуването, сега Москва може да окаже силен натиск. Изявленията на руския министър на енергетиката Александър Новак водят до раздвижване на пазарите. Авторът на статията очаква подобни тенденции през 2019 г., когато Русия отново ще намали добива си на петрол. В същото време Русия все още има потенциал за растеж. Така, Новак заяви, че Русия може да увеличи производството с 10-15 милиона тона петрол годишно. Ще ѝ помогнат големите резерви по шелфа на Черно море и в Арктика. Но в същото време тя може да бъде ограничена от санкциите, които възпрепятстват финансирането и трансфера на западни технологии в Русия, пише журналистът от Le Figaro.   Превод: В.Сергеев, Поглед.инфо", "date": "2019.01.08", "title": "Le Figaro: Русия догони и задмина съветския рекорд по добив на петрол"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391291-%D1%85%D0%BB%D0%B0%D0%BC%D0%B8%D0%B4%D0%B8%D1%8F%D1%82%D0%B0", "text": "Според СЗО годишно 89 милиона души се заразяват с хламидия. Хламидиите са един от най-честите инфекциозни агенти, предавани по полов път. Макар и известно като име, оказва се, че обществото не е достатъчно запознато с особеностите на инфекцията, клиничната картина и евентуалните усложнения. Често е наричана тихата епидемия, тъй като липсват оплаквания. Това обаче не означава, че не може да се стигне до усложнения от различен характер.      Хламидия е една от онези полово-предавани инфекции, които в повечето случаи протичат без симптоми. ¾ от жените и половината от мъжете с инфекцията не подозират, че са носители на хламидия, което е и водеща причина за широкото ѝ разпространение сред сексуално активното население. В останалите случаи симптомите се проявяват след една до три седмици от инфектирането. Тогава при жените оплакванията включват: неспецифичен влагалищен секрет с неприятна миризма, кървене между менструалното кървене, болезнена менструация, болки ниско в корема, повишена температура, парене, сърбеж по половите органи, болка при уриниране и по време на секс. При мъжете се отчита отделяне на белезникав секрет при главичката на пениса, парене и сърбеж по половия орган, болка и подуване на тестисите и неприятни, болезнени усещания при уриниране. Има много митове около това заболяване, които често подвеждат хората, които са изправени пред неприятна диагноза. За това, къде е истината, и където грешите, вижте най-големите митове за това заболяване.", "date": "2019.01.08", "title": "Хламидията"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391292-%D1%81%D0%B5%D0%BA%D1%81%D0%B8-%D0%B3%D0%B0%D0%B4%D0%B6%D0%B5-%D0%BD%D0%B0-%D0%B4%D0%B8-%D0%BA%D0%B0%D0%BF%D1%80%D0%B8%D0%BE", "text": "Моделът Нина Агдал, която преди бе интимна приятелка на холивудския актьор Леонардо Ди Каприо, реши да демонстрира \"дивата природа\". Оказвайки се на плажа, сексапилната хубавица сваля бельото си си и започва да позира пред камерата. Моделът публикува фотография в своя Instagram, на която е напълно гола и зарадва хилядите си последователи в мрежата. Потребителите на социалните мрежи смятат, че Леонардо Ди Каприо е трябвало да помисли повече, преди да се раздели с такава красавица като Агдал. Двамата решиха да се разделят по взаимно съгласие и да си останат „добри приятели\" през май 2017. Бившата любима на Лео ди Каприо, обаче, не спира да публикува снимки в Instagram, като изглежда все по-секси. В същото време тя има множество модни ангажименти, както и често участва в горещи фотосесии за рекламата на различни продукти.                  ", "date": "2019.01.08", "title": "Секси гадже на Ди Каприо"}
