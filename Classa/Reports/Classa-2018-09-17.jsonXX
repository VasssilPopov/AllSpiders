{"url": "http://www.classa.bg/%D1%81%D0%B2%D1%8F%D1%82/item/387369-%D1%81%D0%BC%D1%8F%D1%82%D0%B0%D0%BD-%D0%B7%D0%B0-%D0%B8%D0%B7%D0%B3%D1%83%D0%B1%D0%B5%D0%BD-%D0%B7%D0%B0%D0%BF%D0%B8%D1%81-%D0%BE%D1%82-%D1%81%D1%80%D1%83%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B3%D1%80%D0%B0%D0%B4%D0%B0-7-%D0%B4%D0%BE-%D0%BA%D1%83%D0%BB%D0%B8%D1%82%D0%B5-%D0%B1%D0%BB%D0%B8%D0%B7%D0%BD%D0%B0%D1%86%D0%B8-%D0%BF%D0%BE%D0%BA%D0%B0%D0%B7%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B8%D1%82%D0%B5-%D0%BE%D1%82-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Официално изминаха 17 години от момента, в който кулите близнаци на Световния търговски център бяха атакувани и срутени на 11 септември 2001 година. И макар на света постоянно да се казва \"никога да не забравя\" ужаса, който се възцари онзи съдбовен ден, там има нещо, което властите предпочитат ние да забравим, ако някой случайно обърне внимание на това, или въобще да не научаваме за него, ако не сме го забелязали, а именно - внезапното срутване на Сграда № 7 (Building 7) във вътрешността на контура си. \r\n \r\n \r\n \r\n  Докато видеозаписите на срутването, без всякаква видима причина, на Сграда № 7 (Building 7), които могат да се открият в интернет, вече много подробно са изучени от любопитните умове, смятани за отдавна изчезнали кадри, наскоро намерени в стара дигитална камера и качени в REAL.video, показват как тази, до голяма степен неизвестна на широката публика, сграда, която се намира на около 370 фута северно от СТЦ 1, се срутва от само себе си с всичките класически признаци на контролирано срутване - веднага след серията взривове, които се виждат в долната част на сградата. Вижте на видеото по-долу как 47-етажната офис сграда (метална конструкция), в която не е попаднал нито един от двата самолета, внезапно е озарена от кратки взривове на светлина, след което централната част се огъва и сградата с ускоряването на свободното падане рухва на земята. Виждали ли сте как контролиран взрив срутва старо казино в Лас Вегас? Изглежда точно така, както се случва и със Сграда 7 Господстващите медии и официалните повествователи-тълкователи трябваше да прибягват до всевъзможни логични и гравитационни хитрости, за да се опитат да обяснят какво се е случило със Сграда № 7, която е била разположена сравнително далеч от кулите близнаци и е минимално изложена на ефекта от тяхното срутване. Онези, които задават честните въпроси за това, защо сградата е рухнала, когато в нея не се е ударил самолет, отдавна са оклеветявани като конспиролози само заради споменаването на тази тема. Но когато вие изгледате това кратко видео ще започнете да размишлявате върху това, какво наистина се е случило всъщност, у вас най-вероятно ще възникнат някои въпроси. Един от тях може да бъде: как е могла да се срути твърда метална конструкция, когато тя е получила минимални повреди от пожара в разположените наблизо кули? Още по-важно, как сградата е могла да рухне на земята със скоростта на свободното падане, без да среща никакво съпротивление? Внимателен анализ на ситуацията, извършен от Architects & Engineers for 9/11 Truth, показа, че е невъзможно Сграда № 7 да се разруши по този начин, ако наистина бе поразена от отломка от кулите близнаци, както се твърди в официалната версия. \"В третия закон на Нютон се казва, че силите, с които две тела действат едно върху друго, са равни по величина и противоположни по направление\", казва Дейвид Чандлър, учител по физика, който е изучил странното срутване на Сграда № 7 в течение на редица години след трагедията. \"Затова, когато обектът пада, и той се сблъсква с други обекти по пътя си, то тези обекти трябва да въздействат на него в противоположна посока, забавяйки неговото падане. Ако се открие, че обектите се намират в свободно падане, ние можем да направим извода, че нищо по неговия път не оказва на него подобно въздействие, което да забавя неговото падане\". Но именно всичко така се е и случило: не е имало, както изглежда, нищо, което да е забавило срутването на Сграда №7 - както е било и планирано - по цялата дължина. Ако вие все още не сте убедени, погледнете видеото по-долу на контролираното срутване на казино в Лас Вегас. Обърнете внимание на това, че аналогични взривове избухват във вътрешността на сградата, образува се аналогично пропадане в центъра на горната част на сградата, след което то свободно се срутва в собствените си контури, точно както се случва и със Сграда №7 на 11 септември 2001 година. \r\n \r\n \r\n  \r\n   \r\n  \r\n   \t  ", "date": "2018.09.17", "title": "Смятан за изгубен ЗАПИС от срутването на Сграда 7 до кулите близнаци показа истината за атентатите от 11 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387370-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BE%D1%82%D0%BA%D0%B0%D0%B7%D0%B0-%D0%BE%D1%84%D0%B5%D1%80%D1%82%D0%B0%D1%82%D0%B0-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F", "text": "Президентът Румен Радев няма да се срещне с представители на управляващата коалиция. „Няма как да отида на среща, особено когато лидерите се разминават с институционалния тон\", заяви той. Както БЛИЦ съобщи, по-рано днес, след края на заседанието на Коалиционния съвет в Министерски съвет, лидерът на „Атака\" Валери Симеонов покани държавния глава на среща. \"Ние предлагаме да направим среща с Радев, в която да се изяснят всички обстоятелства свързани с освобождаването на главния секретар на МВР Младен Маринов, ескалацията на напрежение няма да е добре. Правим това предложение неофициално, чрез вас\", каза Сидеров.     \"Разбрах, че съм поканен на среща, на която няма как да отида, разбира се, особено когато лидерите се разминават с институционалния тон. Коалиционният съвет не е законов орган. Кабинетът си има министър-председател и ресорен министър и точно те трябва да организират това, което до момента не е направено – съгласуването на това предложение\", заяви той.  ", "date": "2018.09.17", "title": "Президентът отказа офертата на управляващата коалиция"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/387363-%D1%8E%D0%BB%D0%B8%D1%8F-%D0%BA%D1%80%D1%8A%D1%81%D1%82%D0%B5%D0%B2%D0%B0-%D1%83-%D0%B2%D1%81%D0%B5%D0%BA%D0%B8,-%D0%BA%D0%BE%D0%B9%D1%82%D0%BE-%D0%B2%D0%BB%D0%B8%D1%8F%D0%B5-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BC%D0%BD%D0%B5%D0%BD%D0%B8%D0%B5,-%D0%BD%D0%B0%D0%B4%D1%83%D1%88%D0%B2%D0%B0%D0%BC-%D1%87%D0%B5%D0%BD%D0%B3%D0%B5-%D0%B2-%D1%88%D0%B8%D1%80%D0%BE%D0%BA%D0%B8%D1%8F-%D1%81%D0%BC%D0%B8%D1%81%D1%8A%D0%BB-%D0%BD%D0%B0-%D0%B4%D1%83%D0%BC%D0%B0%D1%82%D0%B0", "text": "„Медийната империя, която днес е превзета от новите информационни и комуникационни технологии, за добро или зло замести тоталитаризма и нейната власт е страховито ефективна, макар и по различен начин. Нищо не може да се направи по въпроса. У всеки, който влияе на общественото мнение, надушвам ченге в широкия смисъл на думата, готово да манипулира информацията и всичко, свързано с нея, по волята на най-щедрия и с оглед на сдобиване с власт, разбира се” – Юлия Кръстева за медиите в „Пътувам себе си” (Колибри, превод Красимир Кавалджиев) .       Какво се случило, срещи, събития, хора, преживелици, идеи, автори, писане: „… да чета по четири книги наведнъж, да пиша по пет едновременно и да поддържам успоредно по три любовни връзки, да участвам в десет събирания дневно и да пътувам със самолет по четири пъти месечно”. За българския й 24-годишен живот – като за пред френска публика. Разговорите свършили през юли 2016 г., преди „отварянето” на досието й в ДС, но споделя с присмех, че вече е обвинявана във Франция за агент на КГБ. „Автобиографиите лъжат, а биографиите преправят”, обяснява тя. Избрала разговора: „между биографичния жанр и психологическото изследване”, според Самюел Док. Той е клиничен психолог, пита я, тя отговаря. Рядък живот. Премерено, интелектуално суетна и с право. Колцина имат спомени като: „Ролан ни напускаше към 22,30 часа и отиваше да „сваля” край „Сен Жермен”, полудоволен, че се освобождава, полуядосан, че трябва да плаща за „арогантността на загубеняците”. С онази дискретна хомосексуалност, с която го запомних – много различна от агресивно-борбения стил например на Фуко” – за Ролан Барт. Или „Именно Роман Якобсон ме запозна с Ноам Чомски в Масачузетския…”. И т.н. Но не надменна. И с не едно прозрения като горното. С демонстративната поза на повелител на езика, където, но само в рамките на аристократичния артистизъм, а нейният си го бива, е възможно какво ли не. Неща като че ли между другото като „Щастието е траурът на нещастието”.   От ", "date": "2018.09.17", "title": "Юлия Кръстева: У всеки, който влияе на общественото мнение, надушвам ченге в широкия смисъл на думата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387364-%D0%B3-%D0%BD-%D0%B7%D0%B4%D1%80%D0%B0%D0%B2%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80,-%D0%BA%D0%BE%D0%B9%D1%82%D0%BE-%D0%BD%D1%8F%D0%BC%D0%B0-%D0%BF%D0%B0%D1%80%D0%B8,-%D0%B4%D0%B0-%D0%BC%D1%80%D0%B5-%D0%BB%D0%B8", "text": "Вдигане на здравната вноска планира министър Кирил Ананиев. Той обмисля въвеждането на втори задължителен стълб и в здравното осигуряване по подобие на пенсионното. За целта се предлага всеки гражданин да плаща месечно по 12 лв. допълнителна здравна вноска.      Сред още по-смелите намерения на Ананиев е и предложението пациентите да доплащат всички медицински манипулации и лечение на стойност над 700 лв.     Евала, господине! А в Конституцията пише, че здравеопазването е безплатно. Ама какво има за чудене – човекът разбира от пари, нали беше във финансовото министерство. Затова и е сложен на този пост – да си плащаме като попове. И така – който може да си го позволи, да боледува. Още Иван Костов каза от парламентарната трибуна, че който няма пари, ще мре.  ", "date": "2018.09.17", "title": "Г-н здравен министър, който няма пари, да мре ли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387365-%D0%BC%D0%B0%D1%80%D0%B3%D0%B0%D1%80%D0%B8%D1%82%D0%B8%D1%81-%D1%81%D1%85%D0%B8%D0%BD%D0%B0%D1%81-%D0%B4%D0%BE%D0%B3%D0%BE%D0%B2%D0%BE%D1%80%D1%8A%D1%82-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D1%83%D1%81%D0%BF%D0%B5%D1%85-%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE", "text": "Според него бъдещите отношения между ЕС и САЩ ще бъдат на базата на сътрудничество Договорът от Преспа между Атина и Скопие за името на Македония е успех и на Българското председателство. Това каза говорителят на Европейската комисия Маргаритис Схинас в интервю за БНР. Той отбеляза, че въпросът за името е значим за целия регион на Балканите. “Важен е фактът, че след толкова години имаме споразумение. Сега зависи от хората и от парламентите на двете страни, за да придвижат въпроса напред. Смятам, че, за да стане това, важно е ние да не даваме грешни сигнали. Мисля, че има широк консенсус, както на европейско, така и на световно ниво, че този въпрос е значим за развитието на региона, за който Уинстън Чърчил беше казал, че произвежда много повече история, отколкото може да поеме“, поясни Схинас. Говорителят на Европейската комисия определи Българското председателство като успешно: \"Българското председателство имаше наистина шумен успех. Такова беше настроението в Брюксел. Не става въпрос само за темата Балкани, дори бих поставил това на второ място сред постиженията. Имаше много законодателни успехи, които българите постигнаха през тези 6 месеца. Най-емблематичното от тях е споразумението по едно от най-трудните досиета - директивата за командированите в чужбина работници. По темата за Балканите смятам, че това, което сработи добре е, че вие успешно маркирахте съвсем конкретно точки за сътрудничество\". За бъдещето на Европа, Схинас коментира: \"Изправяме сме пред предизвикателства като политика на идентичността, възходът на популистите, хората, които обещават лозунги или лесни решения, които ще паднат от небето. Това разбира се е риск. Но не трябва да забравяме от друга страна, че ние всички сме демокрации с напреднали общества и растящи икономики. Имаме общо минало, общи перспективи. Не мисля, че бих се съгласил с пророчествата за гибел и обреченост на Европа и че няма бъдеще за нас. Все още има много неща, които можем да направим заедно. Ако останем заедно, разбира се\". Според Маргаритис Схинас бъдещите отношения между ЕС и САЩ ще бъдат на базата на сътрудничество.    ", "date": "2018.09.17", "title": "Маргаритис Схинас: Договорът за името на Македония е успех и на българското председателство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387366-%D0%B6%D0%B5%D0%BD%D0%B8-%D0%B2-%D0%B0%D0%B4%D0%B0,-%D0%B2%D0%B5%D1%87%D0%B5%D1%80%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%BF%D0%BE-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B7%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82%D0%B8-%D0%B8-%D1%81%D0%BA%D1%8A%D0%BF%D0%B8%D1%82%D0%B5-%D0%BF%D1%80%D0%B0%D0%B2%D0%BE%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8", "text": "Жени са превръщани в скотове, подложени са на невиждан натиск – психически и физически. Повече от четири месеца са в арест, който отговаря на всички критерии за ад. Споменаването на Евросъюза и правилата му е неуместно. Лишени от топла вода, свиждане, разходки и много други неща, жени се опитват да оцелеят.     затвор в Швеция   На 16 септември, неделя, арестуваните Десислава Иванчева, доскоро кмет на „Младост“ и заместничката й Биляна Петрова споделиха през Жени Марчева от бТВ потресаващи факти за следствения арест. Иванчева: „ “.     затвор в Германия   Биляна Петрова пък заяви, че ще отреже косата си и ще я дари за благотворителна кауза за жертвите на насилие. Тя е категорична, че срещу нея и Иванчева е упражняван и психически, и физически тормоз. Разказаното от двете жени надминава в дори отвратителната картина от турските затвори и арести във филма на Алън Паркър и Оливър Стоун по книгата на Уилиам Хейс „Среднощен експрес“. Тогава изнесените факти предизвикаха недоволство по цял свят, правителства и неправителствени организации, дори ООН поискаха подобряване на условията за арестантите и осъдените в Турция. И Анкара бе принудена да се съобрази.     затвор в Финландия   В книгата има такъв цитат:  . Става дума за 70-те години. Четирийсет и повече години по-късно тук се случват дори по-грозни неща. В страна – член на ЕС! Какъв разпад на ценностите…         затвор в България   Германия, Великобритания и други страни отказват да екстрадират българи, извършили дори тежки престъпления, заради нечовешките условия в арестите и местата за излежаване на наказания. Оставям настрана мненията и тезите дали Иванчева и Петрова са виновни или невинни. Това е работа на съда. Кое налага обаче две жени да бъдат малтретирани по такъв брутален начин?         затвор в Русия   Зам.-главният прокурор обича да се изявява пред камери и микрофони. Обича и да иронизира. Един негов цитат много точно разкрива ценностната му система: „ “.  Казано е по време на заседание при главния прокурор Сотир Цацаров. Никой не го е прекъснал, нито упрекнал. Не мога да го коментирам.     Питам се обаче: Къде са шумните активисти от Хелзинския комитет? Дали нямаше да са наводнили телевизиите, ако от условията в килиите се бяха оплакали ромки? Къде са другите организации, които уж защитават човешките права, в частност на жените? ТЕХНИЯТ БРОЙ У НАС Е НАД 40! Получават средства от бюджета, от дарения, ползват офиси и експертна помощ. Сред тях са Комисията за защита от дискриминация, Националното бюро за правна защита, Националният омбудсман,  Асоциацията за европейска интеграция и права на човека, Български адвокати за правата на човека, Асоциация “АСУ – ДЕЛФИ”, Център за жени, преживели насилие, Център “Отворена врата”, Асоциация “ ДЕМЕТРА” и пр. и пр. Къде сте, бе, хора! Видяхме „патриотични“ протести срещу Истанбулската конвенция. Биг Брадър излъчва женски скандали и унижения, превръща в звезда осъден за трафик на жени и принуждаване към проституция, а народът се кефи. Слепи ли сте, глухи ли сте! Или умирате от страх пред българската прокуратура? Извършва се публична екзекуция на човешките права, трудно обяснима дори от извратен мозък, а вие се спотайвате! Презумпцията за невинност означава: „Всеки е невинен до доказване на вина“. Кой ще върне живота на тези жени, а вероятно и на други, за които не знаем, ако съдът установи, че са невинни? Какво преживяват близките им? Не е ли това една от причините хиляди да напускат България всяка година? Броят на осъдителните присъди срещу България в Страсбург за нечовешките условия в арестите и затворите расте. Политиците нехаят. Прокуратурата се държи арогантно и надменно. Жертвите страдат, някои гаснат... Плащаме всички. Недосегаеми и спокойни са единствено прокурорите, станали причина за тези присъди. Човешките права ли защитавате, скъпи (буквално) правозащитници или „завършилите вечерното училище по корупция“?", "date": "2018.09.17", "title": "Жени в ада, вечерно училище по корупция за магистрати и скъпите правозащитници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387367-%D1%81%D0%B8%D0%B4%D0%B5%D1%80%D0%BE%D0%B2-%D0%B8%D0%B7%D0%B4%D0%B0%D0%B4%D0%B5-%D0%BA%D0%BE%D0%B9-%D0%B5-%D0%BD%D0%BE%D0%B2%D0%B8%D1%8F%D1%82-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%82-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B0", "text": "Председателят на Комисията за регулиране на съобщенията Росен Желязков е новият кандидат за министър на транспорта. Това каза лидерът на \"Атака\" и председател на ПГ на „Обединени патриоти\" Волен Сидеров след днешния коалиционен съвет на управляващите, предаде \"Фокус\".      „Разгледахме няколко теми на днешния съвет. Има решение да се осигурят шкафчета за всяко училище за сметка на бюджета, тъй като стана ясно, че учениците се оплакват от тежките раници. Увеличаваме и заплатите на държавните служители с 10%. Известно е вече името и на новия кандидат за поста министър на транспорта, той е Росен Желязков\", каза още Сидеров.", "date": "2018.09.17", "title": "Сидеров издаде кой е новият кандидат за министът на транспорта"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387368-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BE%D1%82-jpmorgan-%D0%BE%D0%BF%D1%80%D0%B5%D0%B4%D0%B5%D0%BB%D0%B8%D1%85%D0%B0-%D1%82%D0%BE%D1%87%D0%BD%D0%BE-%D0%BA%D0%BE%D0%BB%D0%BA%D0%BE-%D0%BC%D0%B5%D1%81%D0%B5%D1%86%D0%B0-%D0%BE%D1%81%D1%82%D0%B0%D0%B2%D0%B0%D1%82-%D0%B4%D0%BE-%D0%BD%D0%BE%D0%B2%D0%B0%D1%82%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%BA%D1%80%D0%B8%D0%B7%D0%B0", "text": "Десет години след фалита на Lehman Brothers, който предизвика истинска катастрофа на финансовите пазари, експертите на американската инвестиционна компания JPMorgan разработиха аналитичен модел, който да се опита да предскаже кога ще настъпи следващия финансов срив. Отговорът, до който достигнаха, е 2020 година, пише Bloomebrg. Добрата новина е, че според предвижданията на JPMorgan, следващата икономическа криза няма да е чак толкова болезнена, колкото предишните.      Лошата е, че на финансовите пазари все още съществуват много неизвестни, породени от нарушената ликвидност след 2008 година, които трудно могат да бъдат прогнозирани. Моделът на инвестиционната компания се базира на няколко основни фактора - продълителността на икономическата експанзия, потенциалната продължителност на евентуалната предстояща рецесия, степента на задлъжнялост в икономиката, цената на финансовите активи и нивата на дерегулация и финансовите \"иновации\" в периода преди кризата. При допускане за средно дълга рецесия, моделът дава следните очаквани резултати - спад на американските борсови индекси с около 20 на сто, повишение на доходностите по корпоративните облигации с 1.15 базисни пункта, 35-процентен спад в цената на енергоносителите и 29-процентно поевтиняване на металите, разширяване на спреда между доходностите на облигациите на развиващите се държави спрямо американските с 2.79 базисни пункта, 48-процентен срив в цените на акциите на развиващите се пазари, както и обезценка на валутите им средно с 14 на сто. \"Прогнозата за всички класове активи далеч не изглежда толкова мрачна на фона на това, което предизвика световната финансова криза\", смятат анализаторите на JPMorgan Джон Норманд и Федерико Маникарди. Те припомнят, че по време на последната рецесия S&P 500 се е понижил с 54% от върха си. Техният колега Марко Коланович обаче предупреждава, че бягството от т. нар. \"активно управление\" на финансовите портфейли за сметка на увеличаването на дела на индексните и борсово търгуваните фондове, както и на стратегиите за търговия, базирани на математическите модели, всъщност повишава риска от сътресения на пазарите. Според него следващата голяма криза ще е кризата на ликвидността. \"Пасивното управление на активите намалява способността на пазарите да предотвратяват и да се възстановяват след значителни сривове. В момента едва една трета от всички финансови активи се управляват активно от фонд мениджърите\", се казва в доклада на JPMorgan, цитиран от Bloomberg. Тази промяна на практика е елиминирала значителна част от онези играчи на пазара, които са склонни \"да купуват евтино\", в случай на рязък спад в цените на акциите и останалите финансови активи. Според Норманд и Маникарди, едно от успокояващите обстоятелства е, че борсовите индекси на развиващите се пазари вече отчетоха значителен спад през последните месеци. Това означава, че част от рисковите позиции там вече за затворени, а това ще намали потенциалното разстояние между \"върха\" и предстоящото \"дъно\". Експертите на JPMorgan са единодушни, че една от най-големите неизвестни и същевременно една от най-важните е продължителността на рецесията. Колкото по-дълго породължи тя, толкова по-тежък ще бъде ударът за пазарите. Особено като се има предвид, че правителствата и финансовите регулатори вече не разполагат с толкова мощни фискални и монетарни инструменти за противодействие на кризата, казват още анализаторите на банката.", "date": "2018.09.17", "title": "Експерти от JPMorgan определиха точно колко месеца остават до новата глобална икономическа криза"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387361-%D1%81%D1%80%D1%8A%D0%B1%D1%81%D0%BA%D0%B0-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BD%D0%B5%D0%B2%D0%B8%D0%B6%D0%B4%D0%B0%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D1%81%D0%BD%D0%B8%D0%BC%D0%BA%D0%B8-18", "text": "Съпругата на сръбския футболист на Гуангджоу R&F Душко Тошич - Йелена Карлеуша, предизвика скандал в социалните мрежи, след като обвини абонатите си, че я мразят и й завиждат, защото е богата и успешна. Думите на певицата разгневиха почитателите й.   \"Как мога да докажа, че винаги постигам целите си? Това е лесно. Аз съм умна, красива, богата и успешна. Разбира се, всички ще ми завиждат\", написа красавицата под една от разголените си снимки в мрежата, на която препича горещите си форми, с което предизвика гнева на потребителите. Трябва да отбележим, че 40-годишната певица впечатлява с фигурата си.   \"Йелена, ти си суперзвезда. Не обръщай внимание на това, което ти пишат. Невероятна си и аз мисля, че си много красива и умна\", пише в защита друг фен на Карлеуша.                  ", "date": "2018.09.17", "title": "Сръбска сексбомба предизвика невиждан скандал (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387362-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D0%B0%D0%B2%D1%80%D0%B8%D0%BB-%D0%BB%D0%B0%D0%B2%D0%B8%D0%BD", "text": "В навечерието на 33-годишния си рожден ден певицата се разходи по улиците на Лос Анджелис в много пикантно облекло. Дори за един толкова горещ и свободолюбив град, дрехите й бяха прекалено разголени. Певицата бе заложила на бяла рокля с дълбоко деколте, а под нея се полюшва бюстът й. Зръната й пък се виждат загадъчно изпод полупрозрачния материал на роклята.     Аврил е качила не малко килограми и това си личеше по огромните цепки на роклята, които издаваха колко едри всъщност са станали краката на младата звезда. Все пак не можем да отбележим, че тя изглежда много женствено и образът й няма нищо общо с онази Аврил, за кято си спомнпме всички.     \"Няколко години си стоях вкъщи, болна. Борих се с Лаймската болест. Бях приела смъртта и чувствах как тялото ми гасне. Не само това беше част от живота ми, но искам и да привлека внимание върху това колко тежка е тази болест\", сама заяви преди време певицата", "date": "2018.09.17", "title": "Помните ли Аврил Лавин?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387360-%D0%B8%D0%B2%D0%B0%D0%BD-%D0%BA%D0%BE%D1%81%D1%82%D0%BE%D0%B2-%D0%BD%D0%B8-%D0%BF%D0%BE%D1%80%D1%8F%D0%B7%D0%B0-%D1%81-%D0%BD%D0%BE%D0%B2%D0%B8-70-%D0%BC%D0%B8%D0%BB%D0%B8%D0%BE%D0%BD%D0%B0", "text": "Снощи вечер любимите (дез)информационни инструменти на фондация “ ” ни зарадваха с поредния успешен удар на политико-медийно-енерГЕПИйната мафия. Ето и хронологията на събитията, в обратен ред, с главен герой любимата мумия на Иван Костов, който за участието си в тази схема беше награден и от години е председател на Комисията за енергийно и водно регулиране Иван Иванов. Обръщайте внимание на датите на публикациите, горе в ляво, над снимките.    Червените текстове в дясно на снимките са оригинално цитати от съобщенията на (дез)информационния инструмент. Още не сте видели Иван Иванов? Така се прави! ПЕТ ГОДИНИ след старта на схемата “медията” е забравила за активното му участие по нейното стартиране. Ето как става това:   Видяхте ли го? Тук е влечугото. Но това е при старта на екшъна. А ето, как няколко дни по-рано беше постлана пътеката за неговото провеждане:   Ако случайно сте забравили, какво и как ни съобщава политико-медийно-енерГЕПИйната мафия се върнете най-горе и прочетете пак червения текст от първата снимка. Внимателно! Сега мумията на Иван Костов Иван Иванов (над 73 години) продължава славното дело и в продължение на няколко години увеличава цената, която плащаме всички ние за електроенергия и природен газ. На практика тази схема е по-малък брат на схемата със спирането на проекта АЕЦ “Белене”, от кабинета Борисов 1, през март 2012-та година, за да се даде възможност на Атомстройекспорт да осъди НЕК (т.е. всички нас) да заплати(м) 1,2 милиарда лева. Парите вече са платени, а ние сме горди собственици на тонове старо желязо, въргалящо се по бреговете на Дунав. Само за една седмица изгоряхме с над 100 000 000 (сто милиона) левчета, като към тази схема прибавим и придобиването на ТЕЦ “Варна” от доносника на Държавна сигурност. И всеки път (дез)информационните инструменти на “ ” е на тяхна страна.", "date": "2018.09.17", "title": "Иван Костов ни поряза с нови 70 милиона"}
{"url": "http://www.classa.bg/%D1%81%D0%B2%D1%8F%D1%82/item/387351-%D0%B1%D0%B8%D1%82%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BE%D1%80%D0%B1%D0%B0%D0%BD-%D0%B5-%D1%85%D0%BE%D0%B4-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%B3%D0%BB%D0%BE%D0%B1%D0%B0%D0%BB%D0%B8%D1%81%D1%82%D0%B8-%D0%B8-%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Европарламентът се посрами с агресивно си решение срещу Виктор Орбан. Брюксел гласува за ограничаване на гласа на Унгария в Европейския съюз. Това решение, разбира се, едва ли ще мине и ще се реализира в крайна сметка. Но все пак то е знак, че битката между соросоидните глобалисти и защитниците на националната държава навлиза в най-истеричната си фаза. Истината е, че основната, а май и единствената реална, причина за атакуването на Орбан е точно позицията на унгарския държавник срещу ордите на глобалистите, които са предвождани в Европа от своя пръв противник на всеки национален идеал – Джордж Сорос. Знам, че терминът „соросоиди“ се е превърнал нарицателно, което много хора отказват да възприемат като вярно (макар и да е) за цяла една каста от „привилигирован“ псевдоелит, който налага върховенството на своя собствен интерес пред този на обикновените хора. Истината е, че Сорос през годините успя да създаде в Европа изключително влиятелна паяжина от организации, партии и политици, които покорно следват дневния ред на глобалистите. А този дневен ред е изключително прост – заличаване на националната държава и националната идентичност, подменянето на реалните проблеми на народите с новговор и неолиберални догми, премахване на границите и тотално и всеобхватно подчинение на всеки народ пред интересите на транснационалните корпорации. Тук не става дума за теория на конспирациите, а за факти. В момента се води идеологическа война. Гореща и понякога опустошителна идеологическа война. Тя е между двата големи лагера в световната политика, които са изразители на двете големи световни политически тенденции. От една страна са глобалистите. В Европа те са доминирани от соросоидните политически, неправителствени и медийни мрежи. В Америка са превзели тотално Демократическата партия и гравитиращите около нея мейнстрийм медии – CNN, MSNBC, New York Times, Washington Post и прочие. От другата страна са застъпниците на националната държава. В Европа това са работилите за Брекзит, това е Вишеградската група, това е Виктор Орбан, това е новата управленска архитектура в Италия и Австрия. В Щатите тази тенденция се олицетворява от Доналд Тръмп. В момента той деконструира влиянието на глобалистите в Републиканската партия, а след победата му над емблемата на глобализма – Хилъри Клинтън – Тръмп устойчиво разбива модела на неолибералите. В лагера на защитниците на националната държава са и много медии като Fox News (впрочем Fox е най-голямата телевизия в САЩ, по-голяма от CNN и MSNBC взети заедно), Washington Times, NY Post, The Daily Caller и доста други. Като цяло това е новият голям кливидж, новата голяма разделителна линия в световната и националната политика. От една страна са глобалистите, от другата са застъпниците на националната държава. Европейският парламент и поне това му мнозинство се позиционира на страната на глобалистите и даде залп във войната между тези два големи лагера. Ще дойде време, а то не е далеч, когато всички ще трябва да загърбим дребните си различия по една или друга тема и да заемем страна в тази битка. Или ще сме на страната на статуквото на неолибералния глобализъм и мултинационалните корпорации, или ще сме на страната на националната държава, на конституционния ред и на суверенните народи. Идва време разделно и всеки, който иска да влияе на обществените процеси, ще трябва да заеме позиция.", "date": "2018.09.17", "title": "Битката срещу Орбан е ход във войната между глобалисти и защитници на националната държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387352-%D1%81%D0%BC%D0%B5%D0%BD%D0%B8%D1%82%D0%B5-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%E2%80%93-%E2%80%9E%D1%80%D0%B0%D0%B4%D0%B8%D0%BD%D0%B8-%D0%B2%D1%8A%D0%BB%D0%BD%D0%B5%D0%BD%D0%B8%D1%8F%E2%80%9C-%D0%B8%D0%BB%D0%B8-%D0%B1%D1%83%D1%80%D1%8F-%D0%B2-%D1%87%D0%B0%D1%88%D0%B0-%D0%B2%D0%BE%D0%B4%D0%B0", "text": "Едно време другарят Живков имаше любим „маньовър“, както самият той го наричаше. À се заоблачи нещо в държавното управление, веднага прави смяна на някой министър.  Официалното съобщение беше, че лицето „преминава на друга отговорна работа“. Примерно посланик някъде в Африка. А народът се подхилкваше. Значи да си посланик (да кажем) в Занзибар, е „по-отговорно“, отколкото да си министър в България. Не че няма логика, ама все пак… Изглежда, че докато е охранявал Живков, сегашният премиер и внимателно е слушал приказките му. А като „домашен арестант“ бившият авторитарен шеф на партията и държавата беше и сладкодумен събеседник. Казвам това и от личен опит… Но все пак 35 години начело на властта са си и опит. Пък и да преживееш поне четирима „шефове“ (Хрушчов, Брежнев, Андропов и Черненко) си иска и майсторлък. Той, Живков, щеше да преживее и Горбачов, ако оня не се беше оказал хамерикански агент. А хамериканците мразеха нашия почти толкова, колкото руснаците ненавиждаха дъщеря му… И въобще г-н Борисов май се оказа една много добра „попивателна“. От г-н Сакскобургготски например запамети древното римско правило „дай, за да ти дам“. И даваше… Явно премиерът е научил и друго от предшествениците си – че ако една работа търпи отлагане, да не бърза да я върши. Както стана и в случая с министерските оставки. Впрочем той предизвиква редица размишления. От една страна, ако използвам любимия на г-н Борисов футболен език, екипът му от министри е нещо като футболен отбор, на който той е треньор. И има правото да решава кого и кога да смени. Така го пише и в самата ни Конституция – премиерът предлага промените, а народните представители само кимат в знак на съгласие. От друга страна, за смяна си е почти целият отбор. Без с тази си констатация да подкрепям дежурния плач на другарката Нинова за „оставка на цялото правителство“. Валери Симеонов обаче е прав в негодуванието си спрямо дейността на министърката на туризма. Обективно погледнато, за добрата за страната ни туристическа година нейният принос е нулев, а всичко се дължи на неистовите усилия (и изобретателност) на туроператори и хотелиери. Излезе напоследък и скандалният случай със семейство Арабаджиеви. Аз 10 млн. лева (или евро, тъй и не се разбра) в брой не съм виждал. Но възниква логичният въпрос – а къде, докато са ги събирали в кутии за обувки, шкафчета и малки сейфове, са били НАП и цялото Министерство на финансите? И защо тогава премиерът не поиска оставката и на съответния ресорен министър? Виж, при Нанков и Московски работата е по-ясна. Ако започна с втория, през ден премиерът да сменя министъра на транспорта, все ще има основания. Просто защото от държавния ни транспорт е останало сал едно БДЖ, което като ламя ежегодно гълта милиони наши пари. Та май е най-разумно и БДЖ да се приватизира (концесиите на държавните летища вече са в ход), а самото министерство просто да се закрие. Пък и фамилията на министъра една такава… Да беше поне Вашингтонски или поне Меркелски, а той – Московски! Кофти звучим пред западните ни партньори, нали? Колкото до първия – след края на европредседателството слабостта на премиера Лили Павлова изпадна в абсурдната ситуация на безработен вицепремиер. Аз такова чудо не бях виждал, но ето че и то ни дойде на главите. Пак сме за „Гинес“ направо… А иначе, ако преди век в САЩ е имало една организация ККК („Ку-клукс-клан“), която си е бесела негрите без съд и присъда, но и ние се обзаведохме с нашенски ККК. Казва се Корупция – Кражби – Корупция. Корупция при раздаването на обществените поръчки. Кражби при изпълнението им. И пак корупция при приемането им, както е станало и в случая със Своге. Та да си се върне Лили, спец по „усвояването“. И на пари за санирането, и на тези от магистралите… Впрочем в тази връзка научих, че България е дала свой принос и към Менделеевата таблица. Открили сме нов елемент с период на пълен разпад от една година. Наричал се „асфалтиум“… За министъра на вътрешните работи направо не ми се говори. Той самият призна, че се чувствал „външно лице да ведомството“. А ведомството е една ужасна инерционна система, практически непоклатима още от времената на социализма. Там като кажеш вълшебната думичка „колега“, и всичко тръгва. Или всичко спира. Но явно Радев не беше припознат от „ведомството“ като „колега“. И беше сготвен. Тъжното е не толкова в това, колкото във факта, че за близо 30 години преход „продължителността на живота“ на един министър на „ведомството“ рядко надхвърля 2 години. И то продължава да си живурка постарому, надсмивайки се на поредния политически „парашутист“, когото са му спуснали. Снишава се, търпеливо изчаква да му отрежат главата и си я кара както си знае. Още по-тъжното е, че такъв е манталитетът и на цялата ни държавна администрация. Или, ако пак цитирам другаря Живков от първите години на перестройката, „да се снишим, докато отмине бурята“, и после пак – както си знаем. Лошото е, че при всички тези „снишавания“ май се снишава и цялата ни държавица. И току-виж, накрая станала просто незабележима…", "date": "2018.09.17", "title": "Смените в кабинета – „Радини вълнения“ или буря в чаша вода?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387353-%D1%85%D1%80%D0%B8%D1%81%D1%82%D0%BE-%D1%81%D1%82%D0%BE%D1%8F%D0%BD%D0%BE%D0%B2-%D1%84%D0%BE%D0%BD%D0%B4%D0%BE%D0%B2%D0%B5%D1%82%D0%B5-%D0%BD%D0%B0-%D0%B5%D0%B8%D1%84-%D1%89%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-%D0%B2-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B2%D1%8A%D0%B2-%D1%84%D0%B0%D0%B7%D0%B0-%D0%BD%D0%B0-%D1%80%D0%B0%D1%81%D1%82%D0%B5%D0%B6", "text": "За инвестициите в рисков капитал, за новите гаранционни финансови инстументи на Европейския инвестиционен фонд, и защо е въпрос на време българска технологична компания да стане световно име, Investor.bg разговаря с Христо Стоянов, представител на Европейския инвестиционен фонд в България. – Г-н Стоянов, Европейският инвестиционен фонд е партньор на българския бизнес и финансира проекти в различни направления. Промениха ли приоритетите и правилата при влагането на европейски средства в българската икономика? – За Европейския инвестиционен фонд България е една силно положителна и много успешна история. Особено в последните осем години, когато партньорството ни с българските правителства и с финансовия сектор се развиха във възходяща линия и представляват успешен модел за финансова подкрепа на малкия бизнес, стартиращи предприемачи и иновации в икономиката. За тези осем години над 13 хиляди малки български предприятия получиха финансиране за над 1,5 млрд. евро по програмите за реализация на финансови инструменти, управлявани от ЕИФ. Този успех нарежда България сред отличниците по използване на финансови инструменти в Европа и много други страни-членки сега имат желание да се учат от  българския опит . За този период в ЕС се наложи разбирането, че финансовите инструменти са ефективен начин за влагане на европейски средства, за усилване на конкурентоспособността и подкрепа на малкия бизнес. Те предоставят възможност да се вземат изцяло пазарни решения, с които всяко 1 евро от европейските данъкоплатци активира допълнителни между  2 и 5 евро инвестиции на частен капитал. В добавка, така вложените европейски публични средства се връщат обратно и могат да се използват отново с мултиплициращ ефект. България е ярък пример в това отношение – от първоначално вложените по JEREMIE инициативата близо 350 млн. евро на български пазар, половината от средствата се върнаха обратно до този момент, процес, който продължава под формата на успешно реализирани инвестиции и изплатени кредити. С тези средства можем да продължим да инвестираме най-вече в развитието на рисковото финансиране на млади иновативни компании. – Много новосъздадени български компании успяват да реализират идеите си благодарение на финансовите инструменти, разработени от ЕИФ. Какви са новостите, от които те могат да се възползват, за да развият бизнеса си? – Преди два месеца стартирахме нов екуити фонд за българския пазар, който ще инвестира както в иновативни стартъпи така и в технологични компании във фаза на растеж. Това е деветият финансов инструмент, който ЕИФ пуска в България в последните осем години. Успехите през годините ни дават амбиция и увереност да реализираме вече и най-сложните финансови инструменти на българския пазар. Пример за това са и гаранциите по банкови кредити по програмата InnovFin, които се използват изцяло за кредити за реализиране на иновации в малкия бизнес – дейност, която по принцип е силно рискова за банките, но вече се прилага успешно на българския пазар. Дори и този продукт се реализира успешо, което е потвърждение че българските предприемачи прегръщат иновациите като модел за развитие при наличие на правилно структурирано финансиране. В момента с различните ни гаранционни схеми и екуити фондове, които са активни на българския пазар за малкия бизнес, е налично финансиране за над 500 млн. евро. Особено успешно се развива „МСП Инициативата“ по договора ни с Министерството на икономиката. По тази програма само за година и половина българските банки са отпуснали над 3 хиляди заема за над 400 млн. евро при преференциални условия. Очакваме това темпо да продължи до края на годината и в началото на следващата година. В момента стартираме нова процедура за подбор на банки, които да изпълняват най-новия ни гаранционен инструмент в подкрепа за интернационализицията на дейността на малкия бизнес в България. Гаранциите ще покриват търговско финансиране под формата на акредитиви, банкови гаранции, многоцелеви заеми и други форми на кредитиране в подкрепа на  външно-търговската дейност.  Това е последно поколение гаранционен инструмент, който ще се пусне за първи път в нашата страна. – Планът Юнкер разкри възможности пред фирмите, но възползват ли се те от нисколихвеното кредитиране от български банки, които имат сключено споразумение с ЕИФ? – Сключили сме десет гаранционни споразумения с български банки по Плана Юнкер, по тях  до момента са отпуснати над 2 хиляди заема. Освен COSME гаранциите, много активно се реализират и InnovFin гаранциите, за които споменах. Всички банки работят с добро темпо, което ни дава възможност да увеличим допълнително ресурса. И в този момента в така нар. \"МСП прозорец\" на плана Юнкер, България е на второ място в ЕС по вложен ресурс спрямо размер на БВП. Трябва да работим още за да стигнем до първото място. – Целта на европейското финансиране е от етапа на безвъзмездно осигуряване на публичен ресурс да се премине към осигуряване на частни пари за инвестиционните проекти. Има ли достатъчно наличен капитал, който да ангажира фондовете за рисков капитал да се включат в повече инициативи? – Действително тенденцията е да се преминава от безвъзмездно грантово финансиране към употреба на финансови инструменти с мултиплициращ ефект от частно финансиране. Това работи в пълна степен при банковите кредитни продукти, където пазарната конюнктура е благоприятна от гледна точка на наличната ликвидност, която банките реализират успешно с нашите гаранционни схеми. Но и при екуити фондовете за рискови инвестиции в технологични компании тенденцията е да се ангажират повече частни инвеститори. През 2012 г. частен капитал за рискови инвестиции в стартиращи компании в България на практика нямаше. Оттогава до днес петте екути фонда, които създадохме в България –  Eleven, LauncHub, Black Peak Capital, Empower Capital и NEVEQ,  са инвестирали над 80 млн. евро в над 230 иновативни компании в България. Същите тези компании са привлекли успешно други над 80 млн. евро частен капитал от рискови инвеститори – както български, така и чуждестранни. В България през годините се разви динамична мрежа от бизнес ангели, има вече и екуити фондове с изцяло частен капитал. Инвеститори идват дори от Силициевата долина и инвестират в технологични фирми тук. Затова вече говорим за развитие на VC (venture capital) екосистема в България, която привлича значителен частен интерес. Според най-новото изследването на ЕИФ през пролетта за venture capital индустрията в Европа, София е сред Топ 20 на VC екосистемите в Европа и една от двете източноевропейски дестинации в нашия списък. Другата е Вилнюс. Частният капитал вече е налице, но има още много какво да се желае. Би било добре да се ангажира повече местен  институционален капитал  на пазара. Например от пенсионните фондове, които на други места в Европа навлизат агресивно в сферата на инвестиции в нови технологии. Да си пожелаем това да се случи и тук. – Достатъчни ли са шестте фонда за рисков капитал на ЕИФ? – Ако сравняваме ситуацията с 2011 г., когато фондовете за рисков капитал бяха нула, сега те са няколко, но както се казва: „Успехът ражда успех“. Добрите фондове за рисков капитал създават среда около себе си, която генерира нови иновации и нови инвестиционни възможности. Най-новият ни шести фонд – Brightcap Ventures – няма да е последният. Със сигурност виждаме отчетливо нуждата от повече scale-up рисков капитал в България и в цяла Европа. – Промениха ли се приоритетите на ЕС и респективно на ЕИФ при финансирането на проекти? – Живеем в свят, където конкуренцията е на технологичния фронт, а Европа днес не е лидер в тази конкурентна битка. Европейските венчър капиталисти инвестират значителни средства в компании, включително и в България. Динамиката, особено в последните няколко години, е изключитетелно положителна. През миналата година рисковите инвестиции в млади технологични компании в Европа достигнаха 16,9 млрд. евро при 3300  сделки  – най-високите стойности, които венчър кепитъл индустрията в Европа някога е генерирала. В същото време, ако сравняваме иновационните екосистеми на ЕС и САЩ, има стряскащи разлики в размера на наличния рисков капитал за иновации. Въпреки огромният възход през последните три години в Европа, рисковият капитал на Стария континент продължава да е между три и пет пъти по-малко в сравнение с този в САЩ. Днес Европа има много клъстери от млади иновативни компании и технологични центрове, един от които е София. Но много малко от тези млади технологични компании се развиват така, че да станат следващите Google и Facebook. Проблемът на европейските икономики днес е в липата на големи технологични компании, а не малки. Няма дефицит на стартъпи, има дефицит на scale-up фирми. Затова фокусът на ЕИФ и инициативите, с които искаме да интервенираме като европейски политика, са да развием на качествено ново ниво идустрията за  рисково инвестиране  в Европа. Защото в Европа има много талант, има чудесни научни разработки. Има и огромна културна програма в младото поколение, във възможностите да се стартират самостоятелно нови компании. Но много от тези нови иновативни фирми не преминават критичната точка след първите няколко години, защото нямат достатъчно финансиране за растеж и превръщането им в глобални бизнеси. Затова фокусът на ЕИФ в реализацията на инструменти за рисков капитал е постепенно да се предвижим от създаването на фондове, които инвестират в стартъпи и нови идеи, към фондове с вложения в технологични компании във фаза на растеж. Тази  промяна в нашия  стратегически подход  през следващите години ще стане отчетлива и в България.  – Можете ли да дадете примери за успешни компании, които са развили бизнеса си с осигурено финансиране, подкрепено от ЕИФ? – В България имаме страхотни предприемачи с апетит да се развиват и конкурират глобално. Някои от тях в последните години се превърнаха в значими компании в международен план, включително и с финансиране от екуити фондовете ни тук. Например Уолтопия, Сити Клиник, IPS. В ИТ сектора такива са Software Group, Булпрос и много други. – Засилва ли се инвестиционният интерес към нашата страна? – Да. Осезаемо е в IT индустрията и във високите технологии по общо. Въпрос на време е българска технологична компания да стане световно име. И въпрос на още много работа. – Какво трябва да променят предприемачите, за да влязат свободните пари от пазара в работещи проекти? – Ако говорим специално за иновативни компании, има един магнит за инвеститорите – успешните продажби. Чудесно е да има иновативен продукт и услуга, качествен екип и голяма визия. Когато към това се добави паричен поток от плащащи клиенти става много по-лесно да се намерят инвеститори. – Случват ли се провали при управлението на проекти и ако има – кой носи вина за това? – Споменах за културната промяна, която се случва в Европа и конкретно в България. В индустрията за рисков капитал се поема значителен риск и е нормално много млади компании да не достигнат зрялост. Но само така се развива иновационна екосистема и предприемачески нагласи. Неуспехът също може да бъде градивен. Както казват в Силициевата долина: Няма провалили се предприемачи, има такива с натрупан опит.", "date": "2018.09.17", "title": "Христо Стоянов: Фондовете на ЕИФ ще инвестират в технологични компании във фаза на растеж"}
{"url": "http://www.classa.bg/%D1%81%D0%B2%D1%8F%D1%82/item/387358-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%82%D1%8A%D1%80%D1%81%D1%8F%D1%82-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%83%D0%BA%D1%80%D0%B5%D0%BF%D0%B2%D0%B0%D0%BD%D0%B5-%D0%BD%D0%B0-%D0%BC%D0%B8%D1%80%D0%B0-%D0%B2-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D1%81-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0-%D0%BD%D0%B5%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%B2-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F", "text": "    Петият Балтийски черноморски форум, среща на бивши президенти на Източна Европа, се проведе на тема \"Утвърждаване на солидарността в поддържането на мира: по-добра Европа и Азия\".  Опит и перспективи \"на 16 септември в Република Корея.   Международен център за черноморско-балтийски изследвания и консенсусни практики (Център BBS) е организация, в която се обсъжда поддържането на сигурността и мира в европейския регион.  Тазгодишният форум се проведе в Южна Корея, където беше разделена от 65 години, за да се създаде мрежа за мир между Азия и Европа.     Бивш президент на Румъния, гн.  Емил Константинеску, каза: \"Виждали сме твърде много жертви попадат в конфликти от недоразумения.  Затова е важно да се спазват взаимно ценностите.  Тя ще послужи като възможност за изграждане на нова форма на международни отношения.  Можем да преследваме безопасността и стабилността, като провеждаме разговори.  Вместо това повърхностна, истинската демокрация се постига чрез разговори.  Мирът не може да бъде постигнат в потискащата среда.  Мирът, който идва от сърцата на милиони, е истински мир. \"     С участието на 116 участници от повече от 50 страни, включително бивши и настоящи президенти на държавите, членове на националните събрания на всяка страна, преподаватели и журналисти, Център ББС обяви \"Сеул декларация\" за търсене на методи за укрепване на солидарността на мироопазващите  въз основа на ценностите на хуманизма, духовността, свободата и човешкото достойнство.     Подчертавайки значението на колективните усилия за изграждане на мира, бивш председател на Върховния съвет на Република Беларус, Н.Е.  Станислав Шушкевич каза: \"Мирните инициативи тук са сложни подходи, които ние също преследваме.  Това също е формата на международното право, което чакахме.  Бих искал да благодаря на всичките ви усилия и действия и аз очаквам бъдещето, след като потвърдим солидарността си в мир. \"     Членовете на Център ББС бяха поканени на срещата на върха за мир, организирана от Heavenly Culture, World Peace, Restoration of Light (HWPL), съучастник на 5-и Балкански черноморски форум.  Тази организация провежда ежегодно среща на върха за приемането на международното право и диалога между хората за световния мир и прекратяването на войната.     Н   На 16 септември мирен разговор в търсене на основното решение за прекратяване на войната бе домакин на неправителствена организация \"Небесна култура\", \"Световен мир\", \"Възстановяване на светлината\" (HWPL) в Госеонг, Южна Корея.     \"Goseong Peace Talk\", организиран съвместно с Международния център за черноморско-балтийски изследвания и консенсусни практики (Център BBS), потърси средствата за сътрудничество за осъществяването на мирния проект, предложен от Център BBS и създаването на международното право за  мир въз основа на DPCW.     Темите на разговора за ролите и отговорностите на световните лидери за прекратяване на войната бяха следните: Основно решение за прекратяване на войната;  Съвместни мерки за разработване на DPCW в правно обвързващ документ;  Кооперативни мерки за постигане на мирно обединение на Корейския полуостров;  Сътрудничеството на HWPL за проекта \"Световен мирен ред\" на Център BBS.     По отношение на основната тема на срещата Декларацията за мир и прекратяване на войната (DPCW), г-н Pravin H. Parekh, председател на Конфедерацията на индийския бар, подчерта принципите на DPCW и неговата стойност.     \"DPCW потвърждава принципа на равенство на националния суверенитет и насърчава държавата да насърчава международния мир, като се консултира с други страни, въз основа на принципа на взаимно уважение, равните права и правата на самоопределение на всички хора.  Също така споменава всички елементи, които могат да причинят война и конфликти и се опитват да предотвратят развитието му.  Въз основа на тази декларация HWPL прави истинска мирна дейност, приключваща с война, със семейство на мира. \"     Мирният разговор приключи с представянето на Споразумението \"Гошенг\" и Меморандума за разбирателство между HWPL и Център BBS, за да се развият съвместните усилия за изграждане на мир в света, както и на Корейския полуостров.   Споразумението \"Госонг\" бе написано в съответствие със съвместното действие за представяне на ДПС на ООН за неговото приемане, за подкрепа на мирното обединение на двете Кореи и за формиране на устойчиви отношения за изпълнение на световния мир.   ТОЙ.  Виктор Юшченко, бивш президент на Украйна, каза: \"Ако една страна бъде нападната, никой не е в безопасност, защото сме едно.  Това, за което ще говорим, е солидарността.  Трябва да получим подписите на един милион души, защото може да доведе много хора до утвърждаване на солидарността.  Мисля, че председателят Лий от HWPL прави страхотна работа, за да получи подкрепа от много хора в различни страни.  Ние ставаме едно.  Работата, която вършим, е начина, по който се обединяваме. \" Членовете на Центъра BBS, изразяващи съжаление за разделянето на Корейския полуостров, причинено от Студената война, обсъдиха дълбоко начините за подкрепа и сътрудничество, за да се сложи край на десетилетия дълъг деление на полуострова.   Страните от Черноморския регион, които преживяха Студената война от Втората световна война, продължиха усилията си за свобода на народа, демокрация и самоопределение.  Споразуменията \"Белавеза\" от декември 1991 г. на практика разпаднаха Съветския съюз в 69-годишната си история и поставиха основите на демокрацията в Източна Европа днес.   По-голямата част от Центъра BBS, включително г-жа Ирина Vereshchuk, H.E.  Gennady Burbulis, H.E.  Виктор Юшченко, Н.Е.  Станислав Шушкевич, хон.  Емил Константинеску и Н.Е.  Петру Луцински, присъстваха на този мирен разговор, бяха лидерите на Източна Европа, които ръководеха \"Споразуменията Белавеза\".   Подчертавайки отговорностите на световните лидери да работят заедно за мир в съответствие с обещанието за това мирно споразумение, председателят Хей Лий от HWPL заяви: \"Надявам се, че този разговор ще създаде ново бъдеще и ще създаде мирен свят.  Знаем, че всеки иска мир и края на войната.  Не съм виждал никой, който иска войни.  Когато постигнем мир, нашето бъдещо поколение ще ни помни завинаги \".", "date": "2018.09.17", "title": "Националните лидери в Източна Европа търсят съвместни мерки за укрепване на мира в асоциация с международна неправителствена организация в Южна Корея"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387355-%D1%81%D0%BB%D0%B0%D0%B1%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B8%D1%82%D0%B5-%D0%BD%D0%B0-%D0%B4%D1%80%D0%B5%D0%B1%D0%BD%D0%BE-%D0%B2-%D1%81%D0%B0%D1%89", "text": "През август продажбите на дребно в САЩ се повишиха много слабо, но след солиден ръст през предходния месец, което е знак, че вътрешното потребление вероятно ще остане добър генератор на икономическия растеж и през третото тримесечие. Според данни на Министерството на търговията продажбите на дребно през август се повишиха с едва 0,1% спрямо юли, когато обаче скочиха с цели 0,7% (възходяща ревизия от предходна оценка за растеж с 0,5%), докато участниците на финансовите пазари разчитаха на доста по-добро увеличение с 0,4%. Макар и най-слабо от февруари насам, това представлява повишаване на продажбите на дребно за шести пореден месец и тяхно нарастване на годишна база с цели 6,6%, надвишавайки повече от два пъти потребителската инфлация през юли от 2,7%. Основна причина за по-слабия растеж е понижението при продажбите на автомобили и на части за тях с 0,8% спрямо предходния месец. Изключвайки автомобилите, продажбите на дребно нараснаха през август с 0,3% на месечна база, докато изключвайки продажбите на автомобили и на бензин, те се увеличиха с 0,2 на сто. Продажбите на дребно, без тези за автомобили, бензин и строителни материали, се повишиха с 0,1% спрямо юли, когато обаче нараснаха с цели 0,8% (възходяща ревизия от повишение с 0,5%). Важно е да се отбележи, че именно този показател, известен като „контролирана група\" на продажбите на дребно, се използва при калкулиране на данните за БВП на САЩ. Днешните по-слаби данни за август в комбинация със възходящо ревизираните много силни данни за юли сигнализират, че потребителските разходи отново ще се превърнат във важен двигател за икономическия растеж на САЩ и през третото тримесечие, след като през второто тримесечие те нараснаха с цели 4,0% на годишна база, допринасяйки в значителна степен за увеличаването на БВП с 4,1%. Нарастването на потребителските разходи за шести пореден месец е също така поредно доказателство, че рекордно ниската безработица, растящите заплати и намаляването на данъчни ставки карат американците да харчат повече, като те ще продължават да оказват подкрепа за растежа на БВП на САЩ и през настоящото", "date": "2018.09.17", "title": "Слабо увеличение на продажбите на дребно в САЩ"}
{"url": "http://www.classa.bg/%D1%82%D0%B5%D1%85%D0%BD%D0%BE/item/387356-%D0%B4%D0%B0-%D0%BA%D1%83%D0%BF%D0%B8%D0%BC-%D0%BB%D0%B8-8%D0%BA-%D1%82%D0%B5%D0%BB%D0%B5%D0%B2%D0%B8%D0%B7%D0%BE%D1%80", "text": "Телевизионната индустрия харесва големите числа и въпреки че обикновените потребители още не използват предимствата на 4К резолюцията, производители като Samsung и LG вече представиха първите си 8К телевизори. Във все по-нарастващия речник на съкращения като HDR, QLED, UHD и други подобни, какво дава повече 8К? Първо, какво означава? При този стандарт изображението се състои от 7680 пиксела по хоризонтала и 4320 по вертикала и понеже хоризонталната резолюция е почти 8000 точки, оттам идва и името 8К. По същия начин идва и обозначението за 4К, където образът е съставен от 3840 на 2160 пиксела. На практика 8К има 4 пъти повече точки в картината, отколкото 4К, но и двата стандарта попадат в категорията UHD – Ultra High Resolution, защото това са стандарти, създадени с идеята да са актуални и през следващите десетилетия. В момента доминиращият в развитите пазари стандарт на тв разпространение, видео стрийминг и Blu-ray дискове е съставен от 1920х1080 пиксела и ако през последните 2 – 3 години не сте купували нов телевизор, вероятно приемникът ви поддържа този стандарт, известен още и като Full HD. При него изображението е съставено от малко повече от 2 млн. пиксела (мегапиксела). При 4К мегапикселите вече са 8, а при 8К – внушителните 33. На практика това означава, че колкото и да се вглеждате в 8К дисплей, независимо от размера му, изключително трудно ще забележите отделните пиксели. Но въпросът е дали цялото това изобилие от пиксели може да влезе в работа. За момента – не, защото няма съдържание в този формат. В Япония, Китай и Южна Корея се правят демонстрации за разпространение с този формат, като различни оператори смятат да предлагат услуги на своите клиенти през 2020 г. точно за Олимпийските игри в Токио. Но в останалия свят почти няма интерес към този формат. За неговото разпространение са необходими високи скорости за трансфер на данни, което ще отнеме време, все пак тв индустрията дори още не е преминала към 4К. В момента филмите и скъпите тв сериали се снимат в 4К формат, като в него се прожектират и в киносалоните. Така че засега бизнесът все още не гледа към свръхвисоката резолюция. И все пак, след като няма съдържание и интерес за неговата продукция, защо производителите на електроника искат да ни продават тв приемници с 8К резолюция? Много просто, това са глобални компании, които след като са създали продукт за един пазар, могат да се опитат да го продават и на останалия свят. При това цените на приемниците не са никак ниски – над €10 000. Освен това технологичните компании обичат да изпъкват пред другите. Никой не се съмнява, че примерът на Samsung бързо ще бъде последван и от LG и Sony. Засега никой няма нужда от телевизор с този стандарт, но след 5 – 6 години нещата могат сериозно да се променят.", "date": "2018.09.17", "title": "Да купим ли 8К телевизор?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387357-%D0%B4%D0%B2%D0%B5-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D0%B8-%D0%B7%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80", "text": "Две са номинациите, които ГЕРБ ще предложи за нов министър на транспорта. Това каза в Пловдив председателят на парламентарната група на партията Цветан Цветанов. Той уточни, че кандидатурите ще бъдат обсъдени в понеделник по време на коалиционния съвет. Заместник-председателят на ГЕРБ обаче отказа да назове имената им. По думите му и двете кандидатури са достатъчно добре подготвени и отговорят на изискванията. „Те имат добра професионална биография и много добър експертен потенциал, тъй като работят в администрацията на държавата\", посочи Цветанов. До търсенето на нов министър на транспорта се стигна, след като номинираният от премиера Александър Манолев се отказа от поста.", "date": "2018.09.17", "title": "Две номинации за транспортен министър"}
{"url": "http://www.classa.bg/%D1%81%D0%B2%D1%8F%D1%82/item/387359-%D0%B5%D0%B2%D1%80%D0%BE%D0%BF%D0%B0-%D0%BD%D0%B5%D0%B9%D0%BD%D0%B8%D1%82%D0%B5-%D0%B4%D1%83%D1%85%D0%BE%D0%B2%D0%BD%D0%B8-%D0%BE%D1%81%D0%BD%D0%BE%D0%B2%D0%B8-%D0%B2%D1%87%D0%B5%D1%80%D0%B0,-%D0%B4%D0%BD%D0%B5%D1%81,-%D1%83%D1%82%D1%80%D0%B5-%D0%BB%D0%B5%D0%BA%D1%86%D0%B8%D1%8F-%D0%BD%D0%B0-%D0%BA%D0%B0%D1%80%D0%B4%D0%B8%D0%BD%D0%B0%D0%BB-%D0%B9%D0%BE%D0%B7%D0%B5%D1%84-%D1%80%D0%B0%D1%82%D1%86%D0%B8%D0%BD%D0%B3%D0%B5%D1%80,-%D0%B8%D0%B7%D0%BD%D0%B5%D1%81%D0%B5%D0%BD%D0%B0-%D0%BF%D1%80%D0%B5%D0%B7-2000%D0%B3-%D0%B2-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D0%B0%D0%B2%D0%B0%D1%80%D0%B8%D1%8F-%D0%B2-%D0%B1%D0%B5%D1%80%D0%BB%D0%B8%D0%BD-%D0%B7%D0%B0%D0%B1%D0%B5%D0%BB%D0%B5%D0%B6%D0%B8%D1%82%D0%B5%D0%BB%D0%B5%D0%BD-%D1%82%D0%B5%D0%BA%D1%81%D1%82", "text": "   ", "date": "2018.09.17", "title": "Европа. Нейните духовни основи вчера, днес, утре (Лекция на кардинал Йозеф Ратцингер, изнесена през 2000г. в посолството на Бавария в Берлин. Забележителен текст)"}
{"url": "http://www.classa.bg/%D1%81%D0%B2%D1%8F%D1%82/item/387350-%D0%B2-%D0%BE%D0%BE%D0%BD-%D0%B7%D0%B0%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B7%D0%B0-%D0%B7%D0%B0%D0%BB%D0%B5%D0%B7-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC%D0%B0", "text": "Поради приближаването на края на епохата на евтината енергия, на капитализма ще му се налага да решава все повече и по-сложни задачи, стоящи пред човечеството. Капитализмът в този вид, в който го знаят всички, повече го няма, твърди група финландски учени, автори на изследване, поръчано от генералния секретар на ООН. Причината за „смъртта“ е бързият преход към съвършено нова глобална икономика, предизвикана от хищническото, невъзобновяемо потребление на ресурси на планетата и прехода към по-икономични източници на енергия. Промените в климата и изчезването на многочислени видове животни и растения се ускоряват,  страните страдат от все по-изразено неравенство, растяща безработица, забавяне на темповете на ръста на икономиката, ръста на дълговете и не умеещи да работят правителства. И макар политиците да смятат всичко това за самостоятелни кризи и проблеми, те имат обща основа – поскъпването на добива на изкопаемите горива и ръста на стойността от последствията от климатичните изменения. Манталитетът на традиционната капиталистическа икономика не е в състояние да обясни, прогнозира или разбере по какви закони работи глобалната икономика в тази нова епоха. За това пише група финландски биофизици, изследването на които лежи в основата на Доклада за глобалното устойчиво развитие на ООН (GSDR), който ще бъде публикуван през 2019 г. За първи път в историята на човечеството, пишат авторите, капиталистическата икономика преминава към по-малко ефективни източници на енергия. Заради ръста на цените на промишленото производство привичният ръста на икономиката е във все по-голяма опасност. Забавянето на скоростта на икономическия ръст на свой ред води до рязко напрежение в политическия живот. В момента капитализмът е в стадий на развитие, който на кратко може да се опише с максимално фиксиране върху максимизирането на краткосрочната изгода и който съвсем или много малко се интересува от социалните блага. Главната сред настоящите биофизически реалности се заключва в ръста на разходите на енергия за добив на източници на енергия. Движещата сила на прехода към посткапиталистическо общество е краят на ерата на обилна и евтина енергия, която и направи възможен изглеждащия вечен ръста на капитализма. Пред човечеството, според авторите на изследването, стои неизвестно и непредсказуемо бъдеще, за живота в което икономистите все още нямат модели на развитие. По-скъпата енергия, според главния автор на изследването – Пааво Ярвенсив, все още не значи колапс на икономиката. Това просто означава, че човечеството вече няма да може на разчита на същите възможности по отношение на потреблението, както преди. В крайна сметка това означава, че човечеството ще трябва да свиква с нови реалности, които се заключват в невъзможността да се запазят настоящите темпове за развитие на икономиката. Следователно човечеството ще трябва да съкрати потреблението на енергия. Основните области, където може да се направят опити за това са транспортът, хранителната промишленост и строителството. Особено несладко ще бъде това за любителите на вкусната храна, защото ще се наложи отказ от млечните и месните продукти и преход към диети, в чиято основа е растителната храна. Бедата на капитализма, смятат авторите на изследването е това, че той не е способен да осъществява необходимите промени. Това значи, че ще му се налага да си тръгне. В крайна сметка в този вид, какъвто го знаем.", "date": "2018.09.17", "title": "В ООН заговориха за залез на капитализма"}
{"url": "http://www.classa.bg/%D1%81%D0%B2%D1%8F%D1%82/item/387349-washington-times-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BD%D0%B0%D1%82%D0%BE-%D0%B2%D0%B8%D0%B6%D0%B4%D0%B0-%D1%88%D0%B0%D0%BD%D1%81%D0%BE%D0%B2%D0%B5-%D0%B4%D0%B0-%D1%81%D0%B5-%D1%80%D0%B0%D0%B7%D1%80%D0%B5%D1%88%D0%B8-%D0%BA%D0%BE%D0%BD%D1%84%D0%BB%D0%B8%D0%BA%D1%82%D1%8A%D1%82-%D0%BC%D0%B5%D0%B6%D0%B4%D1%83-%D1%82%D1%83%D1%80%D1%86%D0%B8%D1%8F-%D0%B8-%D1%81%D0%B0%D1%89-%D0%BE%D0%BA%D0%BE%D0%BB%D0%BE-%D1%80%D1%83%D1%81%D0%BA%D0%B8%D1%82%D0%B5-%D1%81-400", "text": "Генералният секретар на НАТО Йенс Столтенберг заяви, че САЩ и Турция имат възможност да разрешат разногласията около придобиването от Анкара на руски комплекси С-400. Както отбелязва Washington Times, обръщането на Турция към Русия е продиктувано, в това число и от това, че Вашингтон подкрепя кюрдските сепаратисти, които в Турция се смятат за терористи.     Отдавнашните съюзници по НАТО Турция и САЩ могат да постигнат разбирателство около решението на Анкара да закупи руски противоракетни системи въпреки растящата враждебност между тях, пише Washington Times. В крайна смeтка това бе обявено от генералния секретар на НАТО Йенс Столтенберг. Представителите на Алианса водят постоянна работа с Вашингтон и с Анкара, за да им помогнат да разрешат разногласията около покупката на Турция на руските комплекси С-400, заяви Столтенберг. Той спомена за възможните „ “ на това решение на Турция, но при това подчерта колко е важно да се признае приноса на Турция в операциите, които САЩ и НАТО водят по целия свят. „Турция е много важен съюзник на НАТО по много причини“, убеден е той. Междувременно американските конгресмени и администрацията на Тръмп работят над планове да забранят на Турция да закупува изтребители ново поколение Ф-35. Така Турция е временно изключена от международната програма по въоръженията именно заради нейното решение да придобие руски С-400. Тези системи имат конкуренти в лицето на американските PAC-3 Patriot и THAAD и Москва в последно време започна да увеличава продажбите на своите въоръжения зад границата. На свой ред противниците на сделката по С-400 настояват, че заради нея Турция още повече ще започне да зависи от Русия по военните въпроси и ще попадне още по-дълбоко в сферата на влияние на Москва в Близкия изток. Според експертите Турция има интерес от споразумението с Руския, която изданието нарича на практика равен по мощ съперник за САЩ частично за това, че самият Вашингтон поддържа въстаниците кюрди, които воюват в Сирия. Турция ги смята за терористи. Столтенберг отделно се спря на приноса на Турция в борбата срещу ислямистите, отбелязвайки, че сред всички страни от НАТО Турция най-много страда от терористичните атаки, които се устройват от сепаратистките групировки на кюрдите, пише  Washington Times.", "date": "2018.09.17", "title": "Washington Times: Генералният секретар на НАТО вижда шансове да се разреши конфликтът между Турция и САЩ около руските С-400"}
{"url": "http://www.classa.bg/%D1%81%D0%B2%D1%8F%D1%82/item/387342-%D1%80%D1%83%D1%81%D0%B8%D1%8F-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F%D1%82-%D0%BA%D0%BE%D0%BD%D1%82%D0%B5%D0%B9%D0%BD%D0%B5%D1%80%D0%B8-%D1%81-%D1%85%D0%BB%D0%BE%D1%80-%D0%B2-%D0%B8%D0%B4%D0%BB%D0%B8%D0%B1-%D0%B7%D0%B0-%D0%B8%D0%BD%D1%81%D1%86%D0%B5%D0%BD%D0%B8%D1%80%D0%BE%D0%B2%D0%BA%D0%B0-%D1%81-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5", "text": "Терористите са извършили доставки на хлор в Идлиб за извършване на инсценировка с химическо оръжие, съобщи руският център за помиряването на воюващите страни в Сирия, позовавайки се на информация, предоставена от жителите на тази провинция.   \"Бойци на групата Хаят Тахрир ал Шам [Ал Нусра] са прехвърлили в град Басанкул в провинция Идлиб резервоари с хлор\", каза директорът на центъра, генерал-лейтенант Владимир Савченко, цитиран от ТАСС.   През последните седмици, Москва многократно предупреждава за подготвянето на фалшива химическа атака в Идлиб, която ще осигури на САЩ и техните съюзници оправдание за атакуване на сирийските правителствени войски.   Савченко призова също лидерите на формациите, противопоставящи се на правителството на Башар Асад, да се откажат от този вид провокации, които могат да доведат до срив в търсенето на политически решения. Генерал-лейтенантът подчерта, че хуманитарната ситуация в град Рака продължава да бъде сериозна.   Тази седмица, съветникът по националната сигурност на американския президент Доналд Тръмп, Джон Болтън заяви, че САЩ, Франция и Великобритания ще дадат \"много по-силен\" отговор на всяка атака с химическо оръжие в Сирия. \"През последните дни се опитваме да предадем посланието, че ако има и трета употреба на химическо оръжие, отговорът ще бъде много по-силен\", каза Болтън.   Крепостта на Идлиб е последният сирийски регион, който не е контролиран от Дамаск. Голямата част от територията на провинцията днес е рай за терористите.", "date": "2018.09.17", "title": "Русия: \"Терористите прехвърлят контейнери с хлор в Идлиб за инсценировка с химическо оръжие\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/387354-%D1%81%D0%B2%D0%B8%D0%B2%D0%B0%D0%BD%D0%B5-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D0%B8%D0%B7%D0%BB%D0%B8%D1%88%D1%8A%D0%BA-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Търговският излишък на еврозоната се сви през юли за четвърти пореден месец, достигайки 4-годишно дъно, което е нов сигнал, че икономиката на региона е малко вероятно да отбележи добър отскок след слабото първо полугодие, показват данни на Евростат. Според европейската статистика търговският излишък на еврозоната на сезонно-коригирана база се понижи много рязко през юли до 12,76 млрд. евро от 16,47 млрд. евро през юни, достигайки по-този начин най-ниско ниво от юни 2014-а година насам. Влошаването на търговския баланс се дължи на намаляване на износа с 0,8% на месечна база при увеличаване на вноса с 1,3 на сто. Спрямо година по-рано износът от региона на единната валута нарасна с 9,4%, достигайки 194,6 млрд. евро, докато вносът се увеличи с цели 13,4% до 177,1 млрд. евро. Това доведе до търговски излишък на сезонно-некоригирана база в размер на 17,6 млрд. евро спрямо излишък за 21,6 млрд. евро през юли 2017 година. Трябва да се има предвид, че рязкото повишение на износа допринесе за ускоряване на икономическата експанзия на еврозоната през втората половина на миналата година, когато БВП на региона отчете най-солиден растеж от десетилетие насам. Слабото представяне на експорта в началото на 2018-а година обаче допринесе за забавяне на икономическия растеж през първите две тримесечия. В рамките на целия Европейския съюз износът на стоки се повиши през юли с 9,6% спрямо година по-рано, достигайки 170,4 млрд. евро, докато вносът от останалия свят нарасна с 15,4% до 170,4 млрд. евро. В резултат на това 28-те страни – членки на ЕС отчетоха през юли търговски излишък за едва 100 млн. евро спрямо позитивен търговски баланс за 7,8 млрд. евро през юли 2017 година. Търговският излишък на ЕС спрямо основния партньор в лицето на САЩ пък се разшири през първите седем месеца на 2018-а до 79,3 млрд. евро спрямо 67,1 млрд. евро година по-рано, което предполага, че Европейският съюз е на път да отбележи поредна година на растящ позитивен търговски баланс спрямо Съединените щати. Тази оставаща в сила тенденция вероятно ще бъде поставена на масата на търговските преговори между ЕС и САЩ.", "date": "2018.09.17", "title": "Свиване на търговския излишък в еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387344-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B5-%D0%B3%D0%BE%D1%81%D0%BF%D0%BE%D0%B4%D0%B0%D1%80-%D0%BD%D0%B0-%D0%BA%D0%BE%D1%88%D0%BC%D0%B0%D1%80%D0%B8%D1%82%D0%B5-%D0%BD%D0%B0-%D0%B3%D0%B5%D1%80%D0%B1", "text": "Този протест няма нищо общо с БСП, партията не го е организирала. Защитавам правото на българските граждани да протестират, дежурните по любов медии към Борисов, говорят за опит за преврат, изтъква той Този протест няма нищо общо с БСП, партията не го е организирала . Аз ще защитя правото на българските граждани да протестират, дежурните по любов медии към Борисов, говорят за опит за преврат. Това каза депутатът от БСП Александър Симов в ефира на предаването „Беновска пита” по \"Канал 3\". Той припомни новини от вчера, в които се говори, че МВР са засекли информация, че се готви преврат и заклейми тези новини като фалшиви и попита, защо вътрешното ведомство е пропуснало Ветко и Маринела Арабаджиеви. Не е сериозно да коментираме протест от 300 души  с цялото ми уважение към тях.  Ние превръщаме 200 човека в преврат, защото ГЕРБ са в паника, че искат някой да ги свали,  смята Симов. Г-н Данаил Кирилов е господар на скуката в парламента. Корнелия Нинова е господар на кошмарите на ГЕРБ, заяви червеният депутат. За ГЕРБ всяка атака на БСП е преувеличена, БСП е яростна опозиция, защото нашите избиратели искат това.  ГЕРБ и Борисов не са важни, важно е какво ще се промени, добави той. Когато премиерът се казва Бойко Борисов и когато управлява ГЕРБ - БСП няма как да участва в управлението.  Няма как да правим политики, когато името на премиера е Бойко Борисов,  категоричен бе социалистът. „Коалиция между ГЕРБ и БСП е невъзможна. ГЕРБ са влезли в серия от скандали. Най-скандалният месец беше август. Още следващата година ГЕРБ могат да бъдат свалени от власт и то не е от преврати, а от гражданите\", коментира Симов. \" Правим всичко възможно да покажем на хората, че има живот и след ГЕРБ\" , заключи той.    ", "date": "2018.09.17", "title": "Александър Симов: Корнелия Нинова е господар на кошмарите на ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387345-%D1%85%D0%BB%D1%8F%D0%B1%D1%8A%D1%82-%D0%BF%D0%BE%D1%81%D0%BA%D1%8A%D0%BF%D0%BD%D0%B0-%D0%B2-%D0%BD%D1%8F%D0%BA%D0%BE%D0%BB%D0%BA%D0%BE-%D0%B3%D1%80%D0%B0%D0%B4%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81-20-,-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%81-30-%D1%81%D1%82%D0%BE%D1%82%D0%B8%D0%BD%D0%BA%D0%B8", "text": "Ако на борсите до преди два месеца тон пшеница е струвала 300 лева, сега тя се търгува за 350 Хлябът поскъпна в няколко града на страната, съобщи в репортаж Нова телевизия. За повишението предупреди преди дни и министърът на земеделието и храните Румен Порожанов. В Пловдив цената скочи с 20 процента, а в Пазарджик увеличението на хлебните изделия е с 30 стотинки. Основните аргументи за поскъпването са повишените изкупни цени на пшеницата и скока на минималната работна заплата, обясняват хлебопроизводителите. „Вдигна се брашното и от там вече се получи поскъпване на хляба. Също поскъпна токът, газта и това са разходи, които трябва да се избият. Ще гледаме горе-долу да оцелеем”, сподели хлебопроизводителят Димитър Козинарски. Големите зърнопроизводители признават, че новата реколта е с нова цена. Ако на борсите до преди два месеца тон пшеница е струвала 300 лева, сега  тя се търгува за 350.  „Вследствие на аномалии в различни региони на Европа и света имаме по-малко производство, световните борси реагираха. Пшеницата е борсова стока. И сега се кутират на по-високи нива, съответно и в България се изкупува на по-високи нива”, каза още председателят на Националната асоциация на зърнопроизводителите Ангел Вукодинов. Хората споделят, че при 200 лева пенсия всяка стотинка е ценна. До края на годината хлебопроизводителите очакват още едно поскъпване. Опасенията на потребителите са, че след поскъпването на хляба, ще скочат и цените на останалите храни и продукти.    ", "date": "2018.09.17", "title": "Хлябът поскъпна в няколко града! В Пловдив с 20%, в Пазарджик - с 30 стотинки!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387346-%D0%BA%D0%BE%D0%B0%D0%BB%D0%B8%D1%86%D0%B8%D0%BE%D0%BD%D0%BD%D0%B8%D1%8F%D1%82-%D1%81%D1%8A%D0%B2%D0%B5%D1%82-%D0%BE%D0%B1%D1%81%D1%8A%D0%B6%D0%B4%D0%B0-%D1%80%D0%BE%D0%BA%D0%B0%D0%B4%D0%B8%D1%82%D0%B5-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0,-%D0%BF%D0%BE%D0%B8%D1%81%D0%BA%D0%B0%D0%BD%D0%B8-%D0%BE%D1%82-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Днес се очаква да стане ясна новата номинация за министър на транспорта. Кандидатът за поста Александър Манолев поиска да се оттегли заради медийни публикации. Смяната на министрите трябваше да бъде гласувана още миналата седмица, но отказът на президента   да подпише указа за освобождаването на Младен Маринов като главен секретар на МВР отложи разглеждането в парламента. Младен Маринов трябва да освободи поста на главен секретар, за да може да оглави вътрешното министерство на мястото на  . Държавният глава   обаче не даде съгласието си. По-късно стана ясно, че има проблем с още една номинация, тази на Александър Манолев. Той отказа да смени   в транспортното министерство след медийни публикации. Третата смяна трябва да бъде в регионалното министерство. Въпреки че строителният бранш подкрепя настоящия министър  , се очаква постът да бъде зает от депутата Петя Аврамова. ", "date": "2018.09.17", "title": "Коалиционният съвет обсъжда рокадите в кабинета, поискани от премиера Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387347-%D0%B5%D0%BD%D0%B5%D1%80%D0%B3%D0%B8%D0%B5%D0%BD-%D0%B5%D0%BA%D1%81%D0%BF%D0%B5%D1%80%D1%82-%D1%82%D0%B5%D1%86-%D0%B2%D0%B0%D1%80%D0%BD%D0%B0-%D0%B5-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B2%D0%B0%D0%B6%D0%BD%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%B0-%D0%B7%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82", "text": "Това каза в студиото на БТВ енергийният експерт Иван Хиновски, който коментира новината, че   стана собственик на ТЕЦ \"Варна\". \"За мен не е логично да се вдигне студения резерв със 150 мегават часа. Може и да има някакъв натиск по тази тема. За мен обаче ТЕЦ \"Варна\" ще си работи като централа. Фирма \"Сигда\" намери правилната посока. Пристанището на ТЕЦ \"Варна\" също е много апетитна хапка и то може да носи много приходи на своя собственик. Разговарял съм с военни, които твърдят, че то е идеално за натовско пристанище.   е умен политик. Той се интересува от енергетика и чете много. Предполагам, че има някакъв риск в тази сделка, но мисля, че той ще успее\", каза още Хиновски.", "date": "2018.09.17", "title": "Енергиен експерт: ТЕЦ \"Варна\" е изключително важна централа за енергийната сигурност"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387348-%D0%BF%D1%80%D1%8F%D1%81%D0%BD%D0%BE%D1%80%D0%B0%D0%B7%D0%B2%D0%B5%D0%B4%D0%B5%D0%BD-%D0%BC%D1%8A%D0%B6-%E2%80%93-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0-%D0%BB%D0%B8-%D1%81%D0%B8", "text": "Възможно ли е да изградите стабилна връзка и ново семейство с мъж, който се е развел наскоро? Консултирахме се със семеен психолог, щастлив съпруг и щастлив баща на две деца, за да дадем отговор на този въпрос. Аз често получавам писма от жени, задаващи горе-долу този въпрос „Излизам с мъж, той още не е готов за сериозна връзка, но това е обяснимо, наскоро се е развел. Как да го накарам да иска сериозна връзка?\". Веднага ви отговарям – няма начин! Не защото той се чувства изгубен, нито защото новата му евентуална партньорка е неподходяща – а защото самият въпрос не е поставен правилно. Защо трябва да карате някого? Дори и кон не можете да накарате да пие вода, ако не е жаден. Какво остава за човека? Но хората упорито продължават да търсят някакви тайни манипулации (бели и черни магии, НЛП-методики...), за да си пийне все пак този кон от тяхната вода. Нека бъдем честни Общоприетото и напълно разумно мнение е, че сериозни отношения с разведен мъж можете да изградите чак на втората година от раздялата му с неговата бивша жена – когато той е поживял свободен, преодолял е болката и е способен да определи какво иска от живота си оттук нататък. Защо не веднага? Защото той също е изпитал негативни емоции, на него също му е било тежко (това не важи за всички, има и изключения) и той – може би – би искал веднага да създаде нещо прекрасно, но психиката му в този момент не е готова за това (ако не е работил целенасочено със специалист).      Така че започвайте връзка с наскоро разведен мъж, само ако вие сте подготвени всичко помежду ви да рухне в рамките на една година – тоест, ако и вие самите не търсите сериозно обвързване. И направете необходимата пауза, ако временната афера не ви удовлетворява. Ако въпреки всичко не искате да чакате една-две години, докато мъжът се пребори със стреса – или се притеснявате, че друга ще го „гепи\" преди вас, спазвайте следните правила:    1. Не го подкрепяйте в обвиненията му към бившата     Прекъсвайте оплакванията, мрънкането и самосъжалението – иначе всичко това ще убие романтиката помежду ви.  2. Не разпитвайте как е станало всичко и кой е виновен     Нека той сам ви каже, когато е готов. Вие обаче запазете неутрална позиция - и си направете нужните изводи.    3. Ако той ви е разкрил нещо от предишната си връзка, не искайте повече подробности     Това няма да е във ваша полза – за мъжа жената, на която той се изповядва, се уподобява на майка му. Така че рискувате да получите в отговор инфантилно поведение.    4. Бъдете предпазливи и внимателни     Често след развод новоизпеченият ерген си намира едновременно няколко любовници.    5. Бъдете максимално конструктивни в критиката си     Не си позволявайте крайно твърди, цинични и ревниви изказвания – те ще го наранят много по-силно, отколкото един неопитен ерген. А и като цяло тези неща не влияят добре на любовните отношения.    6. Пазете междувременно и личните си граници     Това включва и да не бързате със секса! И не си затваряйте очите за груби изказвания и действия по ваш адрес. Иначе ще ги понесете в троен размер по-късно.    7. Казвайте открито какво е неприемливо за вас     Той може би ще намери у себе си сили да се промени. Ако ли не – вие не сте длъжни да си губите времето с човек, който е твърде съмнителен за вас.    8. И най-важното – не се омагьосвайте от чара му     Обърнете внимание на недостатъците му. По време на развод мъжът обикновено показва охотно мирогледа и настроенията си. Бъдете внимателни и оценявайте всичко разумно.", "date": "2018.09.17", "title": "Прясноразведен мъж – заслужава ли си?"}
{"url": "http://www.classa.bg/%D1%81%D0%B2%D1%8F%D1%82/item/387341-%D1%82%D0%BE%D0%B2%D0%B0-%D0%BD%D0%B5-%D0%B5-%D1%80%D0%BE%D0%BC%D0%B0%D0%BD%D1%81-%D0%B8%D1%80%D0%B0%D0%BD-%D1%89%D0%B5-%D0%BE%D1%81%D1%82%D0%B0%D0%BD%D0%B5-%D0%B2-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0,-%D0%B4%D0%BE%D0%BA%D0%B0%D1%82%D0%BE-%D0%BF%D0%B5%D1%82%D1%80%D0%BE%D0%BB%D1%8A%D1%82-%D0%BC%D1%83-%D1%81%D0%B5-%D0%BF%D1%80%D0%BE%D0%B4%D0%B0%D0%B2%D0%B0", "text": "Историческото ядрено споразумение, подписано през 2015 г. между Иран и Секстета от нации, не е любовна история. Това заяви иранският външен министър Мохамад Зариф, уверявайки, че страната му ще остане в договора, докато й бъде позволено да генерира доходи.   \"Споразумението не е романс, а един разумен компромис\", каза Джавад Зариф в интервю за немското списание Spiegel, заявявайки, че Техеран ще продължи да се придържа към споразумението, стига да са изпълнени иранските интереси\".   Според министъра на външните работи, от решаващо значение за Ислямската република е да \"продаде разумни количества нефт и да прехвърля доходите\", за да продължи да изпълнява задълженията си по споразумението, след излизането на САЩ.   Той подчерта, че въпреки че Техеран е готов да сътрудничи в областта на инвестициите, науката, високите технологии и търговията, показателят, отнасящ се до \"нефта и банките\", има определяща тежест при измерването на ефективността на ядрения договор.   От своя страна Брюксел се обяви в подкрепа на запазването на споразумението между Иран и Обединеното кралство, Китай, Франция, Русия, САЩ. и Германия. През август Европейският съюз блокира ефекта от санкциите на САЩ срещу Иран на своя територия, заплашвайки дори да санкционира европейски компании, които са прекъснали връзките си с Техеран.   Въпреки това, Зариф предположи, че присъединяването към споразумението е било стратегическа грешка от страна на Иран. Той призна, че Техеран погрешно е смятал, че Вашингтон \"си е научил урока\", че санкциите създават икономически трудности, но не постигат желаните политически резултати.", "date": "2018.09.17", "title": "\"Това не е романс\": Иран ще остане в ядрената сделка, докато петролът му се продава"}
{"url": "http://www.classa.bg/%D1%82%D0%B5%D1%85%D0%BD%D0%BE/item/387343-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B1%D0%B8%D0%B7%D0%BD%D0%B5%D1%81-%D1%81%D1%82%D0%B0%D0%B2%D0%B0-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D1%81-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B2-%D1%81%D0%B2%D0%B5%D1%82%D0%B0", "text": "Интернет отвори вратата на компании по цял свят да търгуват и с крайни клиенти, но и помежду си. Преди доста години това беше в пъти по-трудно заради цената, но сега дори не е нужно един бизнес да има физическо присъствие в дадена страна, за да печели от нея. \r\n Когато обаче една компания реши да предприеме тази стъпка, често това е свързано с доста разходи. Те идват най-вече от проучвания на пазара, търсене на служители и партньори, което в зависимост от бизнеса може да се окаже по-голям казус от намирането на самите клиенти. \r\n Международната търговия е постоянно надграждаща се стратегия, която може да доведе до разширяване на бизнеса и ще продължи да дава тази възможност много дълго време, имайки предвид че постоянният технологичен напредък само улеснява достъпа до нови пазари. И в една такава ситуация компаниите искат да погледнат какво правят най-добрите и най-големите в света и как са стигнали до там. \r\n Точно те могат да бъдат намерени на най-голямата технологична конференция за Югоизточна Европа - Innowave Summit 2018 г. Събитието е с акцент върху дигитализацията на бизнеса и обществения сектор, като обсъжда иновациите в продажбите, онлайн търговията, маркетинга и всички водещи сектори. \r\n  ще се проведе от 19 до 20 октомври в гр. Варна и заедно с Innowave Pre Summit са едно от основните събития на Българското председателство на Съвета на Европейския съюз по отношение на цифровата икономика, която е сред фокусите на Европа като източник на растеж. \r\n Всички посетители на конференцията ще могат да научат повече за добрите и работещи практики от над 60 представители на световни брандове като  Apple ,  Google ,  Amazon ,  Ebay ,  Alibaba ,  Yandex ,  Dell ,  Twitter ,  Oracle ,  Vimeo ,  Booking  и  Space X , като едновременно с това ще имат възможност да се срещнат с представители на инвестиционни фондове от три континента. \r\n На разположение ще бъдат и 4 изложбени зони, в които посетителите могат да разгледат над 80 щанда на европоейски и световни технологични компании, както и да проведат личен разговор с тях. \r\n Сред най-известните имена са Джюнейт Ерполат, управляващ директор на Alibaba за Турция; Пролой Митра, директор \"Бизнес развитие\" на Yandex за Индия; Сид Лорънс, главен изпълнителен директор на The Bot Platform за Великобритания - платформата, която изработва чат ботове за Facebook Messenger и Facebook Workplace; Андрю Сид-Муур, директор за маркетинговите решения във Facebook за Централна и Източна Европа; Джо Райс, който се занимава с корпоративните решения в Twitter; Томас Кокран, един от дигиталните лидери в администрацията на американския президент Обама; Робърт Нейвърт, партньор в 500 Startups; Исидро Ласо, директор на Startup Europe, част от Европейската комисия и много други. \r\n Темите, които ще бъдат са засегнати са тези, които вълнуват цял свят – изкуствен интелект, блокчейн технологии, финтех пазар, виртуална и добавена реалност, машинно обучение, телемедицина, нанотехнологии, тенденции при онлайн търговията, на къде отиват маркетинг комуникациите, как се променя потребителското поведение и още. \r\n Част от събитието е и състезанието „ ”, където стартъпи, работещи с блокчейн технологии, ще имат щанс да спечелят награди на стойност 210,000 евро – 10,000 евро под формата на парична награда и 200,000 евро под формата на инвестиции. \r\n Очакват се над 2000 собственици на различни видове бизнес, мениджъри и бизнес ръководители, както и стартъп компании от 23 страни да посетят събитието. \r\n    ", "date": "2018.09.17", "title": "Българският бизнес става глобален с помощта на най-големите компании в света"}
{"url": "http://www.classa.bg/%D1%81%D0%B2%D1%8F%D1%82/item/387339-%D0%BE%D0%BE%D0%BD-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%B8-%D1%81%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D1%81-%D0%BD%D0%B0%D0%B9-%D0%B4%D0%BE%D0%B1%D1%80%D0%B8-%D1%83%D1%81%D0%BB%D0%BE%D0%B2%D0%B8%D1%8F-%D0%BD%D0%B0-%D0%B6%D0%B8%D0%B2%D0%BE%D1%82", "text": "Норвегия поведе \"класирането\" на държавите с най-добрите условия на живот, съгласно Доклада за развитието на човека - 2018, изготвен неотдавна от Програмата за развитие на ООН (ПРООН).   Това годишно проучване събира най-новите данни от 189 страни, като се вземат предвид три фактора: здраве, ниво на образование и икономически доходи.   Според доклада, страните с най-висок процент на човешко развитие са Норвегия, Швейцария, Австралия, Ирландия и Германия. В \"топ\" 10 от най-добрите страни също влизат Исландия, Хонг Конг (Китай), Швеция, Сингапур и Холандия (в този ред).   Междувременно Испания се класира на 26-о място, а Русия е 49-та.   Що се отнася до страните от Латинска Америка, Уругвай е 55-ти. След тях се появяват Коста Рика (63), Панама (66), Куба (73), Мексико (74), Венецуела (78), Бразилия (79).   Съгласно списъка, страните с най-ниски нива на човешко развитие са Бурунди (185), следвани от Чад (186), Южен Судан (187), Централноафриканска република (188) и Нигер (189).   Като цяло в доклада се отбелязва, че докато средното човешко развитие се е подобрило значително във всички региони между 1990 г. и 2018 г., все още по света съществуват значителни разлики по отношение на благосъстоянието на хората.", "date": "2018.09.17", "title": "ООН разкри кои са страните с най-добри условия на живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387335-%D1%87%D0%BE%D0%B2%D0%B5%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D1%81%D0%BE%D1%84%D0%B8%D1%8F-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B3%D1%80%D0%B0%D0%B4", "text": "Когато през 1879 г. Учредителното събрание във Велико Търново избира за столица на България София, градът определено не може да бъде наречен бляскав. Той за малко се е разминал с опожаряването от Сюлейман паша, но населението е паднало до около 11 700 души, от които 6500 българи, 3500 евреи, 800 турци и 700 цигани. Самият град, на свой ред, притежава красива природа, но определено не отговаря на стандартите за столица на една млада държава. \"Криви улици между ниски къщи от дърво и глина, ориенталски дюкянчета, страшна кал, огромни гьолища...\" - така описва града роденият във Виена Константин Иречек, който пристига тук през зимата на 1879 г., а по-късно обобщава в дневника си: \"София е българската Венеция, само че потънала в кал\". Народният поет Иван Вазов описва в спомените си София така: \"Цялата половина на София от конака на изток не съществуваше – това бяха празни места, бунища, бостани, стари къщурки, обкръжени с локви.\" \"Хубава, красива природа, ала всичко в най-първобитен вид. От източната страна, по Цариградското шосе, чак до Перловската река - турски гробища. Зад тях мера. На западната страна пак гробища – християнските. До тях – еврейските. Край реките Перловска и Владайска – бостани\", описва София друг съвременник на тези времена. С руската армия в града обаче е дошъл и един смел чех - Антонин Колар. Макар днес той да е известен като първия главен архитект на София, неговата кариера в началото поема по доста по-буен път.  Млад и буен гимназист в Прага, той се записва като доброволец в в полското въстание срещу Русия, където участва в сражения и дори достига до чин лейтенант. В крайна сметка обаче въстанието е потушено грубо, а с военната кариера на младия Антонин Колар е приключено, след като той насила е изпратен в родното си село Башнице. Той обаче не се задържа там особено много и не след дълго заминава от дома на родителите си, без да им каже къде. Две години по-късно те най-сетне разбират, че той работи като чертожник при местен строител в Белград. Следват още известни перипетии и той бяга в Румъния, където отново работи като чертожник. Именно там успява да си спечели държавна стипендия, която му позволява да учи инженерство в Париж и Виена, където изгражда и стила си като архитект. След завършването си се връща обратно в в Букурещ, където работи няколко години в Румънското министерство на благоустройството. Неспокойният му дух обаче го праща обаче към войската на руския император, която се готви да пресече Дунава и да навлезе в Османската империя. Той се присъединява към нея и заедно с войниците пристига в новоосвободена България, а впоследствие с ген. Пьотр Алабин отива в София. Алабин е назначен за губернатор на Града и една от първите му задачи е да бъде изработен План на града. Два месеца по-късно Градският съвет съобщава на чешкия архитект Антонин Вацлав Колар, че го определя за \"Градский архитектор\" и го призовава да започне техническите си дела, които да превърнат мястото от ориенталско градче в истински европейски град. Преди да започне със строителството обаче, първата му задача е да изчисти улиците на града, които са затрупани в кал. Паралелно с това той се заема и със събарянето на множество малки къщи, на мястото на които след това ще се появят големи здания. С първата си задача Колар си спечелва име на \"опитен и енергичен човек\", който умее без притеснение се справя с непочтените търговци, дори и това да означава, че \"бастунът му често ще играе по техните гърбове\". Няколко години по-късно София вече е столица на Третата Българска държава, а в общинския бюджет са заложени 33 000 франка за не леката задача да се изготви \"нов план на града, по който да се води новото направление на улиците\".  Със задачата отново се заема Колар. Оттам нататък започва планът на чешкия архитект за превръщането на града в истинско европейско бижу - разглеждат се кварталите на града, коментира се нуждата от \"украшението му като столица\". Проектопланът е подготвен и изпратен за утвърждаване на княз Александър Батенберг. На следващата година в общинския бюджет са предвидени 47 700 лв. за технически персонал, а заплатата на главния инженер е определена на 18 000 лв., което показва важността и значимостта на работата му. За сравнение, заплатата на кмета на София (по това време Иван Хаджиенев) е 9600 лв. Паралелно с градоустройството и поставянето на чисти, широки и прави улици в града и паркове, Колар се занимава и с проектирането на сгради. Сред тях са паметника-обелиск на Васил Левски в столицата (1879 г.), основната сграда на Военната академия и парка около нея (1888–1894 г.), сградата на Военния клуб (1895-1897 г.), стария Грандхотел \"България\" (днес сграда на Насърчителна банка), Министерството на войната, разширяването на княжеския Дворец (1894-1896), първоначалната сграда на Централна гара и други емблематични сгради на следосвобожденска София. Неговите сгради са издържани във \"виенски стил\", а самият той като архитект застъпва строгите ренесансови форми, с богато разнообразие от класически и барокови детайли и орнаменти. Така за по-малко от 10 години той успява да заложи началото на европейския облик на София. С помощта на други архитекти и инженери българската столица изоставя източното си излъчване и се превръща в една своеобразна \"малка Виена\". За това говорят и думите на английският писател Ратмел Уилсън, пропътувал цяла Европа, голяма част от Африка и Близкия Изток: \"Преди войните за София се говореше като за град, където се cрещат Изтока и Запада. Сега обаче този град се е така изменил, че Ангора, ако смята да се модернизира, трябва да взима пример от него, а Цариград е изостанал много назад. С други думи, аз приемам София като град, в който западът казва сбогом на Изтока.\"", "date": "2018.09.17", "title": "Човекът, който превърна София в европейски град"}
{"url": "http://www.classa.bg/%D1%81%D0%B2%D1%8F%D1%82/item/387336-%D1%81%D0%B0%D0%BD-%D1%84%D1%80%D0%B0%D0%BD%D1%86%D0%B8%D1%81%D0%BA%D0%BE-%D0%BF%D1%80%D0%B5%D0%BC%D0%B0%D1%85%D0%BD%D0%B0-%D1%80%D0%B0%D1%81%D0%B8%D1%81%D1%82%D0%BA%D0%B0-%D0%B8-%D0%BE%D0%B1%D0%B8%D0%B4%D0%BD%D0%B0-%D0%B7%D0%B0-%D0%BA%D0%BE%D1%80%D0%B5%D0%BD%D0%BD%D0%BE%D1%82%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5-%D1%81%D1%82%D0%B0%D1%82%D1%83%D1%8F", "text": "Властите в град Сан Франциско в САЩ са се премахнали статуя от деветнадесети век, наречена \"Първите дни\", считана от мнозина като расистка и унижаваща индианците. Открит през 1894 г., бронзовият паметник представлява основаването на Калифорния и показва индианец проснат на земята пред изправени испански каубой и католически мисионер.   Индианските активисти са се борили в продължение на десетилетия за премахването на статуята, тъй като считат, че е знак за победа и господство на белите мъже над индианците, след пристигането на испанските конкистадори в земята на Калифорния.   Миналата година те отново активизираха усилията си, след като в САЩ бе съживен спорът за възпоменателните паметници на Конфедерацията. В сряда, Съветът по жалбите в Сан Франциско гласува единодушно в полза на премахването на статуята от центъра.   \"Мисля, че сме свидетели на исторически момент, в който похвално властите на Сан Франциско правят правилното нещо, за да поправят лошото отношение към местното население. Ние сме много щастливи, че това най-накрая се случва, след десетилетия на труд и борба на местната общност \", заяви Джанийн Антоан, с произход от индианското племе Лакота.", "date": "2018.09.17", "title": "Сан Франциско премахна расистка и обидна за коренното население статуя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387340-%D1%87%D0%B5%D1%81%D1%82%D0%B8%D1%82-%D0%BF%D1%8A%D1%80%D0%B2%D0%B8-%D1%83%D1%87%D0%B5%D0%B1%D0%B5%D0%BD-%D0%B4%D0%B5%D0%BD,-%D0%B4%D0%B5%D1%86%D0%B0,-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%B8-%D1%83%D1%87%D0%B8%D1%82%D0%B5%D0%BB%D0%B8", "text": "Звънецът бие: Първият учебен ден е! Днес е първият учебен ден. Близо 60 хиляди са първокласниците тази година. По нови програми ще учат децата от трети, седми и десети клас. Осигурен е нормален учебен процес за откриване на учебната година във всички 2367 училища и 1844 детски градини в страната. В това увери вчера заместник-министърът на образованието и науката Таня Михайлова.     В няколко училища ще продължат ремонтите и след 15 септември, но това няма да пречи за провеждането на учебния процес, а там, където ремонтите са по-мащабни, е осигурена възможност да се провеждат учебните занятия в други сгради и училища.     През тази учебна година националното външно оценяване за 7 клас ще бъде за първи път по новите учебни програми. Михайлова уточни, че най-много учители в момента се търсят в София, Пловдив, Пазарджик по предметите “Английски език”, “Математика”, “Информационни технологии” и природни науки.     Амбицията на МОН била до края годината във всяко училище в България да има безжичен интернет, което ще спомогне за използването на модерни ресурси.     Президентът Румен Радев ще присъства на официалното откриване на новата учебна година на Националната гимназия за древни езици и култура “Константин-Кирил Философ”. Държавният глава ще приветства възпитаниците и преподавателите от училището. Тържеството ще започне в 10.00 часа, в Аулата на СУ “Св. Климент Охридски”.     Вицепрезидентът Илияна Йотова ще открие учебната година в  столичното 18 СУ “Уилям Гладстон”. Министър Красимир Вълчев ще присъства на откриването в 120 Основно училище “Г. С. Раковски” в 9.00 часа. Министърът на културата Боил Банов ще открие новата учебна година в Националното училище за изящни изкуства “Илия Петров” в София на 17 септември 2018 г. от 10:00 часа.  ", "date": "2018.09.17", "title": "Честит първи учебен ден, деца, родители и учители!"}
{"url": "http://www.classa.bg/%D1%81%D0%B2%D1%8F%D1%82/item/387337-%D0%BF%D0%B0%D0%BF%D0%B0%D1%82%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B8%D0%B7%D0%B3%D0%BE%D0%BD%D0%B8-%D0%BE%D1%82-%D1%81%D0%B2%D0%B5%D1%89%D0%B5%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D1%87%D0%B8%D0%BB%D0%B8%D0%B5%D1%86%D0%B0-%D0%BA%D1%80%D0%B8%D1%81%D1%82%D0%B8%D0%B0%D0%BD-%D0%BF%D1%80%D0%B5%D1%85%D1%82,-%D0%BE%D1%81%D1%8A%D0%B4%D0%B5%D0%BD-%D0%B7%D0%B0-%D0%BF%D0%B5%D0%B4%D0%BE%D1%84%D0%B8%D0%BB%D0%B8%D1%8F", "text": "Папа Франциск е постановил \"по неотменен начин\" премахването на свещеничеството на чилийския пастор Кристиано Прехт, заяви архиепископията на Сантяго де Чили в изявление.   През декември 2012 г. Светият престол потвърди сексуалната злоупотреба на Прехт с младежи между 15 и 35-годишна възраст. В резултат на това свещеникът е бил отстранен от свещеничеството в продължение на пет години, след като Ватиканът в наказателна административна процедура срещу него е открил \"злоупотреба с непълнолетни и непълнолетни\".   Разследването започна през 2011 г., след звучна жалба за предполагаемото сексуално насилие на Патрисио Вела, психолог, който се самоуби на 29-годишна възраст в началото на 90-те години. Общо чилийската католическата църква е получила около 20 свидетелства за злоупотреби на Прехт, известен с работата си в защитата на човешките права по време на диктатурата на генерал Пиночет.", "date": "2018.09.17", "title": "Папа Франциск изгони от свещеничеството чилиеца Кристиан Прехт, осъден за педофилия"}
{"url": "http://www.classa.bg/%D1%81%D0%B2%D1%8F%D1%82/item/387338-%D0%BE%D0%BE%D0%BD-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B2-%D0%BD%D0%B0%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8", "text": "Северна Корея нарушава глобалните икономически санкции, наложени срещу нея, разкрива нов доклад на ООН, цитиран от The Wall Street Journal.   Документът предоставя нови данни за незаконните продажби на оръжие, скритите доставки на гориво и забранените финансови транзакции, както и за доставките на въглища от Китай за Северна Корея.   Според доклада, азиатската държава продава оръжие на страни като Сирия, Йемен и Либия, въпреки ограниченията. \"Такива нарушения правят неотдавнашните санкции на САЩ неефективни\", пише в документа.   Освен това има значително увеличение на вноса на горива. В края на миналата година, ООН одобри блокирането на почти 90% от износа на рафинирани петролни продукти, предназначени за Китай, но Вашингтон казва, че контрабандата досега \"значително надвишава квотите, определени от ООН \".   На 22 юни американският президент Доналд Тръмп удължи американските санкции срещу Пхенян с една година. В края на юли държавният секретар на САЩ Майк Помпео призова ООН да \"прилага стриктно санкциите\" срещу азиатската страна.   От своя страна Пхенян предупреди Вашингтон, че евентуалното разширяване на санкциите на САЩ може да повлияе на процеса на денуклеаризация на Корейския полуостров.", "date": "2018.09.17", "title": "ООН обвинява Северна Корея в нарушаване на икономическите санкции"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387331-%D0%BF%D0%B5%D1%82%D1%8F-%D0%B4%D0%B8%D0%BA%D0%BE%D0%B2%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%BC%D1%8A%D0%B6%D0%B0-%D1%81%D0%B8-%D0%B2-%D1%87%D0%B5%D1%85%D0%BB%D1%8C%D0%BE", "text": "Петя Дикова командори мъжа си Илиян Любомиров като малко дете. Поетът, който от днес е ко-водещ в „На кафе\", не смее да гъкне в присъствието на любимата си. Тя е успяла да го сложи под толкова тежък чехъл, че той не може дори да си пусне телевизора на програмата, която му е интересна, пише \"Уикенд\". Проблемът с телевизията е, че Илиян работи в Нова, а Петя – в конкурентната Би Ти Ви. Заради професионалните си задължения той трябвало да гледа предавания като „ВИП Брадър\" и сериала „Откраднат живот\", които почти всеки ден се обсъждат при Гала. Петя обаче изпадала в шок от мисълта, че в собствения ѝ дом може да върви рейтингова програма на конкуренцията. Затова упорито криела дистанционното.  „Най-демонстративно си пусна „Алф\", докато вървеше „ВИП Брадър\", оплака се самият Илиян пред Гала. Вместо да се кара с половинката си, той се примирявал с нейните прищевки и ѝ вървял по гайдата, само и само да има мир вкъщи. Така било не само с телевизията, но и с всичко останало във връзката им. Любомиров не се притеснявал, че зад гърба му го наричат „чехлю\". Смятал, че дълг на мъжа е да кара жена си да се чувства добре, затова с удоволствие се оставял да го водят за носа.", "date": "2018.09.17", "title": "Петя Дикова превърна мъжа си в чехльо"}
{"url": "http://www.classa.bg/%D1%81%D0%B2%D1%8F%D1%82/item/387332-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D1%83%D0%B1%D0%B8%D0%B5-%D0%B4%D0%BE%D0%BB%D0%B0%D1%80%D0%B0-%D0%B7%D0%B0%D0%B5%D0%B4%D0%BD%D0%BE-%D1%81-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "Европейският съюз е готов да участва в убийството на долара. И това се заяви не от някой обвиняван в работа за Путин италиански или унгарски премиер, а от всемогъщия председател на Еврокомисията Жан-Клод Юнкер. Бившият министър-председател на една от водещите европейски офшорки – Люксембург, а в момента председател на ЕК, публично обяви война на долара. Ето какво каза Юнкер в своето ежегодно обръщение към Европарламента: „Абсурдно е, че Европа плаща до 80% от своите сметки за внос на енергия – 300 милиарда евро годишно в долари, докато едва около 2% от нашия внос на енергия постъпва от САЩ. Абсурдно е и смешно, че европейските компании купуват европейски самолети в долари вместо в евро. Това трябва да се промени”. Според Юнкер, следва да се укрепи ролята на Европа, а доларът не е нужен. Разбира се, за да излети долара, на фронта трябва да натисне не само ЕС, но, както навярно знаете, до него вече се е наредил Китай. Пролетта Пекин започна търговия на петрол срещу юани. Ето например данни от юли. Според „Блумберг”, продажбата на петрол за юани, започната от Шанхайската международна енергийна борса от 26 март, вече е 11% от световния пазар на суров петрол. Търгове се водят едва 9,5 часа дневно. Представете си колко китайските пичове ще се натъргуват, когато не по 9 и половина часа, а по 10 часа започнат да се пазарят. Освен това, значително по-рано, през 2016 г., Пекин започна и собствена търговия с физическо злато. Развитието на златната търговия в Китай може да се разглежда като повишение на международния статут на юана и мека форма на златен стандарт. Създаването на Шанхайския фиксинг, без съмнение, преследва стратегическата цел да се интернационализира китайският юан. Може да се каже и различно: укрепването на Шанхайската златна борса е още една от насоките на невидимата борба на Пекин срещу американския долар.     Тази борба вече не е толкова невинна. Либералите обичат да питат защо дедоларизацията тече толкова плавно, забравяйки, че единствено котките се раждат бързо. Но ако не ги слушаме, а малко прочетем новините, то веднага се вижда, че отказът от долара тече в пълен ход. Узбекистан активизира борбата с доларизацията на икономиката. На 17 август управата на ЦБ взе решение да промени реда на задължителното зареждане на банките, което влиза в сила от 1 октомври. Например, задължителните резерви ще се формират само в национална валута, независимо от валутата на задълженията, привлечени от търговските банки. Звучи смешно, нали? Какъв е този Узбекистан? Нали? Лидерът на Турция Реджеп Таийп Ердоган призова гражданите си да се откажат от долара, Европа преминава към еврото при разплащането за иранския петрол, а Русия и Китай по-рано започнаха прехода на разплащане в национални валути. Ние наблюдаваме развитие на тенденциите. Китайската информационна агенция „Синхуа” съобщава, че официалните представители на много африкански страни говорят за нуждата да се увеличат разплащанията в юани, особено това се отнася до големите икономики на континента. Тоест геополитическите джуджета като Узбекистан са готови да убият долара, единствено защото решението за ликвидацията е взето от гигантите Русия и Китай, а сега в тази мелница наливат вода още и Турция, а следва и Евросъюза. Интересно е, че всички изчислени от Африка и Азия в това отношение са съюзници на Доналд Тръмп. Нали доларът е основата на могъществото на финансовите спекуланти, които се стараят да не допуснат действащия президент на САЩ в Белия дом, а сега полагат усилия, за да го изгонят от там. Падне ли доларът, рухват и глобалистите, а американският реален сектор от икономиката, интересите на който представлява Тръмп, се нуждае именно от това. Във връзка с това възниква въпросът: звъннаха ли от Вашингтон в Брюксел, питайки изтрезняващият председател на Еврокомисията: „Ама защо сте толкова мудни, бе? Когато ще се откажете от долара и какви още мита трябва да ви нанесем за прикритие на операцията? Аз какво, на Путин ли да се оплаквам?”. Доларът трябва да бъде разрушен. Това е неизбежно.", "date": "2018.09.17", "title": "Европейският съюз е готов да убие долара заедно с Русия и Китай"}
{"url": "http://www.classa.bg/%D1%81%D0%B2%D1%8F%D1%82/item/387333-%D0%B2-%D1%80%D1%83%D1%81%D0%B8%D1%8F-%D1%89%D0%B5-%D0%BF%D0%BE%D1%81%D1%82%D1%80%D0%BE%D1%8F%D1%82-%D1%82%D1%80%D0%B8-%D0%B0%D1%82%D0%BE%D0%BC%D0%BD%D0%B8-%D0%BB%D0%B5%D0%B4%D0%BE%D1%80%D0%B0%D0%B7%D0%B1%D0%B8%D0%B2%D0%B0%D1%87%D0%B0-%D0%BE%D1%82-%D0%BF%D1%80%D0%BE%D0%B5%D0%BA%D1%82%D0%B0-%E2%80%9E%D0%BB%D0%B8%D0%B4%D0%B5%D1%80%E2%80%9C", "text": "Три нови атомни ледоразбивача от проекта 10510 „Лидер“ ще бъдат построени в Русия. Въпросът за финансовото осигуряване на строителството е решен, заяви вицепремиерът Юрий Борисов на журналисти в петък преди началото на руско-индийската междуправителствена комисия. „Общо ще има три такива ледоразбивача“, заяви Борисов. Говорейки за проекта на строителството, вицепремиерът съобщи, че „е решен въпросът за неговото финансиране“.     Борисов отбеляза, че новите атомни ледоразбивачи ще бъдат строени от приморския строителен комплекс „Звезда“ в сътрудничество с руски корабостроители, в това число и петербургския Балтийски завод, където в момента се строят три универсални атомни ледоразбивача от проекта 22220. Новите атомоходи проект 10510 „Лидер“ са замислени като най-мощните в света атомни  ледоразбивачи, тяхната мощност е 120 мегавата. Основната задача на новите атомоходи ще бъде осигуряването на кръглогодишна навигация по Северния морски път и провеждането на експедиции в Арктика. Преминаването на многотонажни съдове се предполага с голямата ширина на тези ледоразбивачи. По-рано се съобщи, че за усвояването на Арктика ще са нужни три такива ледоразбивача. Проектантът на атомния ледоразбивач проект 10510 е ЦКБ „Айсберг“ (Санкт Петербург). Техническият проект на ледоразбивача е публикуван през 2017 г.", "date": "2018.09.17", "title": "В Русия ще построят три атомни ледоразбивача от проекта „Лидер“"}
{"url": "http://www.classa.bg/%D1%81%D0%B2%D1%8F%D1%82/item/387334-%D0%B5%D1%81-%D0%B6%D0%B0%D0%B4%D1%83%D0%B2%D0%B0-%D0%B4%D0%B0-%D0%BD%D0%B0%D0%BA%D0%B0%D0%B6%D0%B5-%D1%83%D0%BD%D0%B3%D0%B0%D1%80%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B9%D0%BD%D0%B0%D1%82%D0%B0-%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "11 и 12 септември станаха дните, когато украинските медии с майданен наклон изпаднаха в състояние на отмъстително удовлетворение: Европарламентът на свое пленарно заседание започна санкционна процедура срещу Унгария. За Брюксел унгарският министър-председател Виктор Орбан е непрост партньор. Нерядко неговите изказвания по повод бъдещето на Евросъюза предизвикват скандална реакция. Така Орбан нарече Еврокомисията враг на свободата. Той също заяви, че през 2019 г. след изборите в Европарламента настоящият елит на ЕС, който не е способен да защити Европа от имигрантите ще бъде отстранена от власт. За европейските перспективи на Украйна унгарският премиер се изказва така, че в Киев го клеймят като „приятел на Путин“. А европейският комисар по бюджета и човешките ресурси Гюнтер Йотингер казва, че ЕС имайки сред своите членове такива страни като Унгария, Полша и Румъния се намира в смъртна опасност. Формално санкционната процедура на Евросъюза против Унгария започна през юли, когато Брюксел поиска от правителството на Унгария да промени позицията си по пакета закони „Стоп Сорос!“. По-точно да отмени поправките в законодателството, които въвеждат наказателна отговорност за подкрепата на неправителствените организации към нелегалните имигранти. На първо място става дума за организациите, финансирани от Джордж Сорос. Под пресата на унгарската държава попаднаха също и медиите и ВУЗовете, живеещи от парите на Сорос. И въпреки предупрежденията на Брюксел, унгарското правителство не промени своите позиции. Няколко месеца по унгарската телевизия, включително дори спортните канали се въртяха клипове „Стоп Сорос!“, а по цялата страна се разпространява външна реклама с антисоровска агитация. Но работата не е само в Сорос. На 11 септември, когато ЕС започна санкционната процедура срещу Унгария, депутатът от Холандия, членът на партия „Зелена левица“ Юдит Саргентини представи задълбочен доклад, от който следва, че Унгария е нарушила основните принципи на ЕС, подкопала е правата на съдебната власт, пресата, задушила е академическата свобода, преследва мигрантите, бежанците и малцинствата – националните и сексуалните.     Последната точка (за „сексуалните малцинства“) трябва да се открои. Именно в това отношение „християнска Европа“, както те се представя в ръководните органи на ЕС, не само отказва да бъде християнска, но и къса с традициите на великата монотеистична религия. В доклада на госпожа Юдит Саргентини срещу Унгария се издига това „обвинение“, че там и досега разглеждат брака изключително като съюз изключително между мъж и жена (тоест съжителството на педерастите не се признава за брак). Изказалият се по време на дебатите Виктор Орбан говори за християнските ценности, за приноса на своята страна в общата история на Европа, но това вече напомня на диалог между глухи. Докладът на Европейския парламент, съставен от госпожа Юдит Саргентини бе наречен оскърбление към нацията от главата на унгарското правителство, който отбеляза, че в документа се съдържат 37 сериозни грешки. Не може да не се обърне внимание на това как реагираха на дебатите в ЕП украинските медии. Едва от Европарламента започнаха да постъпват новини за хода на дискусиите и пропагандистката машина на Киев започна да бълва заглавия тип „Унгария ще я накажат“, „Приятелят на Путин Виктор Орбан не разбира, че Унгария може да получи санкции от ЕС“, „Унгария – пред изход?“ и т.н. Тоналността на публикациите бе ликуваща, обсъжда се дори възможността за изключването на Унгария от ЕС. На 12 септември се проведе гласуването по „унгарския въпрос“. Решението за началото по отношение на Унгария на санкционна процедура бе подкрепено от 448 депутати, 197 бяха против, а 48 се въздържаха. Будапеща отговори със заявление на външния министър Петер Сиярто, в което се подчерта, че се опитват да накажат Унгария за нейната миграционна политика, но решението на Европарламента е прието по мошенически начин. Но това не е краят на историята. Мнозинството на депутатите в ЕП изрази своето мнение, но по-късно въпросът ще бъде предаден за гласуване в Съвета на ЕС, който ще обсъжда дали е имало нарушение на принципите на Евросъюза, за които обвиняват Унгария. Решението на Съвета на ЕС трябва да бъде прието единодушно, а това е на практика невъзможно: от декември 2017 г. се води аналогично обсъждане за Полша, която, както се смята в Брюксел, изменяйки националното си законодателство за Върховния съд, също е подкопала „ценностите на Европейския съюз“. Полша подкрепя Унгария, съответно и Будапеща ще получи подкрепа – МВнР на Полша вече заяви това. Бъдещето на „единното европейско семейство“ постепенно се превръща в проблем, който не се свежда до упорството на непотопимия Виктор Орбан. „Майката на всички проблеми“, както показва противостоенето в Бундестага от 12 септември, са мигрантите, а антимигрантската парламентарна партия „Алтернатива за Германия“ според социологическите проучвания вече изпреварва на предстоящите провинциални избори в Бавария най-старата германска партия ГСДП.", "date": "2018.09.17", "title": "ЕС жадува да накаже Унгария заради нейната миграционна политика"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387330-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%B5%D0%BA%D1%81%D0%B0-%D0%B8-%D0%B4%D1%8A%D0%BB%D0%B3%D0%BE%D0%BB%D0%B5%D1%82%D0%B8%D0%B5%D1%82%D0%BE", "text": "Когато срещнем възрастен човек, не спираме да се чудим как е успял да доживее до тази достолепна възраст и веднага започваме да го молим да разкрие малките си тайни, осигурили му дълъг живот. От това, което наскоро сподели 105-годишна британка Бренда Осбърн, май сериозно трябва да се замислим дали се нуждаем от мъж до себе си. Защото изглежда, че е истина, че главоболията, които ни докарват представителите на силния пол, могат значително да скъсят живота ни.    След 106-годишна Маделин Дай, която смята, че благодарение на пълния си отказ от мъжете, е избегнала стреса, свързан с брака и отношенията, тези дни стана ясно, че и друга възрастна англичанка е достигнала до този извод. Бренда Осбърн разкри тайната си за дълъг живот навръх 105-ата си годишнина, която посрещна в дом за стари хора. Рожденичката призна, че е доживяла до такава възраст, защото е избягвала мъжете, трудила се е много усърдно и често се е разхождала на чист въздух, пише „Мирър”.     Бренда е родена през далечната 1913 година в Нотингам. Старицата е преживяла две световни войни. Зад гърба си има 33-годишен стаж като медицинска сестра. За цялото това време възрастната жена си е взимала болничен само един път. Бренда започва да работи през 1940 година в болница „Виктория”, където се е грижела за ветераните от Дюнкерк. През 1946 година става помощник сестра, а шест години по-късно се издига до старша медицинска сестра.     93 години от живота на Бренда преминават в бащината къща. Миналата година обаче се мести в дома за стари хора. \"Леля ми, която е живяла повече от един век, винаги е била много независима. Наскоро се премести в дом за стари хора и вече се шегува, че тайната й за дълголетие се дължи на липсата на мъже, тъй като те не си заслужават неприятностите”, споделя племенницата на Бренда.", "date": "2018.09.17", "title": "Връзката между секса и дълголетието"}
{"url": "http://www.classa.bg/%D1%81%D0%B2%D1%8F%D1%82/item/387322-%D1%80%D1%83%D1%81%D0%B8%D1%8F-%D0%B8-%D0%B8%D1%80%D0%B0%D0%BD-%D1%8F%D0%B2%D0%BD%D0%BE-%D1%89%D0%B5-%D0%B2%D0%BE%D0%B4%D1%8F%D1%82-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%B8%D0%B4%D0%BB%D0%B8%D0%B1", "text": "В Идлиб предстои кървава битка. САЩ този път не са принудени да водят войната срещу джихадистите, както беше в Афганистан. Тази работа явно ще свършат Русия и Иран. Те ще носят и последствията           Времето, в което можеше да се намери политическо решение за Идлиб, вече изтича. Надеждата беше, че Турция, с подкрепата на Русия, все пак ще успее да реши два големи проблема, за да се предотврати нова кървава баня при повторното завладяване на Идлиб - последния бастион на бунтовниците. И двете неща явно няма да се окажат възможни. По-леката от двете задачи, с които се зае Турция, беше да превърне въоръжените ислямистки групировки от сорта на „Ахрар ал Шам\" в прагматична опозиция. Такава, която да бъде призната от режима в Дамаск, както и от Русия, за \"нетерористичен\" събеседник. С други думи - онези, които не са идеологически свързани с джихада, биха могли да бъдат отново интегрирани в сирийското общество. Оказа се обаче, че Турция няма онова влияние над въпросните групировки, за което претендираше. Какво да се прави с екстремистите?   Значително по-голямото предизвикателство е свързано с въпроса какво да се прави с ислямските екстремисти и джихадистите в Идлиб, чиито брой се изчислява на над 10 000 души? Докато те се правят на закрилници на цивилното население, явно ще се радват и на неговите симпатии.     По същество в Идлиб е концентриран сирийският вариант на Ал Кайда, който дълго време беше познат под името „Фронт ал Нусра\", а днес се нарича „Хаят Тахрир ал Шам\". Идлиб винаги е бил негов бастион и бойците му няма да се предадат така лесно, както в Дараа и в региона на Гута. Като най-голяма бойна групировка те са гръбнакът на съпротивата срещу режима на Асад, още повече, че в борбата си за оцеляване към тези опитни джихадисти се присъединяват и редица по-малки сродни групировки.   Никой не иска екстремистите на своя територия   Турция не успя да принуди нито „Фронта Нусра\", нито по-малките групировки като „Хурас ал Дин\" да прекратят борбата и да сложат оръжие. Никой от външните участници навярно няма интерес от това джихадистите да се пренесат към Турция, Европа, Русия или Китай, откъдето да продължат терора си. Този път САЩ не са принудени да водят война срещу Ал Кайда, както беше в Афганистан. По всяка вероятност тази работа ще свършат Русия и Иран, а после ще понесат и съответните политически последици. Закоравелите джихадисти няма да се предадат бързо. Битката за Идлиб ще продължи значително по-дълго от досегашните и ще бъде много по-кървава. А цената за това ще плати цивилното население.", "date": "2018.09.17", "title": "Русия и Иран явно ще водят битката за Идлиб"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387323-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B2%D1%8F%D1%80%D0%B0,-%D0%BD%D0%B0%D0%B4%D0%B5%D0%B6%D0%B4%D0%B0,-%D0%BB%D1%8E%D0%B1%D0%BE%D0%B2-%D0%B8-%D1%82%D1%8F%D1%85%D0%BD%D0%B0%D1%82%D0%B0-%D0%BC%D0%B0%D0%B9%D0%BA%D0%B0-%D1%81%D0%BE%D1%84%D0%B8%D1%8F", "text": "    През втората половина на първия и в първите десетилетия на втория век в Рим живяла благочестива жена християнка на име София. В своя живот тя оправдала напълно името си \"София\", което значи \"премъдрост\". И като съпруга, и като вдовица по-късно, тя водела благоразумен християнски живот, изпълнен с мир, чистота, кротост, покорност на Божията воля. Според възможностите си, тя вършела непрекъснато милостиня. Животът й бил низ от добри дела. В живота й намерили ярко отражение думите на св. апостол Яков:   (Як. 3:17). Благочестивата София имала три дъщери, които носели имената на най-главните християнски добродетели. Първата дъщеря се казвала Вяра, втората - Надежда, а най-малката - Любов.     След раждането на третата дъщеря София се лишила от своя съпруг. Тая мъдра майка посветила целия си живот на това - християнски да възпита дъщерите си. Тя се стараела те да показват в живота си тия добродетели, по имената на които се наричали. Под нейно ръководство дъщерите изучавали пророческите и апостолските книги, Стремели се като майка си да проявяват ревност към богослужението и молитвите. С чистотата и благородството на живота си това семейство привлякло вниманието на мнозина в Рим. Слухът за него се разпространил из целия град. Достигнал до управителя на областта, Антиох. Той пожелал лично да види това бележито семейство. От разговора, който повел с майката и дъщерите, разбрал че те изповядват християнската вяра. Той съобщил това на тогавашния император Адриан. От двореца излязла заповед майката и дъщерите да бъдат доведени при императора. Пратеници дошли в дома на София. Майката ги изслушала и разбрала смисъла на това повикване. Като се помолили, майката и дъщерите се хванали за ръце, та взаимно да се чувствуват по-силни, и се отправили към двореца. Като застанали пред входа му, те се прекръстили. И след това, вътрешно силни, тръгнали към залата на този ужасен гонител на християните. Смут не личал по лицата им. Очите им светели от радост, като че ли се явявали на някакво хубаво тържество. Императорът ги запитал за техния род, за имената и за вярата им. Отговор дала мъдрата майка. Кротко и спокойно тя заявила, че и тя и дъщерите й носят на себе си божественото име на Христа Спасителя. В заключение казала: - Аз съм християнка! Ето скъпоценното име, с което мога да се похваля. С това име се хвалят и моите три дъщери! Императорът я изслушал и се замислил. Отказал се да води разговор. Наредил майката и дъщерите да бъдат изпратени при една знатна римлянка, на име Паладия. На Паладия било поръчано да наблюдава непрекъснато цялото семейство, което след три дни трябвало да застане отново на съд пред императора. В дома на Паладия денем и нощем София беседвала с дъщерите си за вярата в Христа Бога. Искала да ги утвърди в тая светла вяра. Озарена от Бога, тя ги поучавала с такива думи: - Мои мили щерки, дойде вече времето на нашия подвиг! Съобразно с вашите прекрасни имена, вие трябва да покажете твърда вяра, непоклатна надежда, нелицемерна любов. Настъпи часът на вашето тържество, когато ще се увенчаете с мъченически венец. Заради тази вест не жалете младите си тела, не жалете и красотата си заради Христа Бога. Не скърбете, че се лишавате от временния живот заради вечния, Христос Спасителят е вечно здраве, неописуема красота, безсмъртен, вечен живот! Скъпи мои щерки, не се съблазнявайте от изкушенията на врага. Царят ще ви обсипе с ласки и обещания за големи дарове, за слава, богатство и чест. Знайте - всичко това изчезва като дим, като прах, който вятърът измита от земното лице. Аз вярвам в моя Бог Христос, че Той няма да ви остави в страданията за Неговото име. Той ще бъде неотлъчно с вас при всички ваши мъки. Ще ви помага. И за награда ще ви приготви нетленен венец! О, мои прекрасни дъщери, помнете болките ми при вашето раждане и трудовете ми, с които ви отгледах! Помнете думите, с които ви учих на страх Божи. И тъй утешете майка си с мъжествено изповядване на вярата в Христа, Сина Божи! За мене ще бъде тържество, ще бъде радост, ако се удостоя да се наричам майка на мъченички, ако устоите заради Господа до кръв и умрете за Него с усърдие! Дъщерите слушали с умиление думите на своята мъдра майка и ги влагали дълбоко в сърцата си. Във взаимна беседа те се стараели да се утвърдят една друга във вярата. И решили твърдо да понесат всичко заради Господа. Адриан повикал християнките на съд и започнал да говори на дъщерите такива съблазнителни думи: - Деца, виждам красотата ви и щадя младостта ви. Затова ви съветвам като баща: поклонете се на боговете, владетели на вселената! Ако ме послушате, ще ви нарека мои деца. Ако пък не ме послушате, ще си причините голямо зло. Ще огорчите своята майка и сами ще загинете. А бихте могли да живеете в доволство и почести. Ако упорствувате, ще ви предам на люта смърт. И тъй, за ваше добро, послушайте ме! Аз ви обичам и не искам да погубвам красотата ви, да ви лишавам от този живот. Бих желал да стана ваш баща! Изпълнени с божествено въодушевление, трите сестри като че в един глас казали: - Наш баща е Бог, Който живее на небесата. Той се грижи за нас. Ние искаме да бъдем обичани от Него, желаем да се наричаме Негови истински деца. Ние се покланяме Нему и пазим Неговите заповеди, а презираме твоите богове. Не се боим от заплахите ти; защото и ние желаем да понесем горчиви мъчения заради сладчайшия Иисус Христос, нашия Бог! Удивен от тоя твърд отговор, императорът запитал София на каква възраст са дъщерите й. Тя отговорила: - Първата ми дъщеря, Вяра, е на 12 години. Втората, Надежда, е на 10 години, а третата, Любов - на 9 години. Андриан решил да се опита да склони към отстъпление от вярата всяка от сестрите поотделно. Най-напред се обърнал към Вяра, като поискал от нея да принесе жертва на богиня Артемида. Тя отказала. Императорът заповядал да я подложат на мъчение. Съблекли я и започнали да я бият безпощадно. Мъченицата останала равнодушна към ударите. Адриан заповядал да й отрежат гърдите, да я поставят върху нагорещена решетка, да я хвърлят в кипящ котел със смола и масло. Тя останала невредима. Тогава мъчителят издал заповед да я обезглавят. Като изслушала присъдата, Вяра се изпълнила с голяма радост и казала на майка си: - Помоли се за мене, майко, за да завърша успешно шествието и да стигна благополучно до желания край - да видя моя възлюбен Господ-Спасител и да се насладя на Неговото прекрасно лице! На сестрите си рекла: - Помнете, мои мили сестри, Кому дадохме обещание вечно да служим! Затова нека претърпим докрай! Една и съща майка ни е родила, възпитала и научила. Затова трябва да получим един и същ завършек! Като едноутробни сестри трябва да имаме една воля. Нека да ви бъда пример, та и вие двете да вървите след мене към нашия Господ, Който ни зове при Себе Си! Като изрекла тия прощални думи, Вяра целунала майка си и сестрите си. След това се отправила към мястото на наказанието. Като гледала любимото си чедо, което отивало на смърт, майката се безпокояла само за това - да не би някоя от дъщерите й да отстъпи от Господа. С тия мисли тя се обърнала към Вяра: - Аз те родих, дъще моя. За тебе претърпях болки. Ти ще ми се отблагодариш за това, като умреш за Христовото име и пролееш за Него същата кръв, която си получила от мене. Иди при Него, любима моя! Обагрена със собствената си кръв, като че облечена в багреница, застани пред Него и се помоли Нему за мене, твоята бедна майка, и за твоите сестри, за да ни утвърди в търпението, което ти прояви! Вяра била обезглавена с меч. След това Адриан започнал да уговаря Надежда: - Любезно чедо, приеми съвета ми - това говоря, понеже те обичам - поклони се на Артемида, за да не загинеш, както загина твоята по-голяма сестра! Ти видя страшните й мъки, видя страшната й смърт. Нима и ти ще пожелаеш така да страдаш? Повярвай ми, дете мое, аз жаля твоята младост! Ако изпълниш заповедта ми, ще те обявя за моя дъщеря! На тия думи света Надежда отговорила: - Царю! Нима не съм сестра на тая, която ти умъртви? Аз растях заедно с нея. Заедно с нея се научих от едни и същи книги и майчини наставления да познавам нашия Господ Иисус Христос, да вярвам в Него и да Му се покланям. Не мисли, царю, че аз ще постъпя другояче. Не мисли, че няма да пожелая това, което е желала моята сестра Вяра! Не се бави и не се старай да ме разубеждаваш с много думи. Пристъпи към действие и тъй ще видиш нашето едномислие! Императорът заповядал да подложат Надежда на ужасни изтезания. И нея царските слуги съблекли и били най-немилостиво. Хвърлили я в огън. Закачили я на дърво и стъргали тялото й със железни нокти. От тялото на мъченицата падали живи късове. Кръвта се леела на струи. Но лицето й сияело с неземна усмивка. Изтърпяла толкова люти страдания, мъченицата засрамила мъчителя с това, че той не бил в състояние да победи търпението на една малолетна девойка. Тя казала на императора: - Христос е моя помощ. Аз не само не се боя от мъки, но ги и желая като райска наслада. Така приятни са за мене страданията за Христа Бога! А тебе, мъчителю, очаква мъка в геената огнена заедно с демоните, които ти почиташ като богове! Разярен от тия думи, Адриан заповядал да хвърлят Надежда в кипящ котел с масло и смола. Спасителят я запазил невредима. Победен от тая девица, Адриан произнесъл най-после присъдата: Надежда да бъде посечена с меч. Чула присъдата, Надежда казала на майка си: - Майко моя, да бъде с тебе мир! Бъди здрава и помни твоята дъщеря! София, прегърнала Надежда, целунала я и отвърнала: - Дъще моя! Благословена си от Господа Бога Всевишни, че Нему се надяваш и заради Него не жалиш да пролееш кръвта си! Иди при сестра си Вяра и заедно с нея застани пред Спасителя! По това време най-малката сестра, Любов, била застанала на мястото, определено за мъчения. Надежда пристъпила към нея, целунала я и казала: - Не оставай тук, сестро! Нека заедно, трите сестри, да застанем пред Пресветата Троица! После прегърнала бездиханното тяло на своята по-голяма сестра и навела главата си под дигнатия меч. Императорът също започнал да убеждава и третата сестра да се поклони на богиня Артемида. Обаче нито ласки, нито убеждавания, нито заплахи могли да поколебаят любовта на момичето към Господа Иисуса Христа. Тогава Адриан наредил като я разтегнал на колелото, да я бият с тояга. Девойката понасяла търпеливо безчовечните изтезания. Разтегнатото й тяло, членовете на което излезли из своите стави, се покрило с кръв, като с багреница. Земята се напоила с кръвта на мъченицата като с дъжд. Адриан измислил нови мъчения. Заповядал да запалят пещ. Като я посочил на Любов, казал: - Девойко, само кажи, че почиташ богиня Артемида, и аз ще те освободя! Но ако не кажеш това, веднага ще изгориш в тая разпалена пещ! На тая заплаха момичето отговорило: - Велик Бог е моят Иисус Христос. Артемида и ти с нея ще погинете! Озлобеният мъчител заповядал да хвърлят Любов в пещта. Но мъченицата доброволно влязла в нея, без да се уплаши. Ходела из нея и пеела хвалебни песни на Твореца. След това излязла от пещта здрава и радостна. Мъченията продължили. Царските слуги забивали в членовете й железни свредели. Но Бог я запазил и при тия мъчения. Императорът, закоравял мъчител, без да се трогне от станалите чудеса, издал присъда: Любов да бъде обезглавена. Изслушала присъдата, Любов се зарадвала и веднага отправила към Небето молитва: - Господи Иисусе Христе, възпявам и благославям Твоето име затова, че ме приемаш заедно с моите сестри. Възпявам Те, че ме удостои и аз да претърпя за Тебе онова, което претърпяха и те! А София, майката, се молела на Бога да укрепи с търпение и най-малката й дъщеря. След това се обърнала към нея: - Трето мое чедо, подвизавай се докрай! Ти вървиш по добър път. И за тебе е изпратен венец. И за тебе се отваря приготвеният чертог. Божественият Жених те очаква, като гледа отгоре на подвига ти. Когато под меча падне главата ти, Той ще приеме душата ти и ще те упокои с твоите сестри. Поменете и мене в царството на Небесния Отец. Той да бъде милостив и към мене. Да не ме лиши от вечно пребъдване с вас в Неговата слава! Любов, като сестрите си, била вече коленичила и чакала удара на меча. Главата й паднала на земята. Свело се към земята и тялото й. Обилно се разляла кръвта и на третата света мъченица. Майката взела телата на дъщерите си и ги положила в скъп ковчег. Поставила ги на погребална колесница. Погребала ги с благодарност към Бога извън града, на висок хълм. Три дни прекарала при гроба на дъщерите си. Молела се, усърдно на Господа и плачела от радост. В такова състояние предала душата си на Спасителя, убедена, че отива при дъщерите си. Християни погребали светата майка при нейните дъщери. Това станало в 126 година. Христовата църква почита и света София за мъченица, понеже като майка тя изживяла със сърцето си ужасните мъчения за Христа на своите възлюбени дъщери. Мощите на светите мъченици София, Вяра, Надежда и Любов почиват от 777 г. в Елзас, Франция.", "date": "2018.09.17", "title": "Св. мъченици Вяра, Надежда, Любов и тяхната майка София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387324-17-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1156 г. - Основано е херцогство Австрия.     1176 г. - Византийско-селджукски конфликти: В Битката при Мариокефалон Византия губи надеждите се за отвоюване на Мала Азия от турците.   1598 г. - Холандски моряци откриват остров Мавриций.   1787 г. - Във Филаделфия (Пенсилвания) е подписана Конституцията на САЩ.   1789 г. - Английският астроном Уилям Хершел открива Мимас - естествен спътник на Сатурн.     1871 г. - Открит е 13 700 м тунел Мон Сени в Алпите, свързващ Франция и Италия.   1877 г. - Руско-турска война (1877-1878): Третата битка при Шипка: руските войски отблъскват последната атака на османците срещу Шипченския проход.   1915 г. - На аудиенция на лидерите на опозиционните партии с цар Фердинанд I, Александър Стамболийски го заплашва, за което е арестуван и осъден на доживотен затвор, а Александър Малинов е поставен под домашен арест.   1939 г. - Втората световна война: СССР се присъединява към нахлуването на нацистка Германия в Полша по време на Полската кампания.   1941 г. - Втората световна война: В СССР е въведено задължително обучение на цивилното население по военно дело.   1988 г. - Открити са XXIV летни олимпийски игри в Сеул, Южна Корея.   1991 г. - Латвия, Литва, Естония, Северна Корея и Южна Корея са приети за членове на ООН.  ", "date": "2018.09.17", "title": "17 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387325-%D0%B7%D0%B0%D1%89%D0%BE-%D0%B5-%D1%82%D0%B0%D0%B7%D0%B8-%D0%B0%D0%BF%D0%B0%D1%82%D0%B8%D1%8F-%D0%B8-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%BA%D0%B8-%D1%81%D1%8A%D1%81-%D1%81%D0%BA%D1%80%D0%BE%D0%BC%D0%BD%D0%B8%D1%8F-%D0%BF%D1%80%D0%BE%D1%82%D0%B5%D1%81%D1%82-%D0%B0-%D0%B2%D0%BB%D0%B0%D1%81%D1%82%D1%82%D0%B0-%D1%81%D0%B5-%D1%83%D0%BF%D0%BB%D0%B0%D1%88%D0%B8-%D0%BA%D0%BE%D0%B3%D0%B0-%D1%89%D0%B5-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%BD%D0%B5%D1%89%D0%BE", "text": "Протестът пред парламента в неделя, 16 септември, беше съпроводен с подигравки из социалните мрежи и някои медии. Като преди това най-отявлените рупори на Борисов като в. „24 часа” и сайтовете „Пик” и „Блиц” пишеха драматични заглавия, че се готви държавен преврат, а из социалните мрежи разпространяваха заплахи и предупреждения за кръвопролития и т. н. На страха очите са големи.  Властта се уплаши и поде кампания срещу протеста чрез обслужващите медии. Но никакъв преврат не стана, дори сблъсъци нямаше с полицията. По време на тройната коалиция през януари 2009 г. беше организиран „професионален” протест с пак толкова хора пред парламента, на който бяха докарани екстремистите от футболните агитки и имаше пребити полицаи.  Сега публикациите за преврати и кръвопролития със сигурност са отблъснали част от любопитните да отидат поне като зрители. Затова на площада се събра скромно множество от не повече от 1000 души в най-оживените моменти. Протестът, натоварен с много очаквания и слухове за сваляне на властта, беше привлякъл дежурните протестиращи като Йоло Денев, тук-там някой с фланелка с надпис „Русия”, недоволни от едно или друго с плакати. Някой беше опънал транспарант върху паметника на цар Освободител с надпис против министър Кралев и за нов конгрес на футболния съюз. Всеки с дерта си.     Отпред пред стъпалата на парламента бяха издигнати някакви хоругви с икони, ораторите говореха по обикновен мегафон, от който нищо не се чуваше дори на 10 метра встрани. А площадът е виждал протести с мощни уредби. Яне Янев, като искаше да уволнява Борисов навремето правеше протести с агитки и хора, докарани с автобуси от страната. Нищо такова не се виждаше сега.     Основните организатори на протеста бяха един българин издател на сайта „Будилник” в Лондон Емил Русанов и един ентусиаст с политически проект, бивш служител на ДАНС, Росен Миленов, напуснал отвратен системата по времето на първия мандат на Борисов (виж   политическия проект на Миленов, развит в специален сайт). Дни наред борисовите медии пишеха, че организаторите са едва ли не престъпници, свързваха ги със Слави Трифонов, Цветан Василев и т. н.     Всъщност организацията на протеста се оказа гол ентусиазъм, без никаква политическа сила зад него, само няколко маргинални организации се присъединиха и дежурни сеирджии по протестите от последните години. Дори остро опозиционно настроената БСП, която частично излезе от парламента, не се ангажира с този протест и не покани привържениците си да отидат там.     Снимки: e-vestnik   Т. нар. насипно дясно, което също се пише опозиция, посрещна този протест с погнуса. Тези полунови десни партии имат проблем с идентификацията, техният електорат отдавна е асимилиран от ГЕРБ на Борисов, социалната им база е свита до степен да не могат да влязат в парламента дори обединени в коалиция. Успехът им от 2015 г., когато влязоха с 8% и станаха патерица на Борисов едва ли ще се повтори. Обществото търси алтернатива, а такава още няма изявена. „Заслужавате си, напълно си заслужавате какво ви се случва”, говореше си сам на висок глас възрастен мъж сред множеството пред парламента, явно разочарован от слабото присъствие на хора. Дали беше дошъл от чужбина, не личеше. Две възрастни жени коментираха: „Само Корнелия да не дойде на власт, че тя ще ни закопае”. „Да не дава Господ”, отвърна другата.  Освен пенсионери се виждаха и млади хора, момичета с изрисуван на бузите трикольор. Наоколо коли и хора на жандармерията и полицията чакаха, явно подготвени за голям метеж и бой. Настрани се виждаха и явно цивилни полицаи, които без много да се крият говореха с униформените си колеги. Многолюдните протести от лятото на 2013 г. ще останат само спомен. Тогава, като се изключат първите 3-4 дни след назначението на Пеевски, който веднага се оттегли, нататък протестите бяха недоволство от изборните резултати. Бяха провокирани и от това, че Борисов демонстративно отказа мандата да прави кабинет. Грешката на БСП и ДПС беше, че вместо да поискат нови избори, се наеха да направят кабинет, без участието на победителя (макар и с малко) на изборите Борисов.  Както се изказа тогава Борисов за протеста „Като ги изтеглихме нашите хора, останаха 300 души”.  Сега на площада нямаше пърформанси, нямаше гримирани като банкера Цветан Василев, Доган, Волен Сидеров, нямаше голи цици и тъпани.  Борисов няма проблеми да си изкара пълния мандат. Само той може да поиска предсрочни избори, ако реши, че му е по-изгодно. Една наивна идея разви един от организаторите на протеста Росен Миленов – парламентът да не се разпуска, а да излъчи правителство с посочени от протеста и народа хора. Нещо не е наред с такава демокрация – при действащ парламент улични комитети да управляват. Подобни искания имаше и през февруарските протести 2013 г., когато Борисов подаде оставка, а улицата искаше да управлява. Тогава бяха спонтанни неорганизирани бунтове, самозапалвания, избиване на недоволство след дълго потискани от властта на Борисов, която беше запушила медиите. Сега разликата е, че ги е овладяла напълно. Ситуацията показва колко остра е нуждата от нова политическа сила, алтернатива на сегашната власт и опозиция. Властта и подчинените й медии обаче агресивно посрещат всеки опит за нова играч в политиката и яростно ще го очернят. Както се случи и със сегашния маргинален протест.      ", "date": "2018.09.17", "title": "Защо е тази апатия и подигравки със скромния протест? А властта се уплаши. Кога ще се промени нещо?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387326-%D0%BE%D0%B3%D0%BB%D0%B5%D0%B4%D0%B0%D0%B9-%D1%81%D0%B5,-%D0%BE%D1%81%D0%BB%D1%83%D1%88%D0%B0%D0%B9-%D1%81%D0%B5", "text": "Жената, както обичат да казват поетите, когато не знаят какво да кажат, е велико тайнство. В смисъл – притежава способности, които за простосмъртния индивид от някой от другите няколко пола са непостижими и дори изглеждат свръхестествени.  „Жените определят за 3 секунди банковата сметка на мъжете” – твърди „МОНИТОР”. Корейски изследователи раздали на контролна група жени стотина снимки на мъже и те безпогрешно определили кой – колко и кой – какъв е. Корейците са голяма работа, но все пак прахта ни дишат. Ние само от два реда в печата можем да определим умствения багаж на цитирания политически мъж, жена, или от другите гореспоменати.  Отваряме наслуки стар вестник – в случая – „24 ЧАСА” и четем: „Вместо в една българска Тереза Мей вие се превръщате в Анита Мейзер”. За позабравилите – въпросната Анита погрешка удуши мъжа си със свински опашки, стегнати около врата му, както твърди адвокатурата, по време на любовна игра. В Тереза Мей би трябвало да се превърне лидерката на опозицията, г-жа Нинова, а авторът на неръкотворния є паметник със свинска опашка е самият вицепремиер Симеонов.  Макар и със свинска опашка в ръка, г-жа Нинова не си оставя магарето в калта и отвръща достойно, интелигентно и аргументирано (цитирам по „ТРУД”): „Държавата се управлява от шайка, която пороби народа си, тя открадна България”.  Майчице!  Добре, че е налице бившият културен министър, г-н Рашидов, който съвсем културно, под бурните овации на парламентарната си група, да є го рече така, че чак у джигера да я смъдне: „А вие, госпожо, ходите като парламентарна манекенка да си правите фотосесии с мъките на хората (бурни овации)… Това са хората, които ограбиха на безценица държавата и днес една част се изживяват като селски Мадони, а други като провинциални светци (бурни аплодисменти)”.  Ремарките са на „СЕГА”, ако аплодисментите не са били толкова бурни, сърдете се на редакцията.  От цялата тая тупурдия се разбира, че България вече не само е ограбена, но и малкото останало от нея е откраднато от неизвестни извършители – защото никоя от управлявалите досега партии не си признава, но, че вече я няма – признават всички.  И, естествено, трябва някой да се погрижи за населението. Грижата за хората е първа грижа на техните избраници!  „17 души убихте и днес трябваше да им решим проблема…” – това според „ДНЕВНИК” била казала право в очите на престъпното управление лидерката на опозицията.  Как се решава проблемът на загинали и вече погребани хора – не става ясно. И по-нататъшното развитие на парламентарния дебат не даде отговор на тоя свръхекзистенциален въпрос.  Но поне можем да бъдем спокойни за своето бъдеще – компетентни, образовани, културни, мислещи, можещи, добронамерени и загрижени хора сме изпратили да защитават интересите и решават въпросите ни не само преживе, ами и после!  „Говеда-убийци дебнат на пътя Добринище – Гоце Делчев” – предупреждава ни „24 ЧАСА”.  Тая информация пък откъде се прилепи към сериозните политически публикации – нямам никаква представа. Тя няма нищо общо с всичко казано дотук – пътят Добринище – Гоце Делчев е толкова далеч от центъра на София, че предупреждението е съвсем излишно.  Все пак – преди да прекосите площада „Народно събрание” – знаете си, на всеки прелез го пише – „Спри, огледай се, ослушай се…”  И като се зададат пак избори – прецени.   От ", "date": "2018.09.17", "title": "Огледай се, ослушай се!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387327-%D1%80%D0%B5%D0%BD%D0%B5%D1%82%D0%B0-%D0%B8%D0%BD%D0%B4%D0%B6%D0%BE%D0%B2%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D0%BB%D0%B0%D0%B4%D0%B5%D0%B5-%D0%B2%D1%81%D0%B8%D1%87%D0%BA%D0%B8-%D0%B8%D1%88%D0%B8%D1%80%D0%B5%D1%82%D0%B8-%D0%B4%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0-%D0%BC%D0%B0%D1%81%D0%B8%D1%82%D0%B5", "text": "Той е ученик на Тодор Живков и на Симеон Сакскобургготски и владее всички иширети как да се манипулират масите и да се държат в доволство. Това заяви бившият министър-председател Ренета Инджова.     Тук удържането е в една много лежерна форма. Премиерът всъщност е в много добро партньорство с всички велики сили. Много добре разбира техните послания към страната, много добре ги удовлетворява. Така че изпитания му са: когато големите се сбият / този сблъсък предстои/, той да не е между шамарите. Или да има достатъчно време да разбере кой ще е победителят, за да може да се адаптира към него, коментира Инджова.", "date": "2018.09.17", "title": "Ренета Инджова: Борисов владее всички иширети да манипулира масите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387328-%D0%B1%D1%80%D0%B0%D1%82%D0%BA%D0%BE-%D0%BB%D0%B5%D0%BC%D1%8A%D0%BD,-%D0%B1%D1%80%D0%B0%D1%82%D0%BA%D0%BE-%D0%BB%D0%B8%D0%BC%D0%BE%D0%BD", "text": "Тя просто се случи. Финансовата криза връхлетя света през 2008 г. и преобърна представите ни за бърз растеж, живот на кредит и безкрайно консумиране на още и още. Банкрутът на банката, основана от преселниците от Бавария братя Лемън в Съединените щати, ни накара или поне би трябвало да ни накара, да гледаме на парите по различен начин. Българинът е доказал, че може да търпи много. Може да търпи корупцията, защото всеки малко или много сам участва в нея.  Може да изтърпи краха на КТБ, защото милиардите, които заминаха са много далеч от семантичните връзки на общото битово съзнание. Просто не можем да си представим, не можем да визуализираме тези пари. Обществото, в неговата цялост, търпи дребните политически боричкания, услаждащата се власт на всеки, който се докосне до върховете на държавата, беззаконието и войната по пътищата дори. Ние сме склонни хем да не вярваме, хем да забравяме и да повтаряме едни и същи грешки и да се въртим в кръг. С едно голямо изключение. Това, което българинът не може да търпи е да му бръкнеш в джоба директно, на битово ниво. Затова и в началото на 2013 г. в редица български градове хиляди хора излязоха по улиците на протест срещу всички. Поводът бяха по-високите сметки за ток. Първият кабинет на Борисов си отиде. След това цените на тока започнаха да се задържат ниски... с цената на всичко. Отвори се дупка, която отново пълним ние, с наши пари, но никой не реагира, защото не получава сметка в пощенската си кутия с опис на парите, които трябва да начислява в името на обществения мир. Ако имаше такива сметки и фактури, България щеше да се намира в състояние на общонационален и непрекъснат протест. Представете си: Данък \"Енергетика\"; Данък \"Обществени поръчка за наши хора\"… Всички може да попълним списъка...      След началото на финансовата криза преди 10 години, доходите в повечето сфери замръзнаха, което означава, че със средства, които са константа, без големи перспективи за растеж, няма как да планираш по-високи приходи, защото всяко следващо увеличение може да доведе до нови и нови протести.  В такъв случай се изнасяш. Както направиха ЕОН и ЧЕЗ. Каквото можеш – разпродаваш, защото не е лесно и да излезеш от България. Дали на Гинка Върбакова или на бившия министър от кабинета Орешарски Данаил Папазов, които препродаде цяла топлоелектрическа централа на Ахмед Доган. ТЕЦ \"Варна\" отново ще получава и обществени средства, защото ще разполага с мощности, които не работят, но получават пари, за да стоят в готовност и при необходимост да бъдат активирани. Една забавна история от години се разказва от по-опитните спортни журналисти. В паузата на мача с Нигерия на световното в САЩ през 94-та, Костадинов се оплакал на Димитър Пенев, че Балъков изпращал всички пасове към Стоичков. Пенев го успокоил с думите: \"Почивай бе момче, почивай, ако се излъже да ти подаде да си свеж!\". Обичам Димитър Пенев, той ще бъде цитиран от много поколения. Така и ТЕЦ \"Варна\" - трябва да поддържа висока експлоатационна готовност, за да бъде включен по команда от диспечера, в случай на нужда. И трябва да са свежи. Студеният резерв е като туба гориво в багажника, за да си спокоен, че ако закъсаш имаш още малко гориво. Десет години след началото на финансовата криза, чуждестранните инвестиции у нас драматично намаляват. Това прави страната ни доста незащитена от външни влияния, които могат да провокират обществени реакции в различни посоки, бъркайки в джоба на всички. \"Газпром\" увеличава цената на газа, което ще увеличи цените на всичко и това трябва ще е най-сериозната червена лампа за правителството. Тръмп заплашва по-категорично Иран, което вдига още цените на петрола, и горивото по нашите бензиностанции. В началото на седмицата разбрахме, че \"Булгаргаз\" иска 14% увеличение от първи октомври. Логично, ако увеличението е от октомври психологическият ефект ще е един, но при ново увеличение от декември, ще е коренно различен. Но ще поиска ли още едно увеличение за следващото тримесечие от януари? Какво ще се случи тогава? И как ще се отрази това на икономиката ни? Защото историята в последното десетилетие ни учи, че бръкнеш ли в джоба, всичко, което обществото преглъща, излиза като вулкан. И тогава, братко Лемън, идва кисело-горчивият вкус. На лимони през зимата.", "date": "2018.09.17", "title": "Братко Лемън, Братко Лимон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387329-%D0%BE%D1%81%D1%8A%D0%B4%D0%B8%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B5%D0%B2%D1%80%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9D", "text": "Електрическата компания ще трябва да плати на „Уорли Парсънс нюклиър сървисис” още 32 млн. евро и лихви заради прекратяването на проекта Националната електрическа компания ще трябва да плати на „Уорли Парсънс нюклиър сървисис” още 32 млн. евро и лихви заради прекратяването на проекта за АЕЦ „Белене” от октомври 2013 г., съобщава „Капитал”, цитиран от БТВ. Изданието се позовава на окончателното решение на арбитражния трибунал. От Министерството на енергетиката потвърдиха информацията за БТВ. Изданието припомня, че след решение на НС за спиране на строежа на Втора атомна, през януари 2013 г. (по време на кабинета „Борисов 1”) е имало споразумение между НЕК и консултанта за намаляване на месечното възнаграждение, но по него не е имало плащания. Не е имало и опит за преговори с цел окончателно прекратяване на договора до решението на НЕК от октомври същата година да преустанови едностранно отношенията с „Уорли Парсънс”.     Последвалият арбитраж е отхвърлил всички защитни тези на НЕК – макар държавната фирма да е дала 2,4 млн. евро за адвокати, двойно повече от другата страна в спора. Седмичникът отбелязва, че поведението на Националната електрическа компания е довело до пъти по-голям разход, отколкото е предвиждало неспазеното споразумение. „Капитал” пресмята, че до момента „Белене” е струвал на България над 2 млрд. евро, а довършването ще излезе поне 10. След решението за размразяване на проекта ще се наемат нови архитект-инженер, консултанти и други компании, които при ново фиаско може да заведат дела. Рестартът трябва да стане с оборудването, което друг арбитраж присъди България да купи от Русия за над половин милиард евро.    ", "date": "2018.09.17", "title": "Осъдиха България за десетки милиони евро заради спирането на АЕЦ „Белене”"}
{"url": "http://www.classa.bg/%D1%81%D0%B2%D1%8F%D1%82/item/387321-%D0%BD%D0%BE%D0%B2%D0%B0-%D0%B4%D1%8F%D1%81%D0%BD%D0%B0-%D1%81%D0%B8%D0%BB%D0%B0-%D1%81%D1%80%D0%B5%D1%89%D1%83-%D0%B5%D0%B2%D1%80%D0%BE%D0%BF%D0%B0", "text": "Евродепутатите на Орбан, плюс тези на Льо Пен, Герт Вилдерс, Найджъл Фараж и сие... Десните популисти в Европа набират сила, а класическите партии се топят.  Какво ще се случи, ако Макрон не успее да създаде противовес?             Едно е ясно. Партийният състав на Европарламента, който и сега е доста пъстър със своите осем фракции или групи, ще стане още по-необозрим след изборите през май 2019 година. В много части на Европа популистките партии засилват влиянието си, а класическите партии се топят. В момента фракцията на християндемократите от Европейската народна партия (ЕНП) все още е най-голямата в Страсбург. Тя разполага с 218 от общо 751 депутати. Това обаче може да се промени, защото тя има сериозни проблеми с 12-те депутати от унгарската партия „Фидес\". Търканията във фракцията на ЕНП се засилиха допълнително, след като Европарламентът откри наказателна процедура срещу Унгария. Председателят на фракцията - германският депутат от ХСС Манфред Вебер - не желае да изхвърли хората от „Фидес\" от фракцията, но и той гласува за откриването на наказателната процедура. На въпрос дали „Фидес\" все още има място в неговата фракция, Вебер дава уклончив отговор. \"През изминалите години унгарският парламент винаги беше готов на компромиси. Днес виждаме, че това вече не е така. Затова имаме нужда от диалог на ново равнище\", каза Манфред Вебер в разговор с ДВ. Той иска да изчака резултата от този \"диалог\", тоест от наказателната процедура, приета от Европейския съвет. Този резултат обаче ще стане известен чак след изборите през май 2019. Дотогава във фракцията е в сила нещо като примирие между двата лагера в ЕНП.   Орбан не е сам   Партията на Виктор Орбан обаче не е изцяло изолирана. Много християндемократи от Испания, Австрия, Италия, както и някои членове на баварския ХСС, гласуваха против наказателната процедура. Унгарският премиер Орбан, който е и лидер на „Фидес\", остро критикува лидерските качества на председателя на фракцията Вебер, но засега не показва желание да напусне фракцията на „Фидес\" или на ЕНП. Британският евродепутат и привърженик на Брекзита Найджъл Фараж беше предложил на Орбан да създадат нов клуб на противниците на ЕС. Орбан все още отклонява това предложение. \"Найджъл Фараж е най-блестящият оратор в Европарламента. Интелектуална радост е да го слушаш. Ние обаче няма да приемам неговата покана, защото принадлежим към ЕНП\", заяви Орбан. Унгарският националист поне засега явно иска да остане при християндемократите. Председателят на „Австрийската партия на свободата\" Хайнц-Кристиан Щрахе се стреми към създаването на нови мнозинства в Европарламента - с помощта на други десни партии като десните популисти на Марин Льо Пен, \"Алтернатива за Германия\", партията \"Шведски демократи\", както и холандската „Партия на свободата\" на Герт Вилдерс.   Засега Манфред Вебер председателства най-многобройната фракция - тази на ЕНП   В тази група може да се включи и дяснорадикалната \"Северна Лига\" на Матео Салвини, която вероятно ще спечели няколко мандата в бъдещия Европарламент. Подобна дясна фракция би могла да стане доста голяма и дори да измести намиращите се на второ и трето място по численост фракции на социалдемократите и национал-консерваторите. Като добър стратег, Виктор Орбан засега се въздържа от участие в подобни игри. По повод последната приятелска среща с Матео Салвини той каза: \"Моето отношение към господин Салвини няма нищо общо с партийната политика. Ние си сътрудничим на правителствено равнище. Тук не става дума за партии\".   А ляволибералните сили?   В ляволибералния лагер на Европарламента също се забелязва раздвижване. Поддръжниците на ЕС залагат на това, че френският президент Еманюел Макрон ще даде тласък на дебата за Европа, както стори в своята предизборна кампания. Макрон се договори с лидера на либералната фракция (АЛДЕ) Ги Верховстат да създадат обща голяма либерална фракция. Неясно обаче остава колко депутати ще изпрати в бъдещия Европарламент движението на Макрон. В момента либералите са едва четвърта по големина фракция - те разполагат с 68 евродепутати. Именно те обаче биха могли да наклонят везните в една или друга посока, когато става дума за гласуване на конкретни решения. Тиери Корние е френски либерал и подкрепя Еманюел Макрон, макар и да не членува в неговата партия. \"Мисля, че на следващите избори десните ще се представят много силно. Затова е важно и ние, поддръжниците на Европа, да се представим силно\", каза той в Страсбург. Според френския либерал, би трябвало да се създаде обща либерална фракция с Еманюел Макрон. „Това няма да е вече известната ни АЛДЕ, а нещо ново. Макрон ще спечели на своя страна белгийци, италианци, германци и други, за да се създаде нова формация - една нова група\", казва той. Според него, не е толкова важно дали тази нова формация около френския президент Макрон ще издигне свой основен кандидат за президент на Еврокомисията. \"Най-важното сега е всички леви и всички центристки сили да са обединят срещу десните популисти\", твърди Корние.", "date": "2018.09.17", "title": "Нова дясна сила срещу Европа?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387317-%D1%81%D1%82%D1%80%D0%B0%D0%BD%D0%BD%D0%B8%D1%8F%D1%82-%D0%B0%D1%80%D0%B5%D1%81%D1%82-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%E2%80%93-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0%D1%82%D0%B0-%D0%BF%D1%80%D0%BE%D1%81%D1%82%D0%BE%D1%82%D0%B8%D1%8F-%D0%B8%D0%BB%D0%B8-%D0%BD%D0%B0%D0%B3%D0%BB%D0%BE-%D0%BF%D1%80%D0%B8%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B8%D0%BB%D0%B8-%D0%B8-%D0%B4%D0%B2%D0%B5%D1%82%D0%B5", "text": "Не, не е най-важното какви документи са горили от фирмата, която е обект на разследване от журналисти. Рано или късно нещо ще излезе наяве. Случката вдигна шум за злоупотреба с еврофондове и от ЕК със сигурност ще поискат проверки. Но арестът на двама журналисти, единият от които румънец, отразен от големи медии по цял свят, изкара наяве два факта, показателни за бойкоборисовия режим, както трябва да се нарича управлението на България в последните 10-ина години.       Първо – повсеместна полицейска простотия и невежество, и в полицията, и в изпълнителната власт, и в прокуратурата. Колегите на премиера Борисов, завършили школата в Симеоново, както наричаха навремето висшето милиционерско уцилище, са посадени на високи постове на всички равнища в прокуратурата, съда изпълнителната и местната власт. Това е ковачницата на верните кадри на ГЕРБ. Оттам са излъчени сякаш най-наглите и най-простите, с извинение към почтените професионалисти, завършили там и работили в системата. Борисовият подбор е антиселекция. Краставите магарета се надушват. Второ – властта се чувства безнаказана и действа в пълен синхрон с медиите. Те са под контрол и обслужващи. За този арест можеше и да не научим, ако не беше отразен като водеща новина във всички румънски телевизии, и от агенции като „Асошиейтед прес”, съобщен и от световни медии като „Ню Йорк таймс” и „Вашингтон пост”. Първия ден телевизиите в България премълчаха, а после смотаха случая в късните новини. След като стана световно събитие, се заеха да спасяват авторитета на властта, като дадат думата на шефа на ГДБОП, на главният секретар на МВР (номиниран за министър) и на министъра в оставка. В. „24 часа” с трогателно усилие бърше изцапания задник на властта, по случая с арестуваните журналисти. Имало политически сценарий, пише вестникът. Трагедия… Като си прост и арестуваш без да мислиш, какъв тук сценарий? Какъв сценарий щеше да е, ако не бяха ги арестували? Значи, за световни медии арест на журналисти е скандал, за българските бърсалки на задници било сценарий? И ето какво каза пред камерите директорът на ГДБОП Ивайло Спиридонов:  „Бяха отведени в районното управление за установяване на тяхната самоличност. И след като беше установена самоличността и им бяха снети обяснения какво правят в района, същите бяха освободени.” Става дума за арест на двама журналисти, въпреки че са показали служебни и лични карти. Поставени са им белезници и не са ги откопчали два часа. Иззели са им телефоните. Задържани са в полицията повече от 4 часа, без да им дадат право да се обадят по телефон, както изисква законът. На това главният секретар на МВР Младен Маринов даде следното обяснение, също пред камерите:  „Случаят е докладван в прокуратурата в Радомир и има образувано досъдебно производство. Колегите продължават работа по установяване на всички факти и обстоятелства. Сигналът е постъпил в ГДБОП, те са работили съгласно инструкциите. Това е което мога да ви кажа.” Съгласно инструкциите ГДБОП арестува сред полето двама журналисти, които преди това те са изпратили писмен сигнал до същата служба, че на това място карат и горят документи, за да прикрият корупция с еврофондове. Вече са проследили извършителите, видели са къде горят, и са предупредили ГДБОП, както би трябвало в една правова държава. Но ГДБОП идва на мястото и закопчава журналистите с белезници. Съвсем излишно действие. Според инструкциите, както казва главният секретар на МВР. Дали са искали да прикрият горенето или от чиста простотия? Изглежда и двете… Защото, ако искаха да прикрият незабелязано, щяха да отведат журналистите, да им се извинят и да ги пуснат с обяснения, че оттук нататък ще действа ГДБОП. Вместо това им слагат белезници и ги държат затворени, за да стане скандал, чут и по света. Ето какво пише сайтът „Биволъ”, чиито журналисти бяха арестувани: „Още в деня на публикацията #ДжиПиГейт предупредихме МВР, че от сградата на „Джи Пи Груп” на „Черни Връх” се изнасят документи. И какво мислите, че стана? Нищо. Два дни изнасяха и горяха документацията без нула внимание от компетентните органи. Сами проследихме къде я горят. Уведомихме МВР и колегите Димитър Стоянов и Атила Биро тръгнаха натам. В полето до Радомир, към 8 вечерта, полицаите изскочиха от храстите, тръшнаха ги, закопчаха ги с белезници и им взеха телефоните.  Следва пълен полицейски абсурд. Три часа полицаите установяват кои са, макар колегите да са се легитимирали веднага като журналисти. Установяват, но не им връщат телефоните. На втория час без връзка с тях от редакцията започваме да звъним. От полицията в Радомир и в Перник ни отказват информация къде са и какво става с тях. От София получаваме информация, че не били задържани, а отведени за обяснения в Радомир. Това се оказа невярно, има протоколи за задържане. Намесва се румънският консул и посред нощ тръгва към Радомир. Чак в 4 сутринта възстановихме връзката с колегите. Кому беше нужен този среднощен екшън? Защо МВР не спазва правата на хората да направят едно телефонно обаждане и да се изясни ситуацията. Защо ни излъгаха, че не били задържани?” От фактите става ясно, че за ареста са уведомени хора от властта на най-високо равнище, най-вероятно и самият премиер Борисов е издал лично нареждания Защото „Биволъ” е научил от София, а не от местните полицейски власти, че са задържани двамата журналисти. Главен секретар на МВР казва, че ГДБОП действа по инструкциите. Главният секретар като елементарен милиционер със сигурност е докладвал по-нагоре. Още повече, че параноята на властта вижда сценарии зад всяко действие в последните дни. Обслужващите вестници като „24 часа” и сайтове като „Пик” и „Блиц” пишат за сценарии… В нормална държава шефът на ГДБОП и главният секретар на МВР, когото готвят за министър, ще подадат оставки. При сегашният режим, обаче, оставките се решават от Бойко Борисов. Никой не подава оставка сам, големите медии са на каишка в ръката на Борисов, не виждат нищо скандално в този арест, макар да става дума за техни колеги.", "date": "2018.09.17", "title": "Странният арест на журналистите – полицейската простотия или нагло прикриване на корупция? Или и двете"}
{"url": "http://www.classa.bg/%D1%81%D0%B2%D1%8F%D1%82/item/387318-%D0%B4%D0%B5%D1%81%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-lehman-%D1%80%D0%B0%D1%81%D1%82%D0%B5-%D0%B4%D0%B5%D0%BB%D1%8A%D1%82-%D0%BD%D0%B0-%D1%81%D0%B5%D0%BD%D1%87%D0%B5%D1%81%D1%82%D0%BE%D1%82%D0%BE-%D0%B1%D0%B0%D0%BD%D0%BA%D0%B8%D1%80%D0%B0%D0%BD%D0%B5", "text": "Десет години след избухването на финансовата криза, предизвикана от срива на Lehman Brothers Holdings Inc., мнозина твърдят, че комбинацията от научени уроци и регулаторни мерки е направила банките много по-защитени от срив, отколкото когато и да е било преди. Въпреки това нараства частта от финансовата екосистема както по размер, така и по важност, която може да бъде определена като сенчесто банкиране, където няма нито прозрачност, нито регулации, пише Bloomberg  по повод десетата годишнина от фалита на Lehman Brothers. Странното е, че това отчасти е умишлено. Една от основните цели на регулациите, които се появиха след финансовата криза, бе да предпази банките от сривове, ограничавайки най-големите от рискови видове търговия и банкиране. Този бизнес бе оставен за група финансови фирми, за които се смяташе, че са прекалено малки, за да са от значение. И тази схема проработи. Но десетилетие по-късно ситуацията е още по-лоша – пазарът е още по-непрозрачен и потенциално дестабилизиращ, както системата от извънборсови деривати, които скриха трилиони долари опасни заеми в навечерието на финансовата криза. Погледнете директното кредитиране – един от най-горещите сектори на Wall Street в момента. В края на 2007 г., когато Lehman Brothers все още беше жив, но нещата не вървяха по план, общата сума, отпусната от небанкови институции, беше малка, може би няколко милиарда долара. Сега частните капитали, хеджфондовете, както и други специализирани фирми се надпреварват да стартират механизми, които отпускат средства директно на компании с високо ниво на ливъридж, ниско кредитно качество и често за финансиране на изкупувания. Инвеститорите, които виждат възможност за двуцифрена възвръщаемост, искат да се възползват от нея, а единичните заеми могат да достигнат до 1 млрд. долара. Целият пазар на частен дълг е достигнал 754 млрд. долара, по данни на изследователската фирма Preqin. Директното кредитиране представлява около една трета от тази сума, но е и най-бързо нарастващата част, привличайки 45 млрд. долара допълнителни инвестиции само от началото на тази година. Това обаче е значително по-малко от 10-те трилиона долара в ипотечни кредити, които притежаваха американците преди десетилетие. Но рисковата част, основният виновник за кризата с имоти, беше в размер на само 1,3 трлн. долара, въпреки че това не включваше всички деривативни инвестиции, които бяха обвързани с рисковите ипотеки, разпалващи проблемите. В същото време вградена в системата е и практиката за дълг върху дълга. Много от тези фондове за директно финансиране са използвали кредит, за да финансират операциите си, поне веднъж, а някои и повече. Според проучване на търговската група Alternative Credit Council от миналата година 10% от фондовете за частен дълг са били финансирани с кредит 1,5 пъти или повече, а някои дори и 10 пъти. В същото време 9% от допитаните мениджъри отбелязват, че предпочитат да не разкриват подобна информация, подчертавайки колко малко е известно за този пазар. Допълнителни 250 млрд. долара, или дори повече, активи в директно финансиране, са подкрепени от големи банки, които са основни кредитори на фондови компании и тези, които регулаторите искат извън този сегмент на пазара на кредити. Компанията за инвестиционен мениджмънт Oaktree, която е и една от първите за директно кредитиране, наскоро предупреди, че заемите в този сегмент изглеждат „разтегнати“. „Това е подобно на тенденциите, които наблюдавахме преди финансовата криза“, посочва главният изпълнителен директор на Oaktree Strategic Income Corp. и Oaktree Specialty Lending Corp Едгар Лий. Според него в сделките, които е наблюдавал, често се случва компаниите да заемат до шест пъти своя паричен поток. Той обаче често пъти е коригиран. Дават се частни заеми на частни компании от сенчести кредитори и никой реално не разполага с данни за измерването на тези черни дупки или докъде могат да доведат те. Всичко, което знаем, е, че те са много по-големи и тъмни, отколкото са били преди. Финансовата криза изясни два проблема. Твърде големите, за да се провалят банки, посредством засилен контрол и регулации, без съмнение представляват много по-малък риск за финансовите системи, отколкото преди кризата. Но това, на което кризата също трябваше да ни научи, е, че невидимото на финансовите пазари е това, което реално може истински да наранява. Следващата криза е повече от вероятно да тръгне именно от сенчестото банкиране. И може би тогава ще си научим урока.", "date": "2018.09.17", "title": "Десет години след падането на Lehman расте делът на сенчестото банкиране"}
{"url": "http://www.classa.bg/%D1%81%D0%B2%D1%8F%D1%82/item/387319-%D1%89%D0%B5-%D0%BD%D0%B0%D0%BB%D0%BE%D0%B6%D0%B8-%D0%BB%D0%B8-%D0%B5%D0%B2%D1%80%D0%BE%D0%BF%D0%B0-%D0%BF%D0%B5%D1%80%D0%B8%D0%BE%D0%B4%D0%B8%D1%87%D0%BD%D0%B8%D1%82%D0%B5-%D0%B5%D0%BC%D0%B8%D1%81%D0%B8%D0%BE%D0%BD%D0%BD%D0%B8-%D1%82%D0%B5%D1%81%D1%82%D0%BE%D0%B2%D0%B5-%D0%BF%D1%80%D0%B8-%D0%BF%D1%80%D0%B5%D0%B2%D0%BE%D0%B7%D0%BD%D0%B8%D1%82%D0%B5-%D1%81%D1%80%D0%B5%D0%B4%D1%81%D1%82%D0%B2%D0%B0", "text": "Много градове в Европа имат сериозни проблеми с надвишаването на сегашните ограничения за замърсяване на въздуха. Много от тях дори обмислят забрана за дизеловите автомобили, за да се справят с тази негативна тенденция, пише вицепрезидентът на Международната комисия за инспекция на превозните моторни средства CITA Герхард Мюлер, цитиран от Euractiv. В този контекст европейското законодателство има уникален и много ефективен инструмент за откриване на превозни средства, отделящи големи количества вредни газове: периодичният контролиран тест за отделени вредни емисии.      Този метод идентифицира повреди или манипулиране на емисионните системи при превозните средства, като принуждава собственика да извърши ремонт или да извършва редовни прегледи. За съжаление, сегашният периодичен тест вече не е ефективен при новите дизелови и бензинови превозни средства. Текущата процедура е разработена преди повече от 25 години и е била само отчасти приета при производството на съвременните автомобили. В резултат на това тестът не може да установи манипулация или дори обикновено влошаване при отделянето на вредни газове. На практика това означава, че милиони превозни средства в Европа, които продължават да се движат по пътищата, замърсяват въздуха с количество парникови газове, много по-високи от допустимото. Европейската комисия (ЕК) изчислява, че само 5% от тези превозни средства са отговорни за най-малко 25 на сто от всички емисии, отделяни от двигателите с вътрешно горене. Според Мюлер ако Европа успее да открие всички подобни автомобили с нов периодичен тест, замърсяванията биха били съществено ограничени. Изследването на CITA, проведено из цяла Европа, показва, че в краткосрочен план би било много по-полезно, ако се въведе задължителен тест, който да изчислява количеството отделени вредни газове в комбинация с по-строги ограничения при отделянето на азотни оксиди от дизеловите коли и фини прахови частици от бензиновите двигатели Това може да се добави към сегашните тестове. Германия, например, въвежда задължителните проверки от тази година. Те трябва да важат, както за дизеловите двигатели, така и за превозните средства, задвижвани чрез бензин. Според направен анализ върху ползите от налагането на подобен тест, новите проверки биха увеличили минимално разходите на притежателите на превозни средства. Дори  ако оборудването за този тест поскъпне, най-същественият разход ще бъде свързан със заплащането на служителя (инспектора), който извършва проверката. Ако успеем да подобрим качеството на въздуха в градовете чрез подобни мерки, превръщайки това в дългосрочна тенденция, автомобилите с двигатели с вътрешно горене ще могат да останат най-разпространените и използвани превозни средства, запазвайки своята преднина пред набиращите скорост екологично чисти електрически автомобили.", "date": "2018.09.17", "title": "Ще наложи ли Европа периодичните емисионни тестове при превозните средства?"}
{"url": "http://www.classa.bg/%D1%81%D0%B2%D1%8F%D1%82/item/387320-%D0%B3%D1%8A%D1%80%D1%86%D0%B8%D1%8F-%D1%81%D0%BF%D0%B8%D1%80%D0%B0-%D0%B4%D0%B0-%D0%B7%D0%B0%D1%82%D1%8F%D0%B3%D0%B0-%D0%BA%D0%BE%D0%BB%D0%B0%D0%BD%D0%B8%D1%82%D0%B5", "text": "Ниските заплати гонят много хора от Гърция. Те рядко се връщат, защото в чужбина печелят по-добре. Премиерът Ципрас обещава по-ниски данъци и по-високи заплати.  Хората трябвало да усетят вече ефекта от реформите.             Червено-бяло-сини знамена се веят по централната в Солун улица „Егнатия\". След почти цяло десетилетие на икономическа криза в Солун отново се проведе Международното търговско изложение (до 16.9). Страна на фокус този път бяха САЩ. Премиерът Ципрас говори за \"нова ера\" в присъствието на американския министър на търговията Уилбър Рос. Той от своя страна похвали Гърция за усилията ѝ. Гръцките изложители обаче гледат скептично на похвалите от чужбина. \"Не вярвам, нещо да се промени. Тези приказки ги слушаме отдавна. А днес дори е по-лошо\", споделя служителка на фирма за хранителни стоки. Казва, че заплатите са лоши, а животът - твърде скъп. Тя не вярва, че скоро ще настъпи подобрение.     По традиция гръцкият премиер представя икономическата програма за следващата година при откриването на Солунското търговско изложение. За Ципрас, който догодина трябва да се яви на избори, ситуацията е доста трудна. \"Три години след трудно постигнатото споразумение с кредиторите, мога за първи път със сигурност да кажа, че взехме правилното решение\", заяви той, визирайки референдума от 2015 , на който повече от 60 процента от гърците гласуваха против третата кредитна програма. По-късно Ципрас обаче се споразумя с Тройката, против волята на избирателите. Оттогава насам той има реноме на надежден политик сред европейските партньори. Имиджът му сред гърците обаче пострада. \"Нашата страна отново се изправи на собствените си крака\", възторжено обяви Ципрас, докато в центъра на Солун полицията се опитваше да усмири демонстрантите със сълзотворен газ. Националистите протестираха срещу компромиса в спора за името на Македония. Синдикатите пък демонстрираха срещу безработицата и политиката на икономии.   Обещания за инвестиции и по-ниски данъци   Търговското изложение в Солун стана повод за оптимистични прогнози   Алексис Ципрас обещава инвестиции в дигиталните технологии и в класическите сектори на икономиката – най-вече в туризма и селското стопанство. Говори за по-високи заплати и обявява, че няма да има по-нататъшни съкращения на пенсиите. Предвидено било също да се намали наполовина омразният данък върху собствеността. Обещава още намаляване на корпоративния данък от 29 на 25 процента и намаляване на ДДС от 24 на 22 процента. Скъпите пенсионни и здравни осигуровки за предприемачите също щели да бъдат намалени. \"В Гърция сме се наслушали на обещания, а дела - не сме видели\", казва ядосано Никос Гиурис. Той е собственик на дизайнерска и информационна агенция в Солун. Бизнесът му върви добре, но високите данъци изяждат голяма част от печалбите. Кризисните години са били тежки и за Павлос Теркенлис. Той е собственик на една от най-големите пекарни в страната, в която работят над 450 души. \"Основният проблем за нес беше крайно ниската покупателна способност в Гърция. Освен това банковата система се срина изцяло. Никой не знаеше, какво ще донесе следващият ден\", споделя той. За разлика от Никос Гиурис, Теркенлис има постоянна клиентела от десетилетия насам. Той разказва как е успял да преодолее кризата. \"В трудните години инвестирахме пари в нашето предприятие, вместо да пестим\", казва той. Павлос Теркенлис казва, че последните години са приучили гърците да гледат по-реалистично на нещата. Той приканва Атина да преосмисли фискалната си философия. \"Трябва да наказват данъчните измамници, но и да насърчават хората, които се държат коректно. Честността трябва да се отчита\", казва той.   Нов интерес към Балканите   Освен данъчни облекчения, Ципрас е замислил и друго. От няколко години той се опитва да подобри отношенията със северните съседи, за да засили икономиката в региона. \"Солун може да стане икономически център на Балканите, заради стратегическото си положение\", въодушевено обявява премиерът. Дали обаче това автоматично означава икономически разцвет? Председателят на Сдружението на индустриалците в Северна Гърция Атанасиос Савакис знае, че само с търговия благоденствие не се постига. \"Балканите са естествен пазар за региона на Северна Гърция. Нашите фирми вече са свързани с всички балкански страни. Също и с Македония\", казва той и настоява за по-ниски данъци и по-високи заплати. \"Ние имаме голям потенциал, но висококвалифицираните специалисти ни обръщат гръб и заминават за чужбина. Обикновено не се завръщат никога, защото на Запад печелят много по-добре\", заключава той.", "date": "2018.09.17", "title": "Гърция спира да затяга коланите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387311-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%81%D1%82%D0%B8-%D1%81%D0%B5-%D0%BF%D1%80%D0%B8%D1%81%D0%BC%D1%8F%D1%85%D0%B0-%D0%BD%D0%B0-%D1%81%D0%B2%D0%BE%D1%8F-%D0%BA%D1%80%D0%B0%D1%81%D0%B8%D0%B2%D0%B0-%D0%BA%D0%BE%D0%BB%D0%B5%D0%B6%D0%BA%D0%B0-%D0%B8-%D0%B0%D0%BD%D0%B3%D0%B5%D0%BB-%D0%BD%D0%B0-victoria-s-secret-%D0%B8-%D1%81%D1%8A%D0%B6%D0%B0%D0%BB%D0%B8%D1%85%D0%B0-%D0%B6%D0%B5%D1%81%D1%82%D0%BE%D0%BA%D0%BE", "text": "Гледайки 34-годишната Линдзи Скот, човек трудно може да повярва, че освен модел на Victoria's Secret, красавицата е и професионален програмист. Нейни колеги също не повярваха на това и я подложиха на унищожителни подигравки в мрежата. Но явно те не са чували поговорката: „Който се смее последен, се смее най-добре\". Наскоро в Инстаграм се появи снимка на Линдзи от последното й дефиле за Victoria's Secret. Текстът към кадъра гласеше, че това момиче борави успешно с няколко езика за програмиране.      Постът веднага предизвика бурната реакция на десетки нейни колеги, които побързаха да поставят самонадеяната самозванка на мястото й. „О, да, тя може да напише Hello, World\", отбелязва anonymous_programmer_. „Що за глупости\", пише siamak.toxsec.      Критиците, които не са си направили труда да проверят чия фотография коментира, веднага бяха наказани за немарливостта си от Линдзи. Младата дама започнала да изтъква заслугите си. Оказало се, че красавицата е един от водещите отговорници за програмното обезпечение на водеща американска компания. Тя е завършила Масачузетския технологичен институт и заема топ позиции на сайта Stack Overflow.      „Гледайки коментарите ви, разбирам защо жените не проявяват интерес към работа в областта на технологиите\", отбелязва Скот.      На профила си в Инстаграм тя признава, че не обича да се хвали, но в случая не е успяла да се сдържи заради високомерното отношение на коментаторите към нежния пол. Хиляди потребители я подкрепиха с лайкове и коментари.      А колегите й програмисти сигурно в момента си скубят косите, защото се оказва, че идеалната жена съществуват, но те са успели да се скарат с нея.", "date": "2018.09.17", "title": "Програмисти се присмяха на своя красива колежка и ангел на Victoria's Secret и съжалиха жестоко"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387312-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Бъдете по-внимателни, ако имате намерение да направите нещо необичайно с парите си. Иновативните ви действия може да предизвикат както положителни резултати,така и проблеми. Имайте предвид, че без значение как се развиват финансовите ви въпроси, сега не може да разчитате само на себе си - трябва да си сътрудничите с другите (пари назаем, например). ТЕЛЕЦ ( 21 април - 21 май )  Личните ви навици, образованието, физическото състояние до голяма степен ще определят поведението ви днес. Сега може да се изкушите да тръгнете срещу общественото мнение. За да защитите интересите си, имате много възможности - опитайте се да изберете най-благородните и практични от тях. БЛИЗНАЦИ ( 22 май - 21 Юни ) Днес може да получите средства за някои конкретен проект или подкрепа от авторитетен човек. Сега няма да е най-доброто време за вземане за всякакви рационални решения или планове. Може интуитивно да потърсите усамотение или да се опитате да намерите сигурност в собствения си дом .   РАК ( 22 юни - 23 юли ) Гледайки в бъдещето си, може да видите някои хубави възможности . Вие не сте прекалено уплашени от трудностите и сте готови да направите големи усилия за постигане на някои от далечните ви цели. Все пак, въпреки обещаващите перспективи за напредък, ще сте склонни да се притеснявате интуитивно за финансовата страна на нещата. ЛЪВ ( 24 юли - 23 август ) Ако сте установили емоционални и топли отношения с вашите колеги или шефове, постигането на професионалните ви цели, няма да изглежда невъзможно. Освен това, ако вашите планове или дейности предполагат взаимодействие със семейството, нещата ще изглеждат още по-добри за вас. ДЕВА ( 24-ти август - 23 септември ) Днес ще е благоприятен ден за вас. Денят е добър за вдъхване на нов живот на вашите любовни, сексуални или семейни отношения. Взаимодействието с децата и грижите за тях, може ви донесе хармонията, която ви е липсвала. ВЕЗНИ( 24 септември - 23 октомври) Днес ще трябва да се съобразите с интересите на своя партньор в живота. Може наистина да се възползват от съветите им, когато става въпрос за вашето семейство, дом, лични отношения и т.н. Двамата лесно ще достигнете до взаимно разбиране, особено на емоционално ниво. Бъдете внимателни, когато се занимавате с пари, инвестиции, спестявания и приходи.   СКОРПИОН ( 24 октомври - 22 Ноември ) Днес може само да ви се завижда за изобилието от връзки, богатото въображение и богатството на възможности, който ще са на ваше разположение. Въпреки това, нещата изглеждат по-различни отстрани и може да не се съгласите с това. В крайна сметка, вие трябва да изберете от разнообразието от възможности, които съществуват за вас сега.   СТРЕЛЕЦ ( 23 Ноември - 21 Декември ) Днес ще е един хубав ден за вас. Ще бъдете напълно удовлетворени от развитието на нещата, ако разчитате на себе си и взимате самостоятелни решения. Може да постигнете много, за необходимата ви хармония с близките хора, децата и роднините. КОЗИРОГ (22 Декември - 20 януари ) Това е един добър ден за хармонизиране на отношенията с вашите близки. Ако слушате вътрешния си глас и се съобразявате с нуждите на другите, няма да се сблъскате с някакви сериозни проблеми. Може да получите тайна щедра помощ от роднина или напротив, да предложите психологическа или финансова подкрепа на семейството си.  ВОДОЛЕЙ ( 21 януари -  19  февруари ) Днес няма да е лошо време за вас: заобиколени от вашите близки, сърцето ви може да се разтопи, умът ви да се отпусне и да се почувствате по-защитени. Въпреки това, чувствата ви в този момент ще са доста силни и отрицателните емоции, също ще са толкова възможни, както и положителните.   РИБИ ( 20 февруари - 20 март ) Това е ден за забавление, комуникации, обмен на идеи и новини. Прекомерното натоварване няма да е подходящо. Все пак, това не е най-подходящият момент за изграждане или изясняване на взаимоотношения. Въздържайте се да действате като посредници или гаранти.", "date": "2018.09.17", "title": "Дневен хороскоп 17 септември"}
{"url": "http://www.classa.bg/%D1%81%D0%B2%D1%8F%D1%82/item/387313-%D0%BD%D0%BE%D0%B2%D0%B0-%D0%BA%D1%80%D0%B8%D0%B7%D0%B0-%D0%BE%D1%87%D0%B0%D0%BA%D0%B2%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%BF%D0%B0%D0%B7%D0%B0%D1%80-%D0%BD%D0%B0-%D0%BD%D0%B5%D1%84%D1%82", "text": "Нова криза очаква световния пазар на нефт заради намаляването на добивите във Венецуела и Иран. За това предупреждава в своя нов доклад международната енергийна агенция (МЕА) и прогнозира увеличаването на цените над 80 долара за барел. „Сега ние навлизаме в много сложен момент за пазара на нефт. Ситуацията с добива на нефт във Венецуела може да се влоши по-бързо, отколкото се очакваше, конфликтите в Либия може да се възобновят и останаха само 54 дни до момента, когато купувачите на иранския нефт трябва да решат дали да продължават да правят това под заплахата от санкции. Остава да чакаме ще могат ли производителите да заместят тези обеми.     Всичко това ще стане изпитание за ценовия диапазон 70-80 долара за барел, който се установи през април. Всичко силно се усложнява“ - пишат в отчета за експертизата на МЕА. Венецуелското производство може да падне от 1,24 млн. барела в денонощие през август до 1 млн. барела в края на годината. Добивът от зрелите кладенци в страната се съкращава със стремителни темпове въпреки всички усилия на държавната корпорация PDVSA. Освен това апгрейдърите (установки, довеждащи качеството на тежкия нефт до стоково състояние), управлявани в рамките на съвместните предприятия с чуждестранни компании, разположени в нефтения пояс на Ориноко, излизат от строя и не работят на пълна мощност. Аналитиците на МЕА по-рано отбелязваха, че ако намаляването на нефтените добиви не беше толкова силно, а Венецуела изпълняваше условията на сделката с ОПЕК+ по съкращаване на производството на нефт на 100%, а не 849% както се оказва през юли, то общото ниво на спазване на съглашението от страните-износителки на нефт би съставил не 121%, а само 61%. Получава се, че Венецуела, разкъсвана от жестока икономическа криза, където инфлацията е хиляди проценти, неволно е помогнала на много участници в сделката ОПЕК+ да запазят имиджа си. Но по-нататъшното съкращаване на нейните добиви няма да могат да бъдат компенсирани. Наистина нарастването на търсенето на нефт в близките две години може да се забави на фона на високите цени на бензина, отбелязват аналитиците на МЕА. Например потреблението на гориво в САЩ е в стагнация, а в Европа през тази година то се оказа даже по-ниско отколкото през миналата. Същото става и в Япония. „Що се отнася до 2019 година, то нашата прогноза за ръста може да се намали предвид обезценяването валутите на редица страни по отношение на долара, което повишава стойността на вноса на енергийни ресурси. Риск за търсенето представлява също ескалацията на търговските войни“ - заключават в агенцията.   Превод: М.Желязкова", "date": "2018.09.17", "title": "Нова криза очаква световния пазар на нефт"}
{"url": "http://www.classa.bg/%D1%81%D0%B2%D1%8F%D1%82/item/387314-bloomberg-%D1%81%D0%B0%D1%89-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8%D1%85%D0%B0-%D1%80%D1%83%D1%81%D0%B8%D1%8F-%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%C2%AB%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-%E2%80%94-2%C2%BB", "text": "САЩ предупредиха Русия за възможно въвеждане на санкции, насочени срещу газопровода „Северен поток-2“. Както пише Bloomberg, министърът на енергетиката Рик Пери призова Русия да бъде \"отговорен доставчик“ и да престане да използва природните ресурси с цел оказване на влияние върху политиката. САЩ предупредиха Русия за това, че могат да изпълнят заплахата си и да въведат санкции във връзка с изграждането на газопровода „Северен поток-2“. Както пише Bloomberg, на въпроса за това могат ли САЩ да прибягнат до ограничения, насочени срещу „Северен поток-2“ и други проекти, министърът на енергетиката Рик Пери отговори утвърдително. Но той подчерта, че би им се искало да не отиват твърде далече по въпроса за санкциите.     Както отбелязва изданието, Пери призова Русия да бъде   и да престане да използва природните ресурси с цел оказване на влияние на политиката. Той добави, че САЩ се обявяват против изграждането на този газопровод, защото това ще доведе до съсредоточаване на две трети на доставките на руски газ в Евросъюза само в една точка. „Северен поток-2“ ще позволи на Русия да удвои обемите на доставките на природен газ в Германия по дъното на Балтийско море. Този проект трябва да стане главен маршрут на доставки на газ в Евросъюза и той вече успя да се превърне в болен въпрос в отношенията между САЩ и техните европейски съюзници. През юли президентът Доналд Тръмп разкритикува зависимостта на Германия от руските енергийни доставки, заявявайки, че тя е   на Москва. Кремъл отговори, че такава рязка критика на Тръмп е икономически мотивирана и представлява опит да се уреди продажбата на втечнен природен газ в Европа. Но по-късно Тръмп малко смекчи тона на своите заявления, казвайки, че САЩ са способни да се конкурират с руския газопровод.   Превод: М.Желязкова", "date": "2018.09.17", "title": "Bloomberg: САЩ предупредиха Русия за възможни санкции за «Северен поток — 2»"}
{"url": "http://www.classa.bg/%D1%81%D0%B2%D1%8F%D1%82/item/387315-metoo,-%D0%BD%D0%BE-%D1%81%D0%B0%D0%BC%D0%BE-%D0%BD%D0%B0-%D0%B4%D1%83%D0%BC%D0%B8-%D0%B2-%D1%81%D0%B2%D0%B5%D1%82%D0%B0-%D0%BD%D0%B0-%D0%BC%D0%BE%D0%B4%D0%B0%D1%82%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE%D1%82%D0%BE-%D0%BD%D0%B0%D1%81%D0%B8%D0%BB%D0%B8%D0%B5-%D0%BE%D1%89%D0%B5-%D0%B5-%D0%BF%D1%80%D0%BE%D0%B1%D0%BB%D0%B5%D0%BC", "text": "Вървящи по модния подиум, облечени в немислимо скъпи модни облекла, озарени от силна комбинация от грим и прожектори, моделите на Нюйоркската седмица на модата изглеждат бляскави, достойни за завист и сякаш дошли от един друг свят. Но реалността на модната индустрия е сурова. Но макар трудът им е реалният двигател, който задвижва различните седмици на модата по света, моделите са просто наемни служители, които трябва да се справят с множество проблеми, включително и с изключително високи нива на сексуален тормоз. Години наред за това се говореше само шепнешком, макар за обвиненията и клюките в бранша да се знае масово. И редица модели е трябвало да се справят с похожденията на множество влиятелни фигури в бранша, от които зависи развитието на кариерата на дадения модел. Сега обаче покрай движението #MeToo на темата вече се обръща внимание и работещите в бранша започват своя кампания - \"Работата ми не трябва да включва тормоз\".     \"Ако хората наистина разбираха какво се случва зад блясъка на бранша, те биха били ужасени\", коментира моделът Аби Лий пред Boston Globe през февруари. Колективно, тези модели - основно жени, но и мъже - отправиха доказуеми обвинения в сексуално насилие срещу поне 25 фотографи, агенти, стилисти, кастинг директори и други професионалисти от бранша, писа тогава Globe. Разбира се, всички посочени като насилници, отхвърлиха публично казаното срещу тях.     Междувременно през февруари се появи Instagram акаунтът @ShitModelMgmt, който публикува анонимен списък на сексуални насилници в света на модата. В него фигурираха имената на 290 души. Малко след това акаунтът призова последователите си да споделят историите си, свързани със сексуално насилие. Част от тези истории бяха качени като отделни публикации със скрити имената на подателите, но не и на нападателите. Впоследствие срещу жената, поддържащата профила на @ShitModelMgmt, бяха отправени заплахи за убийство - както срещу нея, така и срещу семейството й, което я принуди да премахне списъка. Въпреки всичко това модната индустрия продължава да позволява и дори мълчаливо да подкрепя обвинени в сексуално насилие личности като междувременно публично се изказва в защита на движението #MeToo активизма и подкрепата за правата на жените. На практика обаче на по покана на дизайнерите на предните редове на дефилетата седят (или директно участват в самото шоу) различни лица, над които висят подобни обвинения. Така например по време на скорошния Yellow Ball на Фарел Уилямс в Бруклинския музей, сред звездите, поканени да забавляват тълпата, беше и илюзионистът Дейвид Блейн, който е обвинен за два отделни случая на сексуално насилие, а порнозвездата Рон Джеръми дори се разходи по подиума на Нюйоркската седмица на модата. \"Облечен в изработен по поръчка кадифен костюм, прочутата знаменитост от филмите за възрастни демонстрира дизайни на Нина Атанасиу и позира за професионални снимки за колекцията Amore на Атанасиу. След шоуто на модния подиум, Джеръми присъства на афтърпартито в Leave Rochelle Out of It в Долен Ийст Сайд\", пише Page Six за участието на порно актьора. Същевременно обаче срещу него има множество обвинениея в сексуален тормоз, някои от които са отпреди повече от 30 години. На Джеръми дори му е забранено да присъства на събития на порно-бранша, но за сметка на това получава зелена светлина на седмицата на модата в Ню Йорк. Атанасиу не е отговорила на молбите от пресата за коментар. През юни, инстаграм знаменитостите Иън Конър и A$AP Bari, срещу които има множество обвинения от жени в различни сексуални посегателства, гордо заеха местата си на първия ред на две широко отразени модни дефилета в Париж. 25-годишният Конър беше фотографиран на дебютното дефиле на Върджил Абло на мъжката колекция на Louis Vuitton, докато 26-годишният Бари присъства на дефилето на Dior. Двамата по-късно бяха видени на първото модно дефиле на Alyx - нашумял бранд, собственост на Матю Уилямс, близък приятел на Абло и Кание Уест. Минаха цели пет дни, преди което и да е издание да спомене проблема с тези гости на предните редове на дефилетата и да разкритикува Louis Vuitton и Dior. New York Times дори публикуваха възхитени отзиви и за двете дефилета. В тяхната публикация Конър беше определен като Instagram феномен, но не се споменава обвиненията срещу него, въпреки че към момента има над 10 жени, които твърдят, че той се е възползвал или се е опитал да се възползва от тях. Като допълнение към проблемните гости на модните дефилета, когато фотографите Брус Уебър и Марио Тестино бяха обинени в сексуално насилие и тормоз, главният редактор на Vogue Анна Уинтур обяви, че спира за \"обозримото бъдеще\" сътрудничеството на списанието си (и всички останали под шапката на компанията Condé Nast медии) с тези редовни сътрудници. \"Не точно Time's Up (\"Дойде времето\") - по-скоро Let's Give It Time (\"Нека му дадем време\")\", отбеляза New York Magazine, като допълни, че \"За разлика от техните колеги в развлекателната индустрия, знаменитостите в модата скочиха в защита на обвинените\". Пример за това е едно от най-ключовите лица в модата днес - Карл Лагерфелд, който показа през април, че неговите възгледи директно се сблъскват с цялата вълна на #MeToo. Той отчетливо защити обвинения в сексуален тормоз стилист Карл Темплър, заявявайки, че не вярва и на дума от обвиненията срещу него. \"Някакво момиче се оплаква, че той се опитал да й свали гащите, и той моментално е отлъчен от професия, в която до момента е бил дълбоко уважаван. Ако една жена не иска да й свалят гащите, да не става модел! Може да стане монахиня, винаги ще се намери място за нея в някой манастир\", коментира разпалено Лагерфелд. И все пак желание за реални действия също има. През февруари 2018 статия в Glamour за начините, по които #MeToo се е отразило на Нюйоркската седмица на модата през този сезон, цитира Джеймс Скъли, \"елитен кастинг агент, работил с брандове като Carolina Herrera и Stella McCartney\". \"Брандовете най-после приоритизират включващия кастинг като водят открит диалог за коректното отношение към моделите - нещо, което стана възможно благодарение на движението #MeToo\", обяснява той. По негови думи тези инициативи включват обновяване на \"Здравната инициатива\" на Съвета на модните дизайнери на Америка (CFDA), така че тя да включва случаите на сексуален тормоз. Друга акция на CFDA e партньорство с The Model Alliance за създаване на по-безопасна работна среда за моделите в бекстейджа на модните дефилета. И все пак голяма част от медийното отразяване приоритизира повърхностни жестове пред реални мерки, наблягайки по-скоро на търсене на някакъв символизъм в дефилетата и загатвания за #MeToo, вместо да обърне внимание на реалните проблеми. И въпреки че със сигурност има какво да се каже и какво да се предаде като социален коментар в тези шоута, модата сякаш още остава вкопчена в статуквото и старите си нрави, които не търпят неподчинението на моделите, дори когато става въпорс за сексуален тормоз.", "date": "2018.09.17", "title": "#MeToo, но само на думи: В света на модата сексуалното насилие още е проблем"}
{"url": "http://www.classa.bg/%D1%81%D0%B2%D1%8F%D1%82/item/387316-%D0%BD%D0%B0%D1%86%D0%B8%D1%81%D1%82%D0%B8,-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8,-%D0%B5%D0%BA%D1%81%D1%82%D1%80%D0%B5%D0%BC%D0%B8%D1%81%D1%82%D0%B8-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D1%81-%D1%82%D0%B0%D0%B7%D0%B8-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Възкръсва ли фашизмът в Германия? Откъде се взеха толкова неонацисти в източните провинции? Репортерът на ДВ Бен Найт пропътува стотици километри, за да намери отговор на тези въпроси.  Ето неговите впечатления.           През изминалите седмици пропътувах цяла Германия – на местата, на които се срещали т.нар. нацисти. Бях в Кемниц, Кьотен и Шьонберг. Малки градчета, които доскоро много рядко попадаха в новините. Сега обаче оттам се говори за престъпления, демонстрации и контрадемонстрации. Дебатът за бежанците в Германия се изостри отдавна. Драматичните събития в Саксония и Саксония-Анхалт не са прекалено голяма изненада. И в двете източногермански провинции десните екстремисти привличат все повече хора на своя страна. Това, което видях там, ме смути. Неонацисти, държащи цветя в татуираните си юмруци, редом до истински опечалените граждани.     Понякога пресата представя събитията прекалено драматично. Връщайки се от командировка в Берлин, колегите ме поздравяват така, сякаш съм правил репортажи в сирийския град Алепо. В коментарите чета изречения за \"възкръсналия германски фашизъм\". И все пак: хора, които демонстрират редом с нацистите, нямат право да се оплакват, когато ги наричат нацисти. Журналистите могат да пишат само онова, което виждат.   Никой не се смята расист   Разговарях с много хора, участвали в демонстрациите на десните екстремисти, организирани от „Про Кемниц\" и „Алтернатива за Германия\". Един мъж, израснал в ГДР, ми разясни, че съм \"елитарен представител на конформистката преса\". Той твърди, че моята журналистическа работа не се различавала \"ни най-малко от партийната пропаганда на бившата ГДР\", а моята \"шефка\" Ангела Меркел била нова версия на диктатора Хонекер. Когато германците чуят обвинение в нацизъм, изпадат в такава ярост, че всякакъв по-нататъшен разговор става невъзможен. Едва ли ще се намери германец, който сам да се причисли към неонацистката субкултура. Привържениците на ислямофобското движение „Пегида\" например просто игнорират тази дума, все едно, че не я чуват. Един холандски демонстрант от движението „Про Кемниц\" усмихнато ми заяви: \"За мен думата нацист вече няма никакво значение\".   Плакатът съдържа предупреждение: \"Не превръщайте Кемниц в африкански анклав!\"   Когато заговоря някого за видеото, в което се вижда как демонстранти вдигат ръка за хитлеристки поздрав, получавам следните два отговора: \"Медиите пресилват нещата\", или \"Вероятно журналистите са инфилтрирани от германските тайни служби, за да дискредитират демонстрациите\". Много хора в Саксония споделят тези съзаклятнически теории. Напразен е и опитът да обясниш на тези хора, че човек може да е расист и без да го съзнава. На една демонстрация видях мъж с плакат - саморъчно направена карикатура на африканец - дебели бърни, обеци на ушите и т.н. А отдолу бе изписал изречението, че политиците искат да превърнат Кемниц в африкански анклав. Той обаче категорично отрича обвинението в расизъм. \"Това е само фигура от комикс\", заяви той, когато един младеж го пита какво иска да каже с този плакат. \"Нормалните хора\"   И това са хората, които идват да протестират. А другите? „Нормалните хора\"? Още по-обезпокоително става, когато именно те казват неща, които човек може да чуе от поддръжниците на „Алтернатива за Германия\". Един от тези \"нормални хора\" е Луц Ошац. Симпатичен гражданин на Кемниц на средна възраст, който не се определя нито като \"ляв\", нито като \"десен\". Той не е участвал в демонстрацията на движението „Про Кемниц\", но въпреки това е твърдо убеден, че полицията се занимава прекалено много с нацистите, вместо \"да предотвратява престъпленията\". На въпрос, какво означава това, той отговаря: \"Аз не бих допуснал повечето от тия хора в Германия. Ние нямаме нужда от икономически мигранти. Ако изобщо приемаме някои, то нека да са само онези, чието положение е наистина отчайващо. Не знам обаче дали можем да си го позволим в културно отношение\". Дали и този човек би трябвало да бъде наречен нацист? Това всъщност е основното недоразумение в целия дебат. Приравняването на \"расисти\" и \"десни екстремисти\". Напълно възможно е хора, които се смятат за аполитични, или са с леви разбирания, да имат расистки възгледи, въпреки че не искат да го признаят. Расизмът не е политическа позиция. Обществото в Германия действително е дълбоко разединено. И все пак с повечето от хората, с изключение на онези, които имат действително крайни, неонацистки възгледи, е възможно да се води спор. Те са готови за диалог дори и с представител на „конформистката преса\".", "date": "2018.09.17", "title": "Нацисти, популисти, екстремисти. Какво става с тази Германия?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387308-%D0%B8-%D0%BF%D0%B0%D0%BA-%D0%B0%D0%BD%D0%B3%D0%B5%D0%BB%D0%B8-%D0%BD%D0%B0-victoria%E2%80%99s-secret", "text": "Фотографът Ръсел Джеймс работи през последните четири години върху най-големия си проект - книгата Angels Collectors Edition, посветена на моделите от Victoria's Secret. Албумът ще бъде издаден в ограничен тираж от 1200 екземпляра. Голите \"ангели\", снимани в стил ноар, ще предизвикат много страсти и емоции.   1. Кендис Суейнпоъл    2. Марта Хант      3. Елза Хоск     4. Кендис Суейнпоъл и Лили Олдридж       5. Джиджи Хадид       6. Ерин Хитертън      7.Бехати Принслу       8. Марло Хорст    9. Бела Хадид      10. Вики Штекел     11.Алесандра Амброзио       12. Камила Роу       13.Адриана Лима       14.Стела Максуел       15.Мария Хънт Макги", "date": "2018.09.17", "title": "И пак \"ангели\" на Victoria’s Secret"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387309-%D0%BF%D0%B5%D0%B2%D0%B8%D1%86%D0%B0-%D0%B7%D0%B0%D0%B1%D0%B8-16-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D0%BC%D0%BB%D0%B0%D0%B4", "text": "Бременната бивша солистка на руската група Hi-Fi, певицата Татяна Терешинана, се появи на сватбата си в откровена рокля, коментират в мрежата. На 15 септември 39-годишната Терешина се омъжи за първи път.          Съпругът й е 23-годишният бизнесмен Олег Курбатов. Семейната вече двойка е празнувала събитието в елитен ресторант в столицата.", "date": "2018.09.17", "title": "Певица заби 16 години по-млад"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387310-%D0%BC%D1%80%D0%B5%D0%B6%D0%B0%D1%82%D0%B0-%D0%B2%D1%8A%D0%B7%D0%BC%D1%83%D1%82%D0%B5%D0%BD%D0%B0-%D0%BE%D1%82-%D0%B2%D1%83%D0%BB%D0%B3%D0%B0%D1%80%D0%B5%D0%BD-%D1%82%D0%B0%D0%BD%D1%86", "text": "Ново видео на Ариадна - дъщерята на балерината Анастасия Волочкова, което бе публикувано в \"Инстаграм\", предизвика противоречива реакция сред потребителите на \"Инстаграм\". 12-годишната Ариадна от дълго време се занимава с танци, разбира се, не без подкрепата на звездната си майка. Момичето редовно радва абонатите си с нови видеоклипове, на които показва своята пластичност и умения. Анастасия Волочкова реши да публикува новия клип на детето си в своя акаунт в социалната мрежа.      Потребителите в мрежата се разделиха на два лагера. Едните от тях смятат, че момичето танцува твърде вулгарни за възрастта си танци. Други твърдят, че в уличните танци няма нищо вулгарно, а също така хвалят момичето за нейната пластичност. След бурна дискусия балерината блокира коментарите на поста с изпълнението на дъщеря си.   Танцът, който предизвика противоречиви реакции в мрежата, можете да видите       ", "date": "2018.09.17", "title": "Мрежата възмутена от  вулгарен танц"}
