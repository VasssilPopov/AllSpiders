{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398173-%D0%B8%D0%B7%D0%BC%D0%B8%D1%81%D0%BB%D0%B8%D1%86%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BF%D0%B5%D0%B5%D0%B5%D0%B2%D1%81%D0%BA%D0%B8-%D0%BD%D0%B0-%D0%BA%D0%BE%D0%BD%D0%B2%D0%B5%D0%B9%D1%80-%D0%B2-dw-%D0%B8-%D0%B4%D0%BD%D0%B5%D0%B2%D0%BD%D0%B8%D0%BA", "text": "Защо българската секция на DW прилича на „прецакан сайт\"? И защо „Дневник\" точи лиги по държанките на банкера беглец Цветан Василев? И в двата случая отговорът е един – обединяващата брънка е споменаването ни в клин ни в ръкав на името на депутата и издател на „Телеграф медиа\" Делян Пеевски, пише Монитор.         Някои псевдожурналисти могат и да се пенсионират с пошлото творчество в стил „Една жена каза\". Видели са, че номерът минава и бичат текстове на конвейр – еднакви като вурстчета. Няма значение по какъв повод са препасали престилката. Щом вътре в „гозбата\" фигурира вълшебната думичка, успехът е гарантиран. Както им е гарантирано и препечатването от сродните медии, които не подбират материалите по смисъл и качество, а по това дали в тях се споменава името на „врага\" Пеевски, както изискват опорните точки. „Анализаторката\" Емилия Милчева е осъзнала тази азбучна истина и през ден яхва любимата тема – без значение дали приготвя специалитет за Костинбродската афера или тюрлюгювеч за хакерския пробив на НАП. Каквато и тема да стои на дневен ред, каквото и да е планирала да сготви, въпросната авторка на българската секция на \"Дойче веле\" неизменно изсипва всички продукти в тавата и бърка с лъжицата, докато не стане на пихтия.    Сред продуктите, които този журналистически мастер шеф неизменно насипва има нарязани на едро мигранти, отстреляни от патриоти без потури, чернобилски вятър, киберсигурност, сол, захар, оцет, както и универсалната подправка - щипка Истанбулска конвенция за разкош. Накрая кулинарният бъркоч се плейтва в пластмасова чиния за еднократна употреба и се сервира за дегустация от непридирчивата аудитория на DW, защото в крайна сметка всичко отива на едно място – на софрата на задкулисието. Какъв е мотивът готвачката на немски специалитети да забърка за пореден път Пеевски в сладко-кисел сос, ще разберем в следващите епизоди.    В този знаем, че Емилия Милчева е насипала на око някакви фрази за НАП, но към края на текста е забравила какво готви (старост нерадост!) и се е прехвърлила на НСО. То е почти едно и също, госпожа! Нерде Ямбол, нерде Станбул. Важното за автора и компания е Пеевски да е там. И ако шефовете на българската секция на \"Дойче веле\" ревниво пазят тайната какъв личен мотив имат да мразят толкова Пеевски, то Емилия Милчева е достойна само за съжаление, защото не я е срам да поставя името под такива странни манджи, които се харесват само на извратения вкус на подсъдими олигарси като Иво Прокопиев. Като заговорихме за булмачите по вкуса на олигасите Прокопиев и Василев, не може да не разлистим и менюто на „Дневник\".    Там откриваме точно този специалитет, който търсим. На табелката пише, че бъркочът е взет от сайта „Трансмедия\" на личния медиен слуга на банкера беглец Цветан Василев – Миро Иванов. За да се знае кой е както готвачът, така и съдържателят на пивницата, в която всичко се сервира обилно полято с алкохол. Има ли значение за какво става въпрос в текста, след като вътре фигурира името на Пеевски? Очевидният отговор е, че не, няма значение. Достойнствата на булмачите, взети от чужди кръчми, се ограничават до този критерий. Има ли го вътре Пеевски, все нещо се е получило.    Този път обаче авторката – Рени Нешкова, е надминала себе си. В коментар, посветен уж на избора на главен прокурор, тя е омешала „черни овце, случайно застанали до добродетелните си бели посестрими\". Чула-недочула, чела-недочела, авторката е пропуснала да забележи опровержението на прокуратурата по повод инсинуациите на „Дневник\" и „Капитал\" за обучения на български обвинители в Русия. И щедро насипва от манипулациите на псевдомедиите, които пък й връщат жеста като авторитетно я препечатват, все едно са открили някакъв дълбоко скрит смисъл в написаното. Защото олигархът Прокопиев и банкерът беглец Цветан Василев неизменно си поръчват един и същ специалитет, който никога не им омръзва. Звучи като виц. Ама не е.", "date": "2019.07.23", "title": "Измислиците срещу Пееевски на конвейр в DW и \"Дневник\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398174-%D0%B7%D0%B0-%D0%BA%D0%BE%D0%B3%D0%BE-%D0%B5-%D0%BF%D0%B0%D0%BF%D0%BA%D0%B0-qneqnev-%D0%B8-%D0%B7%D0%B0%D1%89%D0%BE-%D0%BE%D1%89%D0%B5-%D0%BD%D1%8F%D0%BC%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D0%B2-%D0%BD%D0%B0%D0%BF", "text": "Заблуждават обществото с някакъв 20-годишен хакер, уж изтеглил данни от НАП. А в масива данни, изтеглен и пуснат в мрежата, има неща, които издават престъпления. Скандалът е в самия НАП – там са създадени необясними архиви с противозаконно използване на информация за гражданите. И прокуратурата още не е влязла там и никого не е разпитала. Странно как никой още не е повдигнал въпрос за какво са подредени в отделни групи някои от данните и по какъв критерий. Например в масива има трудно обяснима папка с име „Яне Янев” – по-точно името е „PAVKOV/QNEQNEV.csv”. В папката има ЕГН-та на 1 048 575 души! Групирани там по неясен признак.     Павков е името на данъчен служител. А на кого е името Яне Янев? Има един политик, който размахваше папки пред телевизиите и после се скри от прожекторите – Яне Янев, лидер на залязлата партия „РЗС (Ред, законност и справедливост), бивш шеф на комисията за противодействие на корупцията в предишния парламент. От противник на премиера Борисов в първия му мандат, той стана негов върл защитник. Сега Яне Янев е фермер, занимава се със земеделие и животновъдство в няколко района на България, има инвестиции за милиони. Но не остана съвсем извън политиката – няколко години наред беше съветник на Бойко Борисов по въпросите за противодействие на корупцията. И в момента източници от района на фермите му твърдят, че е неофициален съветник на Борисов и често пътува до София да се среща с него. Дали тази папка носи неговото име и дали е създадена като отделен масив в масива на НАП, за да я ползва лично той в съветническата си дейност, не се знае. Тепърва ще се проучва по какъв критерий са подбирани. Засега най-повърхностен поглед показва, че става дума за хора с доходи над средните. Папката съдържа колони с данни за ЕГН, месечни доходи, нетни заплати, данъци, данни за пенсионно и здравно осигуряване и др. Трябва специален софтуер, за да се търси в нея, да свържеш ЕГН с име, адрес, мейл, електронен подпис и др. Ако НАП прави масив за хора, които иска да проверява за укриване на доходи, това трябва да става съвсем официално и по специален закон и изисквания, а не като нещо тайно. И всеки присъстващ в техните масиви и папки, трябва да има достъп до данните за себе си, както има достъп до данните си за пенсионно и здравно осигуряване. И кой събира тази информация? Неотдавна стана известно, че данъчните са направили рисков профил на хора и фирми, и ги проверяват с методи на ЦРУ. Проследяват регистрации на един и същи адрес, на едни и същи счетоводители и т. н. връзки. Но тази папка „Яне Янев” с повече от милион българи в нея не отговаря на така описаните претенции за досиета с рисков профил. Това са почти половината от хората у нас, деклариращи доходи и плащащи данъци. Въпросът е – кой има право на достъп до тази папка?   Кой Яне Янев?     За какво се използва тази информация? Колко дълго може да я притежава някой? Бегъл преглед показва, че в папката има даннини и от 2005-а, и от 2007-а година. Давността на данъчните срокове и документи е 10 години. И като се правят проверки, това е маскималният срок назад. Защо в тази папка има по-стари данни? На колко компютъра в НАП се намира тази информация? Според въведените у нас изисквания в съответствие с Общият регламент относно защитата на данните (GDPR), във всяка фирма трябва да има конкретен човек, който отговаря за компютрите, съдържащи лични данни. Кой е този човек в НАП, отговарящ за данните в папка „Яне Янев”? Кой я е създал и по какви критерии? Защо прокуратурата още не се е самосезирала? Вместо да ни будалкат с някакъв 20-годишен хакер, трябва да дадат обяснение за масивите на НАП. Прокурорът Гешев, специалистът по интернет престъпност Явор Колев от ГДБОП иначе са много приказливи. В друга държава можеше да има оковани пред НАП служители, като Иванчева. Нищо такова не се случва, няма дори въпроси от прокуратурата. Има основания да се каже, че някаква мафиотско-рекетьорска   По същото време с изтичането на данни от НАП, пуснаха в интернет и данните на съдия Мирослава Тодорова и семейството й, с добавено към името й NE SE CHISTIIII.  …Да се удари, да се опраска и т. н. – жаргонни изрази от разговори на съдийки и от тефтерчето на Златанов – калинка, турена за шеф на комисия, като много други от „отбора” на ГЕРБ. Колкото да е клише да се каже, но премиерът, излязъл от мутренско-рекетьорските среди, създаде тия условия в държавата и последствията не закъсняват. На дневен ред излиза въпросът, че трябва да има закон (а не подзаконов акт), каква информация може да събира НАП и колко да я пази. И защо обикновените фирми и журналисти могат да бъдат преследвани с жестоки глоби от Комисията за защита на личните данни, а НАП не?    ", "date": "2019.07.23", "title": "За кого е папка QNEQNEV и защо още няма арестувани в НАП?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398175-%D0%B5%D0%BA%D1%81%D0%BF%D0%B5%D1%80%D1%82%D0%B8-%D1%81%D0%BB%D0%B5%D0%B4-%D0%BF%D1%80%D0%BE%D0%B1%D0%B8%D0%B2%D0%B0-%D0%B2-%D0%BD%D0%B0%D0%BF-%D0%B7%D0%B0%D1%81%D0%B5%D0%B3%D0%BD%D0%B0%D1%82%D0%B8%D1%82%D0%B5-%D0%BB%D0%B8%D1%86%D0%B0-%D0%B8%D0%BC%D0%B0%D1%82-%D0%BF%D1%80%D0%B0%D0%B2%D0%BE-%D0%BD%D0%B0-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5", "text": "        Мистерията с хакерската атака в  Националната агенция по приходите  се заплита. Основният обвиняем категорично отрича да има нещо общо с оповестяването на  личните данни  на почти всички трудещи се българи. Междувременно НАП пуска приложение, през което можем да проверим дали конфиденциалната ни информация е била осветена. Основният въпрос обаче остава – ако не Кристиян Бойков, тогава кой нанесе информационния удар по Националната агенция по приходите и можем ли да бъдем в готовност за нова порция? След пробива в системата на приходната агенция сред  потребителите  изникват и други въпрос като това какво да направим, ако сме сред потърпевшите от атаката? Може ли да се стигне до злоупотреби \"Хората, чиито данни изтекоха от системата на НАП, имат право да потърсят  обезщетение . На първо място трябва сами да си помогнем, за да не се стигне до злоупотреби с личната ни информация. Неимуществени вреди могат много лесно да бъдат доказани\", коментира в студиото на \"България сутрин\" на адвокат  Димо Господинов . Той бе категоричен, че случилото се със системата на НАП съвсем не е безобидно.     \"Въпреки, че данните може и да не навлизат дълбоко в личния живот на гражданите, то става въпрос за пет милиона души, а при такъв мащаб опасността от изтичането на подобна информация се увеличава многократно\", отбеляза юристът. Геополитическият анализатор проф.  Боян Чуков  подчерта, че всеки човек, който притежава мобилен телефон доброволно предоставя част от личните си данни, когато ползва различни видове приложения. По думите му хубавото било, че обществото все повече е започнало да се интересува от опасността от злоупотреби с тях, както и от различни видове хакерски атаки и кибертероризъм. Ако някой реши да се добере обаче до данните, изтекли от НАП, няма да изпита никакви затруднения да стигне до всичко, което го интересува\", отсече той. Прокуратурата: Кристиян Бойков е виновен “За мен цел на пробива в НАП е политическа и това е безспорно, но е въпрос на доказване. Това заяви пред БНТ номинираният за главен прокурор  Иван Гешев  по повод на теча на данни от НАП . По думите му обвиняемият  Кристиян Бойков  е оръдие и маша на това деяние, а фирмата, в която той работи съчетавала основната си дейност киберрекет. Това била водещата версия, по която се работи.   Съмнения за активно мероприятие \"С активно присъствие по телевизиите на  Атанас Атанасов , който е шеф на Националната служба за сигурност по времето на Иван Костов, който разви фантастичната теория как едва ли не това е организирано от държавата. След това се доразви със сериозно медийно участие на това момче, което някои наричат бял хакер. Определено не е бял\", поясни Гешев. Той е категоричен, че това е една координирана атака срещу държавата. Зам.-главният прокурор разясни още, че единият от иззетите компютри е бил отворен за десет дни, въпреки, че се твърдяло, че са тежко криптирани. Гешев информира, че „вътре са открити потресаващ обем от данни”. Имало и нерегламентиран достъп върху 106 бази данни, които по думите му, трябвало да изтичат постепенно. “Определено става дума за хакерство, но определено не е бяло”, категоричен е той и прогнозира, че през следващите дни предстои интересно развитие по случая. Investor.bg припомня, че в понеделник беше осуетен опит за хакерска атака срещу Комисията за защита на личните данни. Обвиненият за хакерската атака срещу НАП Кристиян Бойков заяви пред bTV, че не той е пробил системата на приходната агенция. От 15 юли  ДАНС, МВР и НАП проверяваха сигнал от хакер, че е източена значителна част от базата данни на приходната агенция. Малко преди изказването на президента от прокуратурата съобщиха, че задържаният е освободен с мотив, че е необходимо да се съберат повече доказателства. На 17 юли на 20-годишния Кристиян Бойков беше повдигнато обвинение за киберпрестъплението, след като той беше задържан на работното си място. Службите припомниха, че младежът преди две години проби сайта на образователното министерство. Ден след като стана ясно, че има пробив и теч на лични данни, вътрешният министър  Младен Маринов  призна, че има пробив в националната сигурност на страната и заяви, че една от версиите, по които се работи, е с руска следа. По повод хакерската атака премиерът Бойко Борисов заяви, че в България има уникални вълшебници в IT сферата и трябва хакерите да работят за държавата.", "date": "2019.07.23", "title": "Експерти: След пробива в НАП засегнатите лица имат право на обезщетение"}
{"url": "http://www.classa.bg/%D1%81%D0%B2%D1%8F%D1%82/item/398176-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B8%D0%B7%D1%82%D0%BE%D1%87%D0%BD%D0%B8%D0%BA-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B5-%D0%B8%D0%B7%D0%B1%D1%80%D0%B0%D0%BB-%D1%82%D1%83%D1%80%D1%86%D0%B8%D1%8F", "text": "Дълго време се спекулираше, но явно Фолксваген вече е избрал Турция за новия си завод, пише АРД. Очевидно Анкара е направила големи отстъпки. България и Саудитска Арабия остават с празни ръце, се посочва в публикацията.       Новият завод на Фолксваген ще бъде построен в турския град Маниса край Измир, съобщава германската обществено-правна телевизия АРД, позовавайки се на берлински правителствени кръгове. Според източника, Фолксваген очаква отстъпки от страна на турската държава по отношение на крайно високия данък потребление. Той зависи от мощността на автомобила - при лимузината от модел Пасат може да съставлява до 41% от цената.      се казва още в публикацията на АРД. Основният аргумент за решението на Фолксваген бил турският пазар. Според прогнози на концерна от Волфсбург, само в Турция годишно ще се продават по 40 000 лимузини Пасат. Ердоган готов да даде държавни гаранции? Очаква се, държавата да е един от най-силните клиенти - сред турските висши чиновници Пасатът се радва на голяма популярност. В публикацията на АРД се посочва още, че освен Пасат, в завода в Маниса ще се произвеждат също така модели от марките Шкода и Сеат. Според турски лобист, Анкара е приела всички изисквания на германския концерн. Президентът Ердоган дори бил готов да даде един вид държавни гаранции за всички договорки, сключени с Фолксваген в Турция. Очевидно решението за новия завод на Фолксваген е било взето въпреки съмненията и критиките от страна на Работническия съвет - органа, представляващ интересите на трудещите се. В публикацията на АРД се посочва, че съветът е бил настроен изключително критично към спазването на правата на работниците в Турция. Също толкова критично се гледа и на множащите се посегателства срещу правовата държава след въвеждането на президентската системам. Според депутата от ХДС Карстен Мюлер, тези теми причиняват истинско главоболие на синдикатите и Работническия съвет. Според информационния източник от Берлин, Фолксваген имал заводи и в други страни, в които към човешките права се подхождало по-различно, отколкото в Германия, и където правосъдието било всичко друго, но не и независимо. Изгодното предложение на Саудитска Арабия обаче било отхвърлено, става още ясно от публикацията на АРД. Празник за Анкара  Очаква се договорът да бъде подписан в края на септември или началото на октомври. Тогава в парламентът в Анкара ще имат сериозен повод за празнуване. Не само защото в Маниса ще бъдат открити няколко хиляди работни места, а и защото Турция отново трупа престиж, след като през последните години редица германски фирми се отказаха да инвестират в страната. В публикацията на АРД, позоваваща се на неназован източник от Берлин, се казва още, че германското правителство и надзорният съвет на Фолксваген не гледат критично на решението за Маниса. Преди около седмица специализираното германско списание \"Аутомобилвохе\" съобщи, че надзорният съвет на автомобилния концерн е решил фабриката за 1,3 млрд. евро да бъде изградена в Турция. ", "date": "2019.07.23", "title": "Германски източник: Фолксваген е избрал Турция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398177-%D0%BA%D1%80%D0%B8%D1%81%D1%82%D0%B8%D1%8F%D0%BD-%D0%B1-%D0%B5-%D1%80%D0%BE%D0%B2%D0%B8%D0%BB-%D0%B2-%D0%B5%D0%B3%D0%BD-%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2,-%D1%86%D0%B0%D1%86%D0%B0%D1%80%D0%BE%D0%B2,-%D0%BF%D0%B5%D0%B5%D0%B2%D1%81%D0%BA%D0%B8-%D1%82%D0%BE%D0%B9-%D0%B5-%D1%85%D0%B0%D0%BA%D0%BD%D0%B0%D0%BB-%D0%B1%D0%B0%D0%B7%D0%B0%D1%82%D0%B0-%D0%BD%D0%B0-%D0%BD%D0%B0%D0%BF", "text": "От него е извършено търсене в базата данни на НАП с ЕГН на Емил Радев – евродепутат. Резултатите от тези търсения са обменяни от Бойков с друго лице. Кристиян е разполагал с базата данни на НАП преди разпространението й в интернет пространството. Събраните до момента доказателства не разколебават версия, че Кристиян Бойков е извършил на атаката срещу НАП . Това съобщиха от пресцентъра на Прокуратура на Република България.  По повод изявления пред медии на обвиняемия Кристиян Бойков и на негови работодатели, пресцентърът на Прокуратурата съобщава следното:  \"В хода на извършеното на 16 юли 2019 г. претърсване и изземване в офиса на дружеството „TAD GROUP“ в гр. София, разследващите органи иззеха веществени доказателства, включително и служебния компютър на Кристиян Бойков.  От анализираните данни към момента може да се направи заключение, че той е разполагал с базата данни на НАП преди разпространението й  в интернет пространството. Към настоящия момент продължава работата по декриптиране на информацията, съдържаща се в иззетите веществени доказателства, както и по анализ на вече декриптираната такава информация от компютъра на Бойков\".  Кристиян Бойков е извършвал различни търсения по единни граждански номера в базата данни на НАП,  както и е променял оригиналната дата на файловете с датата 10 ноември 1989 г., която съвпада с датата на файловете, разпространени в интернет пространството. Установено е, че между 10 юли 2019 г. и 12 юли 2019 г. – три дни преди публикуването на базата данни на НАП в интернет, на служебния компютър на Кристиян Бойков са правени търсения в тази база данни с единни граждански номера на няколко лица: министър – председателя Бойко Борисов, главния прокурор Сотир Цацаров и народния представител Делян Пеевски. Непосредствено преди това търсене е извършено търсене с единните граждански номера на други две лица, както и за адвокатска кантора „Авиора консулт“.  Резултатът от тези търсения Бойков е съхранил във файл, именуван „Търсене за бивол“. След тези действия от него е извършено търсене в базата данни на НАП с единния граждански номер на Емил Радев – евродепутат. Резултатите от тези търсения са обменяни от Бойков с друго лице.  В  дигитална папка на служебния компютър на Бойков е наличен файл с име „математика за домашно“,  с дата на създаване 11 юли 2019 г., който съдържа специфичните наименования на 106 бази данни и множество техни таблици, които са идентични с частично разпространените 57 бази данни на НАП в интернет пространството.  Това е индикатор, че Бойков разполага с пълната база данни, изтекла от НАП, а не само с тази, вече публикувана в интернет пространството.  В първия имейл от 15 юли 2019 г. до няколко медии лицето, представящо се за „руски хакер“, твърди, че е публикувал само една част от базата данни на НАП, както и че разполага с допълнителна база данни, която ще разпространи на по-късен етап.  В  друга дигитална папка на служебния компютър на Бойков е наличен файл с име „броене за домашно“  с дата на създаване 11 юли 2019 г., който съдържа специфично именувани бази данни, идентични с тези от базата данни на НАП, множество други специфични наименования на таблиците от тези бази данни, както и броя на записите във всяка от таблиците. Установено е, че на служебния компютър на Бойков са били въвеждани команди за промяна на датата на оригиналните файлове от базата данни на НАП  с датата 10 ноември 1989 г. от манипулираните файлове, изтекли в интернет пространството.  При декриптирането е установено и наличие на файлове с бази данни на клиенти на частни търговски дружества. На 16 юли 2019г., в 11.50 часа на електронните пощи на БТВ (\n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n  ), НОВА (\n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n   и в. „Капитал“ (\n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n  ) e получено съобщение от “анонимния руски хакер” чрез e-mail “\n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n  ”.  За разследването на този етап няма съмнение, че Кристиян Бойков е автор и разпространител на писмото до медиите, чийто автор се представя за “анонимен руски хакер”. Продължава работата по декриптиране на иззетите веществени доказателства. Предстоят действия по разследването, свързани и с възможното ангажиране на наказателната отговорност и на други лица\". В интервю за БНТ днес заместник главният прокурор Иван Гешев коментира, че основната версия на разследването по атаката срещу НАП е киберрекет.„Накратко от начало разследването започна в насока – лицето, за което знаете. В момента за нас е ясно, че този обвиняем е  просто оръдие и маша . Разследването и основната версия, по която се работи, че  фирмата, в която той работи, се занимава с нещо като киберрекет . С удряне на фирми, търговски дружества, държавни организация с цел нарушаване на тяхната компютърна информационно сигурност и съответно по-късно да бъдат привлечени като клиенти. Дали цялата фирма, или части от нея, или отделни нейни ръководители, това е водещата версия, по която се работи в момента\", каза Гешев.     ", "date": "2019.07.23", "title": "Кристиян Б. е ровил в ЕГН-та на Борисов, Цацаров, Пеевски. Той е хакнал базата на НАП"}
{"url": "http://www.classa.bg/%D1%81%D0%B2%D1%8F%D1%82/item/398168-%D0%BE%D1%82%D0%BD%D0%BE%D0%B2%D0%BE-33-000-%D0%B4%D1%83%D1%88%D0%B8-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B1%D0%B5%D0%B7-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D1%82%D0%B2%D0%BE-%D0%B2-%D0%BD%D1%8E-%D0%B9%D0%BE%D1%80%D0%BA", "text": "Около 33 000 души са претърпели временно прекъсване на електрозахранването в югоизточен Бруклин, Ню Йорк (САЩ), съобщи енергийната компания Con Edison. \"Системата в някои части на Бруклин е под силен натиск и някои оборудвания са се сринали\", каза кметът Бил де Блазио. Де Блазио също съобщи, че компанията реагира на прекъсвания и в други части на града, засегнати от силна топлинна вълна. Компанията трябваше временно да изключи клиенти от няколко квартали в Ню Йорк, за да направи ремонти и да избегне сериозно затъмнение. На 13 юли районът на Манхатън претърпя затъмнение след пожар в електрически трансформатор. Електроснабдяването бе напълно възстановено почти пет часа след началото на пожара. Няколко дни по-късно няколко хиляди души останаха без електричество за няколко часа във Вашингтон. след прекъсване на електрозахранването, което засегна компанията Pepco поради срив в оборудването на една от подстанциите.", "date": "2019.07.23", "title": "Отново: 33 000 души останаха без електричество в Ню Йорк"}
{"url": "http://www.classa.bg/%D1%81%D0%B2%D1%8F%D1%82/item/398169-%D1%81%D0%B0%D1%89-%D0%BF%D1%80%D0%B8%D0%B7%D0%BD%D0%B0%D1%85%D0%B0-%D0%BD%D0%B0%D0%BF%D1%80%D0%B5%D0%B4%D1%8A%D0%BA%D0%B0-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE-%D0%B8-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%B5%D0%BB-%D1%81%D0%B0%D0%BB%D0%B2%D0%B0%D0%B4%D0%BE%D1%80-%D0%B7%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0%D1%82%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F", "text": "Усилията на Мексико в областта на миграцията дават резултат и плановете на Ел Салвадор по този въпрос имат подкрепата на САЩ, според Държавния департамент. Държавният секретар на САЩ, Майк Помпео, проведе среща с мексиканския външен министър Марсело Ебрард, а след това и със салвадорския президент Наиб Букеле. \"Помпео благодари на министъра на външните работи Ебрард за усилията на Мексико да наложи имиграционните закони, които според първоначалните данни водят до намаляване на потоците от незаконни имигранти, на южната граница на Съединените щати \", заяви официалната говорителка на САЩ Морган Ортагус. \"По отношение на миграцията, Помпео призна значителния напредък на мексиканските операции, в съответствие със споразумението между двете страни, постигнато на 7 юни във Вашингтон\", се посочва в изявление на Министерството на външните работи на Мексико. Като част от гореспоменатото споразумение, Съединените щати спряха налагането на допълнителни мита за стоки от Мексико, с условието Мексико да вземе \"енергични мерки\" за 45 дни, краен срок, който бе изпълнен в понеделник. Според Ебрард страната му ще продължи да прилага същите мерки и през следващите 45 дни. От друга страна, благодарение на напредъка, признат от Вашингтон, мексиканското външно министерство потвърди, че Ебрард \"не смята за необходимо да инициира какъвто и да е вид преговори по отношение на евентуално споразумение за сигурна трета страна\". След посещението си в централноамериканската страна Помпео изрази положително становище относно перспективите за съвместна работа в рамките на новата стратегия на президента Букеле за смекчаване на социалните проблеми в Ел Салвадор. \"Ние подкрепяме плановете му за стимулиране на икономическия растеж и намаляване на незаконната миграция и вярваме, че неговата визия за изграждане на силен и самодостатъчен Салвадор ще доведе до светло бъдеще\", заяви държавният секретар. \"Надяваме се да продължим съвместните си операции срещу трафика на наркотици и усилията за борба с престъпността със салвадорската полиция, когато укрепваме сигурността на нашите граждани\", добави Помпео.", "date": "2019.07.23", "title": "САЩ признаха напредъка на Мексико и плановете на Ел Салвадор за намаляване на незаконната миграция"}
{"url": "http://www.classa.bg/%D1%81%D0%B2%D1%8F%D1%82/item/398170-%D0%BA%D0%B0%D1%82%D0%BE-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D0%B2%D1%8A%D0%B2%D0%BB%D0%B5%D1%87%D0%B5-%D1%82%D1%80%D1%8A%D0%BC%D0%BF-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD,-%D0%B1%D0%BE%D0%BB%D1%82%D1%8A%D0%BD-%D0%B2%D0%BA%D0%B0%D1%80%D0%B2%D0%B0-%D0%BB%D0%BE%D0%BD%D0%B4%D0%BE%D0%BD-%D0%B2-%D1%82%D0%BE%D0%B7%D0%B8-%D0%BA%D0%BE%D0%BD%D1%84%D0%BB%D0%B8%D0%BA%D1%82", "text": "В неделя външният министър на Иран, Мохамад Джавад Зариф, каза, че САЩ стоят зад сегашното напрежение между Техеран и Лондон и посочи, че особено съветникът по националната сигурност на САЩ, Джон Болтън, възнамерява да \"вкара\" Обединеното кралство в конфликт с персийската нация. \"След като не успя да въвлече Доналд Тръмп във войната на века и страхувайки се от срива на неговия B_Team, Джон Болтън обръща отровата си към Обединеното кралство, с надеждата да го завлече в блатото\", заяви той чрез своя Twitter профил. Групата B_Team включва съветника по националната сигурност на САЩ Джон Болтън; саудитския принц, Бин Салман; съветника по националната сигурност на Обединените арабски емирства (ОАЕ), шейх Тахнун бин Зайед и израелския премиер Бенджамин Нетаняху. Името на групата е формулирано заради буквата „Б\" в имената или фамилиите на тези политици и лидери, противници на Иран. \"Само благоразумието и прозорливостта могат да попречат на тези стратегии\", повтори иранският външен министър.", "date": "2019.07.23", "title": "\"Като не успя да въвлече Тръмп във война срещу Иран, Болтън вкарва Лондон в този конфликт\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398171-%D0%BA%D1%80%D0%B0%D1%81%D0%B8%D0%B2%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%BA%D0%B0-%D1%88%D0%B0%D1%88%D0%BD%D0%B0-%D0%B6%D1%83%D1%80%D0%B8%D1%82%D0%BE-%D0%BD%D0%B0-%D0%BC%D0%B8%D1%81-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Мюсюлманка шашна журито на конкурса „Мис Великобритания“ с банския си. Една от участничките в конкурса за красота „Мис Великобритания“ успя да шокира журито.     Красавицата Айша Хан е мюсюлманка, но успя да прикове всички погледи с банския, на който заложи. Журито на популярния конкурс останаха слисани.Според The Sun по време на селекцията красавицата не е сложила бикини, като всички останали. Тя е заложила на цял бански костюм, който като нищо може да бъде приет и за водолазна екипировка.Въпреки това обаче Айша успя да попадне в топ 20 на финалистките в конкурса.Хан обясни по неочакван начин избора си на бански костюм. Тя обоснова действията си не с религиозните си убеждения, а заради „повечето комфорт“.„Горда съм, че останах вярна на себе си по време на състезанието и не сторих нещо, което да противоречи на моите морални ценности“, отбелязва чаровната участничка.                  ", "date": "2019.07.23", "title": "Красива мюсюлманка шашна журито на \"Мис Великобритания\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398172-%D0%BF%D0%BE%D0%BB%D1%83%D1%81%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%BA%D0%B5%D0%B9%D1%82-%D0%BC%D0%BE%D1%81-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "Тя е полусестра на световноизвестната супермоделка Кейт Мос. Лоти Мос показа уменията си на модел с последните си горещи фотографии, публикувани от нея в Instagram по време на почивката й в Барселона. На тях 21-годишната красавица е само по бански за удоволствие и радост на нейните последователи в социалните медии, информира \"Дейли Мейл\". Блондинката е затворила очите си на снимките, към които тя пише: „Барселона, бейби\".      Тя позира без много грим, застанала на колене и за трите фотографии, като е вдигнала ръцете си, за да разкрие напълно сексапилната си визия.      Испанската почивка на Лоти идва след пътуването й до Бевърли Хилс по-рано този месец. Моделът прекарва повече време в САЩ след като се е посветила на кариерата си.      Преди време тя разкри пред медиите, че не се чувства под натиск от постигнатото от Кейт Мос. Лоти наскоро написа в Instagram: „Наскоро реших да преосмисля напълно всичко, тъй като не бях щастлива със себе си и пътя ми в живота. Каквото и да случва, никога не е твърде късно да се промениш\".      Лоти следва стъпките на Кейт като модел и е подписала договор с агенцията Storm Models. След като се сприятелява с редица риалити звезди, блондинката наскоро разкрива, че е била поканена да се присъедини към риалити шоуто Made In Chelsea, но я е отхвърлила.      Относно предложението тя споделя пред „Сън\": „Шоуто не е за мен. Много ми харесва да имам личен живот. Не обичам всичко да е по телевизията\".        ", "date": "2019.07.23", "title": "Полусестрата на Кейт Мос се разголи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398157-23-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1881 г. – Учредена е Международната федерация по гимнастика – първата международна спортна федерация.    1914 г. – България в Първата световна война: Предложението на Русия до Царство България за съюз в избухналата на 15 юли война е отхвърлено с мотив за неутралитет.    1929 г. – Фашисткото правителство на Италия забранява употребата на чужди думи в италианския език.    1940 г. – Денонсиране на Ньойския договор в Ньой.    1942 г. – Холокост: Открит е концентрационния лагер Треблинка.    1942 г. – Втората световна война: Хитлер подписва заповед за провеждането на Операция Еделвайс, целяща превземането на петролните полета на Баку.    1942 г. – Процес срещу ЦК на БРП: На гарнизонното стрелбище в София са разстреляни Антон Иванов, Никола Вапцаров, Антон Попов, Петър Богданов, Георги Минчев и Атанас Романов.    1952 г. – Създадена е Европейската общност за въглища и стомана.    1952 г. – Под ръководството на генерал Мохамед Нагиб и Гамал Абдел Насър е извършен държавен преврат в Египет, при който е детрониран крал Фарук.    1974 г. – В Гърция е свалена от власт военната хунта на черните полковници.    1979 г. – Аятоллах Хомейни, духовен водач на Иран, забранява излъчването на музика по радиото и телевизията с мотива, че тя развращава младежта.    1990 г. – Георги Димитров е препогребан в Централните софийски гробища.    1991 г. – Тридесет и деветте протестиращи депутати, с изключение на Стоян Ганев, се завръщат във 7 Велико народно събрание.    1992 г. – Абхазия провъзгласява независимост от Грузия.    1995 г. – Двама американски любители на астрономия откриват една от най-наблюдаваните комети на 20 век – Хейл-Боп.    2002 г. – На 50-годишнината от основаването си Европейската общност за въглища и стомана е разпусната, а нейните активи са погълнати от Европейската общност.    2008 г. – Кабо Верде се присъединява към Световната търговска организация, като неин 153-ти член.    2010 г. – Създаване на Британската бой-банда One Direction от Хари Стайлс, Лиам Пейн, Луи Томлинсън, Найл Хоран и Зейн Малик    2010 г. – Излъчен е хилядният епизод на шоуто Първична сила на Световна федерация по кеч.    2014 г. – министър-председателят Пламен Орешарски депозира в деловодството на Народното събрание оставката на правителството си.  ", "date": "2019.07.23", "title": "23 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398158-99,9-%D0%BF%D0%BE-%D0%B3%D0%B5%D1%88%D0%B5%D0%B2", "text": "Когато двама юристи спорят, се сблъскват поне три особени мнения - това гласеше старият виц за способността на правната общност да достига до такива висоти на казуистиката, при които човек спира да е \"единодушен\" със самия себе си. Изборът на нов главен прокурор обаче рязко опроверга теорията за интелектуалната изобретателност и свободата на вътрешното убеждение на магистратите. Единадесет от единадесет членове на Прокурорската колегия във ВСС се подписаха под номинацията на Иван Гешев за наследник на Сотир Цацаров, с което напълно обезсмислиха дебата за развитието на държавното обвинение през следващите седем дълги години. Обезсмислиха и надеждите за критична оценка на сътресенията и скромните резултати по знакови дела от последния мандат.  Историята се пише от победителите, а победителят е предизвестен - въпреки че доскоро твърдеше с 99,9% убеденост, че няма да се кандидатира за поста.  Правилата на играта са такива, че теоретичната възможност да се появят конкуренти на Иван Гешев, макар и сламено-казионни, се равнява на нула и половина. Предложения за нов главен прокурор могат да се правят от тройки членове на професионалната колегия, но при бинго-схемата 11/11 всички вътрешни шансове за разнообразяване на състезанието с повече от \"един кон\" са изчерпани.     Половината на нулата? Министърът на правосъдието Данаил Кирилов би могъл да се намеси с творчески замах и да внесе алтернативна номинация на кандидат с минимум 12-годишен юридически стаж и доказани високи професионални и нравстени качества. Но отсега се хващаме на бас, че няма да видите пред кабинета на Кирилов опашки от достойни, компетентни и уважаващи себе си магистрати със CV, мотивационно писмо, свидетелство за съдимост и копие от дипломата. Логиката на единната, деполитизирана и вертикална институция, каквато е прокуратурата, предполага съвсем друг тип лоялност. Странната безалтернативност на Иван Гешев е вроден порок на недовършената съдебна реформа от 2015-2016 г.  Ако дотогава 1/5 от всички кадровици във ВСС - включително съдии - можеха да издигат свои кандидати за главен прокурор, днес тази опция не съществува. Напротив, комбинацията от властта на Цацаров и записа на закона сякаш осигури допълнителен репутационен бонус на фаворита на отиващия си главен прокурор, независимо кой щеше да е въпросният фаворит. Много е вероятно в съзнанието на масовата публика да остане погрешното впечатление, че Иван Гешев е подкрепен не просто от 11-членна колегия във ВСС (съставена и от партийно-номинирана квота), а едва ли не от цялата прокурорска гилдия в страната. Наречете го \"исторически компромис\" с часовников механизъм. Но повече от всичко друго, това е резултат на политическо късогледство. Отчаяният опит на Реформаторите да гарантират независимостта при кадровите решения за съдиите чрез разполовяване на ВСС просто остави прокуратурата в неспасяемо положение. Изваждането й от състоянието на застой и слабо обществено доверие никога няма да се случи отгоре надолу. Дали ще се случи отвътре навън? Иван Гешев е първият действащ прокурор, който има реален шанс да оглави йерархията на държавното обвинение. Всички други вариации вече бяха изпробвани - с адвоката Иван Татарчев, съдиите Никола Филчев и Сотир Цацаров, и университетския преподавател по наказателно право Борис Велчев. Проблемът е, че Иван Гешев може да се определи като всичко друго, но не и като носител на промяна. Без да има каквато и да е солидна публична разпознаваемост преди делото \"КТБ\" през 2014 г., стръмният му кариерен пик в \"А\" отбора на Цацаров се дължеше изцяло на готовността му да работи в абсолютен идеологически, практически и медиен синхрон с главния прокурор - ярка, дори агресивна показност при акциите \"за назидание\", но оглушително мълчание при всяко споменаване на липсата на резултат в борба с корупцията и с престъпното преплитане на политическа и икономическа власт. За първи път прокуратурата е изправена пред високата вероятност да се сдобие с ръководител, който не е възпитаник на Юридическия факултет на Софийския универститет.  Иван Гешев е кадър на правната специалност във ВИПОНД, Висшата школа на МВР. Не е първият кандидат с подобен профил - Борислав Сарафов, който е завършил Академията на вътрешното министерство, също се опита да се състезава за главен прокурор през 2012 г. на \"олимпийски\" принцип. Със същата диплома Георги Колев дори ръководеше Върховния административен съд. Този път все пак знакът ще бъде тълкуван на съвсем различно ниво заради йерархичните зависимости в прокуратурата. Изборът на Иван Гешев не е застрахован от провал - само Господ е над главния прокурор и само Господ знае каква ще бъде \"октомврийската изненада\" в разгара на поредната тежка предизборна кампания. Но разчистената писта улеснява значително задачите му преди формалното гласуване в Пленума на ВСС. В момента Гешев има нужда да убеди само още 6 членове на съвета, за да си гарантира желязното мнозинство. Дори правосъдният министър да внесе идеалната алтернативна кандидатура, тя е обречена на загуба заради консолидирането на прокурорската квота. Единственият теоретичен и крайно невероятен сценарий за обрат е ВСС да бие контра на статуквото, което го е избрало - да не събере задължителните 17 гласа в подкрепа на кандидата/ите, да анулира процедурата и да върне наддаването в изходна точка. Изборът е насрочен за 24 октомври, предпоследния ден на кампанията за местните избори. Тогава топката ще падне в ръцете на президента Румен Радев. От него ще зависи легитимирането на Иван Гешев като главен прокурор, както легитимирането на Сотир Цацаров зависеше от указа на Росен Плевнелиев. Радев вече има опит с опълчението срещу \"свирените мачове\" на ВСС още от 2017 г., когато отказа да пусне първия избор на Георги Чолаков за ръководител на Върховния административен съд. И тогава, и сега обаче намесата му не носи нищо повече от символно значение. И тогава, и сега няма пречки ВСС да наложи решението си повторно на \"Дондуков\" 2. На победителите - честито. На любителите на \"изборите\", завършващи със 99,9% в полза на един-единствен кандидат - заслужавате си резултатите. На онези, които са се надявали на достойна битка между заклети професионалисти в името на безпристрастното, обективно и справедливо правосъдие, успех при следващия тираж.", "date": "2019.07.23", "title": "99,9 по Гешев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398159-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-%D1%81%D0%BB%D1%83%D1%87%D0%B8,-%D0%B0%D0%BA%D0%BE-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9C-%D0%B7%D0%B0%D1%80%D0%B0%D0%B1%D0%BE%D1%82%D0%B8", "text": "На този любопитен въпрос ще ни помогне да си отговорим практиката на страната, която най-упорито се натиска това да се случи и, която държи правата на проекта – Русия. Ще разгледаме по-внимателно практиката на дъщерния на Росатом концерн Росенергоатом, който се явява оператор на всички действащи АЕЦ в северната страна. Данните върху които ще стъпим са взети от последните два Годишни отчето на Росенергоатом, за 2018-та и 2017-та години, съответно.   Ще разгледаме по-специално така нареченият от тях раздел „География на дейността“, първо за 2018-та г. (за по-добър преглед и прочит кликнете с мишката върху съответната снимка, ако трябва и два пъти):         Виждаме, че през изминалата година 37 ядрени енергийни блока с обща установена мощност в размер на 30,1 Гига-Вата са произвели 2014,3 милиарда кило-Ват-часа електроенергия. За сравнение ние имаме само два работещи блока, с обща инсталирана мощност в размер на 2 ГВт и за същия период са произвели малко над 16 милиарда кВт.ч електроенергия. Но нека сега да видим, каква е била картинката в Русия през 2017-та г.:         Имаме 35 работещи блока (черните точки на картата), с обща инсталирана мощност 27,9 ГВт, които са произвели 202,87 милиарда кВт.ч, за цялата 2017-та г. За да направим по-лесно и коректно сравнението нека първо превърнем милиардите кВт.ч в Тера-Ват-часове. Това става ето така, на примера за 2018-та г.: 204 300 000 000 кВт.ч = 204 300 000 Мега-Ват-часа = 204 300 Гига-Ват-часа = 204,3 ТВт.ч Аналогично продукцията за 2017-та г. се равнява на 202,87 ТВт.ч . И сега правим елементарното пресмятане. Разделяме цялото количество произведена електроенергия за съответната година на количеството установена мощност, за да получим по колко електроенергия се произвежда от ЕДИН Гига-Ват установена мощност, колкото е един блок в АЕЦ „Козлодуй“. И така: (установена мощност) (установена мощност) Забелязахте ли? Продукцията от единица установена мощност пада! Нека да сравним с аналогичните показатели в България за същите периоди? За 2018-та г. имаме 8,06 ТВт.ч/ГВт(установена мощност) За 2017-та г. имаме 7,77 ТВт.ч/ГВт(установена мощност) Ха! У нас този показател расте. Но така ще бъде едва до момента, в който АЕЦ „Белене“ заработи? Добрата новина е, че АЕЦ „Белене“ никога няма да бъде построена и пусната в експлоатация. Лошата новина е, че докато (из)родната политико-медийно-енерГЕПИйна мафия неизбежно признае това всички ние ще сме олекнали с още няколко милиарда. За малко да забравя да ви кажа. През първата половина на 2019-та година общата продукция на всички АЕЦ в Русия беше по-малко от половината на продукцията за цялата 2018-та г. Сещате ли се, какво означава това?  ", "date": "2019.07.23", "title": "Какво ще се случи, ако АЕЦ „Белене“ заработи?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398161-%D0%BA%D0%BE%D0%B3%D0%B0%D1%82%D0%BE-%D0%BF%D0%BE-%D0%B5%D0%B4%D0%BD%D0%BE-%D0%BC%D0%B0%D0%BB%D0%BA%D0%BE-%D1%81%D0%B5%D0%BB%D0%BE-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D0%BD%D0%B0%D0%BF%D1%83%D1%81%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Средно по 74 българи дневно напускат родината си в търсене на по-добре платена работа и по-добър живот на Запад. Същата е картината и в други страни от Югоизточна Европа – с катастрофални последици за тях.       \"Ние сме изчезваща нация\", отбелязва по повод масовата емиграция от Румъния Мариан Хангану, шеф на фирмата за набиране на работна ръка Colorful. \"В резултат много международни фирми се отказват да инвестират в Румъния, тъй като не могат да разчитат на достатъчно персонал. По сходен начин стоят нещата и в България: \"Договори се прекратяват, а нови не се сключват, понеже липсва работна ръка\", признава министърът на икономиката Емил Караниколов. Много хора от Югоизточна Европа ги тегли към страни като Германия, Италия и Испания. Заплащането в родните им страни расте, но твърде бавно. Масовото бягство от тези страни тревожи политиката и бизнеса от Букурещ до Атина:  . Навсякъде се усеща недостиг на квалифицирана работна ръка. И как да е иначе, след като средно на ден родината си напускат 185 румънци, 79 хървати и 74 българи - колкото едно малко село, пише германският \"Франкфуртер алгемайне цайтунг\". Армията на заминаващите По преценки на правителството в Букурещ, над два милиона румънци живеят в чужбина - предимно в Испания и Италия. Ситуацията в България е подобна: повече от 700 000 българи са извън родината си - живеят в други държави от ЕС. От Хърватия само между 2013 и 2016 година към други страни от Общността са се изнесли 230 хиляди души - два процента от населението всяка година. От Гърция пък от финансовата криза насам, т.е. от 2010-а до днес, са заминали най-малко 400 хиляди души - предимно млади хора. Дори в Унгария, която бе една от най-добре развитите страни в региона, кризата от 2008-а предизвика емиграционна вълна, която се усили след 2010-а - след идването на Виктор Орбан на власт. В следващите години - до 2017-а, родината си са напуснали над 200 000 унгарци на възраст между 20 и 65 години. Румънката Кристина Миху решава сравнително лесно да замине за Германия. В училище тя е научила езика, а след това - докато следвала медицина в Тимишоара, имала възможност да стажува в Италия, Испания и в Хайделберг. От шест години интернистката работи в болницата в Нюрнберг. Като основни причини да напусне родината си тя изтъква корупцията в румънското здравеопазване и възможността навън да печели повече. Същевременно   е повсеместен. Ето само два примера: отделението за инфекциозни болести в унгарския град Солнок временно е затворено, тъй като няма желаещи да работят в него; а болницата в румънския град Тулча пък остана без анестезиолози, след като от тримата двама напуснаха, а третият се разболя. Внос на кадри от Далечния Изток Поради недостиг на персонал румънските предприемачи вече са принудени да  . Правителството е определило квота от 20 000 души, които да приеме през тази година от държави извън Европейския съюз. Но това изобщо няма да е достатъчно - нужни са към 300 хиляди души, предполага Мариан Хангану. А неговата колежка Андреа Тартачан посочва, че нещата с кандидатите от Изтока не вървят много добре: на мнозина от тях не им понасят нито климатът, нито храната. \"Сега се опитваме поне за строителството да намерим хора от Таджикистан, допълва тя.     Същото е и в България: в курортите на Черно море много от сервитьорите и камериерките са от Украйна, Беларус и Молдова. В същото време западните политици изглежда само насърчават миграцията: германският здравен министър Йенс Шпан посети наскоро едно училище в Косово, в което се обучават кадри за Германия. А и престижната немска гимназия в косовския град Призрен е смятана за трамплин за чужбина. На около 30 абитуриенти годишно се предлага договор за продължаване на обучението в Германия. И почти никой не се завръща след това в родината си. За Германия е добре  От германското Дружество за международно сътрудничество GIZ уверяват, че набират кадри за Федералната република само от държави, в които има \"излишък\" от квалифицирана работна ръка. Но Югоизточна Европа не е такъв случай, точно обратното - щом на редица места не достигат лекари и обслужващ персонал. Положението се влошава с всяка следваща година, което е свързано и с факта, че раждаемостта в тези държави намалява постоянно. Според Института за проучване на трудовия пазар в Нюрнберг, Германия определено има полза от  . \"Повечето от тях са млади, степента на заетост сред тях е доста сходна с тази на германците\", казва специалистът по миграцията Херберт Брюкер. В някои браншове като строителството, грижите за болни и възрастни хора и в ресторантьорството без тези кадри би било трудно, тъй като за тях германци почти не се намират. \"И не може да се каже, че ги изместват\", подчертава Брюкер.", "date": "2019.07.23", "title": "Когато по едно малко село всеки ден напуска България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398162-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B8-%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B8-%D1%87%D1%80%D0%B5%D0%B7-%D0%BB%D0%BE%D1%81%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D0%B4%D0%BE%D1%85%D0%BE%D0%B4%D0%B8%D1%82%D0%B5", "text": "Започвам с 6  предварителни (за)бележки, породени от какафонията в подобни обсъждания,  характерно изпускани от безгранично некомпетентни „политици“, освен от лобисти на богаташите (те поне откровено „служат“): Бюджетен излишък или дефицит не съществува преди 31-ви декември всяка година . Ако по някое време на годината има уж „бюджетен излишък“ , това не е основание за промяна на данъчната система в движение. Следователно, това понятие не е коректно не се употребява и не е argumentum ad hominem за данъчна промяна. Данъчната система е наистина система.  Промяната на един данък води до промяна на всички останали показатели по линия на преките и косвените разходи . Затова е неразумно да се говори само за „намаление на ДДС“ или „увеличение на ДОД за богатите“. Да говорим за „промяна на данъчната система“. Ако една данъчна система работи (не става дума за българската), то е  стратегически важно да се поддържат две тенденции : първо, минималните и средните реални доходи да изпреварват индекса на инфлацията; второ, минималните и средните доходи да растат по-бързо от максималните, като „затварят ножицата“ на неравенството. Минималната работна заплата през 2019 г. у нас не е 560 лв.  Тя реално е  666.51 лв. за работодателя и 434.55 лв. за наемният работник . Работодателят заплаща ДОО – пенсия - 46.03 лв.; ДОО – майчинство - 11.76 лв.; ДОО – безработица - 3.36 лв. ДОО – злополука - 2.80 лв.; ДЗПО -15.68 лв.; ЗО - 26.88 лв. В този смисъл, данъците влияят не само върху декларативната минимална заплата, а и върху съотношението „заплати-печалби“. Принципът на солидарността изисква всички да заплащат някакви (макар и малки) данъци.  Ако сега се въведе необлагаем минимум за минималната работна заплата, то тя реално ще скочи със 125,45 лв., което е значително спрямо останалите доходи. Ако обаче има необлагаем минимум, това означава на практика  социална евтаназия  за „печелившите“ – те няма да бъдат гледани с добри очи от останалите трудещи се, при това – справедливо! А ако заетият човек с минимални доходи има двуетажна къща, автомобил и 10 дка земеделски площи – наистина ли е беден?! При данъчното облагане в ЕС не важи принципът „две трети от другите страни го правят“.  Все още няма заявка за данъчна хармонизация на страните-членки, така че чрез държавната си политика те решават каква да бъде спецификата. Големият въпрос е:  какви важни задачи има да решава българската подоходна и в това число – данъчна политика през следващите години ? Става дума за необходимостите. Намаляване на огромното – нетипично за ЕС – неравенство на доходите в България.  Начинът, по който доходите и богатството са разпределени в обществото, определя степента, до която хората имат равен достъп до стоките и услугите, произведени в рамките на националната икономика. Една важна мярка за разпределение на доходите е съотношението на общия доход, получаван от 20% от населението с най-висок доход спрямо този на 20% от населението с най-нисък доход По последни данни през 2017 г. съотношението между дохода на доходите в Европейския съюз (ЕС) е 5.1 . В държавите-членки на ЕС, на базата на тази мярка, Чехия и Словения са имали най-ниско неравенство на доходите през 2017 г. (3.4). Те са били последвани от три други държави-членки с коефициенти под 4.0: Финландия (3.5), Словакия (3.5) и Белгия (3.8). За разлика от това, неравенствата в доходите бяха много по-високи (над 6.0) в Гърция (6.1), Латвия (6.3), Румъния (6.5), Испания (6.6), Литва (7.3) и  най-високи в България (8.2) . Необходимости: нарастване на минималните доходи с поне 10% годишно  поне до 2025 г.; въвеждане на прогресивна данъчна ставка за доходите с таван  100% ДОД за доходите над 56 000 лв. месечно  (100 минимални заплати); данък върху лукса ; данък върху дивидентите  – на средноевропейски нива. Намаляване на изтичането на работна сила от България към другите страни-членки на ЕС . При положение, че по-високите доходи (заедно с по-високия жизнен стандарт) в другите страни от ЕС са силен магнит за огромна част от българските граждани, то е необходима стратегия за догонващо социално-икономическо развитие на България до 2030 г. (по-далечни срокове са нереални). Средната минимална работна заплата в ЕС в момента е 924 евро, в България тя е едва 286 евро – съотношението е 3,23 в полза на средната. Необходимости : минимум 500 евро минимална работа заплата до 2025 г .; индексиране на всички доходи  с коефициента на годишна инфлация; преминаване към  13-та заплата поне в държавния сектор (така ще насърчи за същото и частният сектор). и  13-та пенсия за пенсионерите; въвеждане на  4 (5,6) години данъчна ваканция за завършилите висше образование, които работят по специалността , за доходи до 10 минимални заплати месечно (сега 5 600 лв.). Специфична задача на страните от Източна Европа е  намаляване н даже преодоляване на демографската катастрофа. Необходимост: семейно подоходно облагане. положителен или отрицателен ДОД . Възможни ли са подобни подоходни и данъчни политики ? Това е най-трудният въпрос. Основите на сегашната данъчна система са изградени от БСП-ДПС, но тази система е активно поддържана от правителството на ГЕРБ-ОП (явно) и ДПС (прикрито). Възможна ли е  сега  подоходна и данъчна реформа? Въпреки че  ГЕРБ-ОП са на кормилото на държавата, те нямат познанията (интелектуален капацитет) и желанието (морален ангажимент) да променят сегашната система . Тя ги устройва. Тя устройва конкретно и техните олигарси. До средата на 2021 г. – когато евентуално ще се смени властта – промени не могат да се очакват. И като продължение: ако дойде основната опозиционна сила на власт, не е сигурно, че какафонията няма да се задълбочи – БСП има предложения, но наистина различни и какафонични (без разчети). И все пак. През последните години е налице финансова свръхцентрализация, при която един „дава парите“, наричано по света  модел на еднолична финансова диктатура . Не финансовият министър, а министър-председателят внася по същество предложението за намаляването на данъчните субсидии на партиите; той е същият, който решава да се плати сделката с F-16 еднократно; той е против правителството на Орешарски да вземе 1 млрд. лв. заем, след което неговото правителство взема 16 млрд.; и т.н. Следователно,  трябва да се убеждават за промените не финансовият министър (с извинение към него!), не тройката ОП, не ГЕРБ, а лично Бойко Борисов  (и Делян Пеевски от ДПС, разбира се). Ако той „узрее“ в това отношение, промените ще се случат. „Народният вожд трябва да чуе гласа на народа“, а Борисов от време на време слуша този глас. Скептицизъм има по отношение възможностите на сегашната открита опозиция в лицето на БСП и синдикатите да „натискат“ управляващите или да сами да проведат подоходна и данъчна реформа . БСП и коалицията му (каквото и да означава това „динамично“ образувание) не са в синхрон със синдикатите по линия на предлаганите промени. Самото БСП се раздира от идейни, организационни, морални и личностни противоречия; лидерството страда от злокачествен нарцисизъм и иска да го „слушат“. Синдикатите са в инфантилно състояние и не могат да генерират дълготрайни и успешни масови протести, още повече, че изглеждат хранително подкрепени от управляващите или близки до тях; те са в режим „достатъчност“ на молитви „нагоре“ и обещания за промени „надолу“. Не трябва да се забравя че  капиталистическата пазарна икономика е циклична . След 2008 г. криза не е имало, но индикаторите предупреждават за настъпването на нова, може би още по-тежка криза: Брекзит все пак наближава; търговските войни на САЩ са и против Европейския съюз; реформите, набелязани в новото ръководство на ЕС, ще засегнат някои сектори и страни; в България е видим надут строителен балон, който ще се пукне; някои от финансовите организации се крепят на „свети крепки“ и т.н. Може да се очаква новата криза да се развихри 2020-2021 г., за това предупреждават Рубини, Раджан, Стиглиц и кой ли не. Затова предлаганите реформи трябва да се осъществят преди кризата, а не по време на нея. Капиталистическата пазарна икономика, в която се разпореждат свръхбогати ТНК (глобополи) и много често политическите икономически решения се вземат под натиска на богатите им лобисти, има  тежко влияние върху страните с третичен периферен капитализъм . Страните с първичен и вторичен капитализъм преминават от неолиберализъм или към облекчения за свръхбогатите (САЩ), или към повече безплатни блага (образование, здравеопазване, инфраструктура, съобщения и други) и „равенство на достъпа“ за народите си (ЕС). България е страна с третичен периферен олигархичен капитализъм и по тази причина трудно ще се раздвижат промени в подоходната и данъчната политика. Необходимост:  Кръгла маса „30 години преход и следващите 30 години пореден преход“. Предизвиквам синдикатите и остатъците от опозицията. Също и управляващите, ако не искат да бъдат проклинани от нашите наследници.    ", "date": "2019.07.23", "title": "Необходими и възможни държавни политики чрез лостовете на доходите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398163-%D1%83%D0%BA%D1%80%D0%BE%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D0%BF%D1%8A%D1%80%D0%BD%D0%B8%D1%87%D0%B0%D0%B2%D0%B0-%D0%BD%D0%B5-%D0%BF%D0%BE-%D1%88%D0%B5%D0%BA%D1%81%D0%BF%D0%B8%D1%80-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%8A%D1%81-%D1%81%D1%8A%D0%B2%D0%B5%D1%82%D1%81%D0%BA%D0%B8%D1%82%D0%B5-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8", "text": "Укротяване на опърничава /не по Шекспир/ България със съветските изтребители или Как списъкът на полит-Гинес лакейско-васални недомислици бе обогатен с фантоми ? На 19 т.м. Народното събрание ратифицира договори за закупуване на изтребители и одобри актуализацията на бюджета, за да може да заплати 4-5 години предварително чертожните фантоми F-16, блок 70. С което засвидетелства пореден нов и в българската история рекорд по сервилност пред актуалния голям брат и военно-промишлена корпорация на САЩ, с бъдещи работни места там по българска поръчка. В противоречие със здравия човешки разум правителството и НС на гурбетчийската ни татковина с разбита икономика допринесоха за „нова етика” в търговското право и мислене по формулата купуването на котка в (зашит) чувал.Или купуване на имот ”на зелено” с овчедушното упование да не получим само „зелен хайвер”? И всичко това се случва след като експертите дълбоко се усъмниха в липсата на системен национален контрол при внедряването на новоинсталиран софтуер от гигантска световна компания от Щатите в новите й модели самолети. А само за 6 месеца край Индонезия и Етиопия загинаха поголовно близо 350 нейни пасажери и екипажите. Междувременно СМАРТ (= средствата за масова реклама, агитация и дезинформация) чевръсто ни ощастливиха с правилната (right news) новина, че Кобрата също е „за” F-16!Нищо чудно от чувство на национален бизнес-патриотизъм и „Кралицата на голото суши” Дженифър Равало да акламира фантомната сделка!? Въпреки, че управляващите въртиопашки доскоро се занимаваха с   - в сравнение с тези за придобиване на фантомните изтребители с блок 70 –   за бюджетно финансиране на политическите партии, за 2 десетилетия върхушките така и не намериха време да проведат един референдум за приемането на страната в ЕС и НАТО, въпреки положителните тогава настроения към евро-атлантическа интеграция. Геополитическата пропаганда „за” на казионните СМАРТ бе на банално средношколско равнище. PR-агитационните аргументи, почерпени от аналогични сходства от години на студената война, макар и добронамерено изречени, звучаха често наивно, като приспивателен лек. А тези на Министерството на отбраната – смехотворно несъстоятелно: от гледна точка на дефицита на средства за социалната политика, здравеопазването, образованието, пенсионните кахъри. Комичен е и аргументът за разпознаваемост на самолети във века на искуствения интелект и роботика. По избора на самолета дори президентът, свръх-експерт по изтребители, тактично излъкатуши. Но бе достатъчно ясен. Кандидати да продават скъпа техника на НАТО, дал Бог!     Имахме оферта и от Грипен, самолет покриващ предостатъчен за страната ни периметър за airpolicing (охрана на въздушния суверенитет), според експертите. Кому е нужен СВРЪХ...! ...Блок 70 от чертожна дъска сигурно са имали основания, но условията на сделката звучат обидно робски и унизително. Щатското законодателство? Е, и? То важи за САЩ. Какво пречеше да прекратим преговорите и НС да гласува някакъв закон, забраняващ купуването на котка в чувал? А какво неподходящо би имало да преговаряме за самолет с рационално по-скромни параметри, произведен в Н+Н държавата-членка на Европейския съюз Швеция. Нима премиерът не подкрепи пред Меркел идеята за Европейски въоръжени сили? Ако твърдението е било сериозно, шведският европейски изтребител би бил далеч по-подходящ. Щото нашите перманентни съюзници и партньори поне през последните 75 години Чехия и Унгария имат на въоръжение именно изтребители Saab JAS 39 Gripen. И все пак, читателю, сам си посочете  място на сделката  на управляващите отвъдокеански „послушковци на всяка цена” от ДПС, ГЕРБ и ВМРО за фантомите Ф-16 блок 70  в евентуален въображаем конкурс за български полит-Гинес недомислия под външен натиск -  след Междусъюзническата и Първата световна войни (според Чърчил ПСВ се удължила с 2-3 г. след включването на България на 14.10.2015 г.). Едва ли някой в чужбина вече отчита, че с подписването на Брест-Литовския мирен договор на 3 март 1918 г., вкл. и от България като съ-победителка, Русия бе принудена да даде независимост на Финландия, Беларус, Украйна, Грузия, Армения и сегашните членки на НАТО Полша, Литва, Латвия и Естония. Та едва ли е нужно да се солидаризираме безкритично и се самоотъждествяваме с последните 4 страни, които преследват свои цели в НАТО и региона, особено Полша,  но следва да са ни завинаги признателни . Щом като цената през ПСВ бе крахът на българския национален идеал, разруха, над 115 000 убити и изчезнали войници и офицери, освен ранените, пленените, загубите сред цивилното население. Губим и половината от   си.  Извън по-дребни корупционни афери следват бисери на коленопреклоничество след присъединяването на България към Тристранния пакт на 1 март 1941 г.: - Обявяването на война на Великобритания и САЩ на 13 декември 1941 г. (било съюзническо задължение към Германия) довело до бомбардировки над София и още поне 18 селища на Княжество България от самолети на САЩ и Англия главно през 1943-44 г. Жертви: 4208 убити цивилни българи, починали от рани и безследно изчезнали; 4744 ранени; 12 657 увредени сгради с разрушаване на 1/10 от столицата; 27свалени самолети; 23 убити в бой, военни чинове  (22 българи, сред тях легендарният герой поручик Димитър Списаревски и 1 немец); -Междувременно на 24 декември 1940 г. е приет и влиза в сила със задна дата от 1 септември 1940 г. Законът за защита на нацията, довел вкл. до дискриминация на българските евреи. Независимо че на живущите в пределите на Княжеството 48 000 наши евреи животът е спасен благодарение на масовата съпротива на българската общественост и БП Църква. Освен Дания, където на бизнес-основа са спасени 60-70% от местните няколко хиляди евреи и 200-те албански евреи, България бе единствената държава от Тройния съюз или окупирани от нацистите, която успя да спаси всички свои евреи! Депортирани са 11363 евреи от Беломорска Тракия, Вардарска Македония и Пиротско, области административно подчинени на хитлеристка Германия. Пряко извън темата на статията е неприятно, че българската дипломация СЕГА премълчава един от най-силните си исторически аргументи, не съпротивявайки се на прикривания на нечисто минало и участия в колективна колаборация с нацизма на небългарски европейци, вкл. от държави на „сегашни наши НАЧАЛНИЦИ”, особено Германия и Обединеното кралство (ОК). От около 2005 година по разбираеми причини Берлин се опитва да пренапише историята на Втората световна война. На честването на Международния възпоменателен ден на Холокоста на 30.01.т.г. в София даже лично израелската посланичка „гъвкаво” разми спасяването на 27 хиляди евреи сред десетки или стотици индивиди в Европа и всевъзможни второстепенни статистики за ОК.  Не споменавайки 48 000-те!  В същия смисъл преди месец за първи път чешки съд (в гр. Храдец Кралове) компенсира имуществено семейството на судетски немец, участник в SS-полицията; по БНТ се върти сериен филм за Анна Герман, немска казахстанка и пр.; -Политико-икономическите простотии, борби и престъпления, свързани със смени на собствеността при налаганите ни от големите световни играчи в геополитиката смени на обществено-политически строеве, напр. национализацията през 1947 година и реституцията и приватизацията в началото на 90-те години на миналия век; -С решение на СИВ (Съвета за икономическа взаимопомощ) от 1954 г. българското самолетостроене е ликвидирано безапелационно (предимно ЛАЗ, ДАР и пр.учебно-тренировъчни самолети, в т.ч. двуместни едномоторни реактивни); -Прекратяването на производството на френско-българския лек автомобил „Булгаррено” (6540 коли продукция през 1966-1971 г.) заради масовизиране на производството на съветското „Жигули”; -Слугински проведените „преговори” за встъпване в ЕС/ЕО. За преговорите за приемането в СИВ на времето си можем само да се досещаме; -Влизането на България в НАТО и ЕС без референдум, с резултати – жалка армия, задълбочаване на демографската криза. И сме източник на гурбетчии, т.е. гостуващи в чужбина работници-емигранти, подготвяни у нас на българска сметка. Освен, че немалка част родни хонорувани преподаватели подготвят бъдещи емигранти или чужденци по проекти със средства на НПО, частни спонсори-„алтруисти” като Сорос, щатски и немски фондации, понякога пряко даже ЕС, НАТО, Съвета на Европа и пр.; -Признаването на Косово на 20.03.2008 г. „под външен натиск”, при солидни етнически малцинства у нас. В 5 държави-членки на ЕС не го признават и досега; -Предоставянето на военни бази на отделна държава, а не на НАТО, например! -Купчина от груби системни външнополитико-дипломатически грешки като:  а)  през 2016 г. България оттегли своята кандидатура за непостоянен член на Съвета за сигурност на ООН за периода 2018-2019 г. в полза на Полша. Следващата теоретична възможност за наваксване на пропуснатото е през 2038-39 г.;  б)  дублирането на българските кандидатури за генерален секретар на ООН от 28.09.2016 г. (с Кристалина Георгиева  към Ирина Бокова);  в)  около 2012 г. България е представляна едновременно от 6-7 ЛГБ/ТИ/ – посланици в чужбина, вкл. в държави с по-консервативен светоглед. Освен кохортата от неуместни политически назначения извън квотата по Закона за дипломатическата служба. *** Има и други подходящи примери за политическо раболепие и подлизурство навън”, за безотговорност и тепегьозлък към собствения избирател и сънародници, за корупционнни практики. Но всичко е под ключ, класифицирана информация! И поради това след подписа на сделката едва ли сигнатарят ще докладва пред Народното събрание както е правил на времето си Атанас Буров: „Договорът е подписан. Комисионата на стойност ... е внесена в държавния бюджет”. И накрая: 1.Все още има възможности управляващите да преосмислят в посока национално достойнство комичното си предоверяване, или зависимост! Г-н Президент? 2.Нима сиромашката Опърничава ще бъде укротена от пресинг ценовá прегръдка + „самоинвестиции в бизнес-дружбата с безконкурентен доставчик навеки”? Или ще бъде потърсен компромис с човешкия разум на българския държавник ?    ", "date": "2019.07.23", "title": "Укротяване на опърничава /не по Шекспир/ България със съветските изтребители"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398164-%D0%B1%D1%81%D0%BF-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D1%81-%D0%BA%D0%B0%D0%BC%D1%8A%D0%BA-%D0%BD%D0%B0-%D1%88%D0%B8%D1%8F%D1%82%D0%B0-%D0%B2-%D0%BC%D0%BE%D1%80%D0%B5%D1%82%D0%BE-%D0%BE%D1%82-%D0%BF%D1%80%D0%BE%D0%B1%D0%BB%D0%B5%D0%BC%D0%B8", "text": "Забележителни действия на „единствената опозиционна сила“, напомниха за боевете за Сталинград. В деня, когато 11-те прокурори от 11 възможни във ВСС – политбюро на съдебната система – номинираха Иван Гешев за главен прокурор, „червените“ минаха в решително настъпление срещу пълчищата на корупцията. Техният щаб в Перник обещал да внесе сигнал в КПКОНПИ срещу зам.-кмета на Перник Владислав Караилиев за конфликт на интереси и незаконно придобито имещество. Самоотвержената постъпка се случва в момент, когато държавата се тресе и от скандала с хакването на НАП. Но какво е осветяването на личните данни на пет милиона българи пред пернишката трагедия! Видя БСП-Перник голямата неправда и нададе справедлив сигнал. Храбри борци срещу корупцията. Дори не се намери в Изпълнителното бюро поне един да напомни, че Иван Гешев е къде-къде в по-голям конфликт на интереси чрез жената, с която живее и която е в странни връзки чрез фирми с главния свидетел по делото „Иванчева“. Купила и жилище в София на цена като за дворен нужник в село от Северозапада. Но как да промълви левицата за Гешев, като е номинация на Пеевски, който пък… нали... е свой човек на половината ИБ на БСП. Или пък те са негови - все едно. Пък и нали те го предложиха за шеф на ДАНС? Той пък предложи на ВСС да предложат Гешев. Какво неясно има тук? Ето така си отиват опозициите – сами скачат във вир  с камък на шията. Без никой да ги бутне… Фрог нюз", "date": "2019.07.23", "title": "БСП - опозиция с камък на шията в морето от проблеми"}
{"url": "http://www.classa.bg/%D1%81%D0%B2%D1%8F%D1%82/item/398165-%D0%BE%D0%B1%D1%80%D0%B0%D0%B7%D1%83%D0%B2%D0%B0-%D1%81%D0%B5-%D0%BD%D0%BE%D0%B2-%D0%BA%D1%83%D0%BF%D0%BE%D0%BB-%D0%B2-%D0%BA%D1%80%D0%B0%D1%82%D0%B5%D1%80%D0%B0-%D0%BD%D0%B0-%D0%B2%D1%83%D0%BB%D0%BA%D0%B0%D0%BD%D0%B0-%D0%BF%D0%BE%D0%BF%D0%BE%D0%BA%D0%B0%D1%82%D0%B5%D0%BF%D0%B5%D1%82%D1%8A%D0%BB", "text": "Националният център за превенция на бедствията в Мексико (Cenapred) идентифицира наличието на нов купол от лава във вулкана Попокатепетъл, след като направи в петък изследващ полет до кратера. По време на изследването, от въздуха е било възможно да се забележи купол номер 83, с диаметър 70 метра и дебелина 15 метра, докато кратерът запазва размерите си. Също се докладва за възможността куполът в крайна сметка да бъде унищожен поради експлозиите, които изхвърлят горещи частици по склоновете и емисиите на пепел, които вече достигнаха до някои общини. Общо 30 експлозии и 306 изхвърляния бяха преброени в навечерието на изригването. Вулканичният предупредителен семафор на Попокатепетъл е в жълтата фаза втора категория, така че населението на околните общности е призовано да стои настрана на безопасно разстояние.", "date": "2019.07.23", "title": "Образува се нов купол в кратера на вулкана Попокатепетъл"}
{"url": "http://www.classa.bg/%D1%81%D0%B2%D1%8F%D1%82/item/398166-%D1%84%D0%B5%D0%BD%D0%BA%D0%B0-%D0%BF%D0%BE%D1%81%D1%82%D0%B0%D0%B2%D0%B8-%D1%81%D1%8A%D0%BE%D0%B1%D1%89%D0%B5%D0%BD%D0%B8%D0%B5-%D0%B7%D0%B0-%D0%BA%D0%B8%D0%B0%D0%BD%D1%83-%D1%80%D0%B8%D0%B9%D0%B2%D1%81-%D0%B2-%D0%B3%D1%80%D0%B0%D0%B4%D0%B8%D0%BD%D0%B0%D1%82%D0%B0-%D0%B8-%D1%82%D0%BE%D0%B9-%D0%B9-%D0%BE%D1%82%D0%B3%D0%BE%D0%B2%D0%BE%D1%80%D0%B8", "text": "Американският актьор Киану Рийвс удиви своите почитатели с неочакван жест. Рийвс и сценаристът Ед Соломон пътували към локацията на снимките на филма „Бил и Тед 3\" тази седмица, когато видяли в градината на една къща плакат със съобщение „Ти си невероятен\". Това е фразата, която наскоро фен извика към актьора през тълпата и генерира забавен отговор от страна на Киану. Ситуацията веднага се разпространи вирусно в мрежите. Фразата \"Ти си невероятен\" стана хит през юни, когато Киану Рийвс направи фурор на електронната развлекателна изложба E3 2019 в Лос Анджелис, като обяви, че ще бъде главният герой на играта \"Cyberpunk 2077\" на Xbox. Рийвс обясняваше, че играта е „невероятна\" и изведнъж един от многобройните участници се възползва от тишината, за да извика: „Ти си невероятен!\", на което актьорът отговори с смях: „Ти си невероятен! Вие сте невероятни! \" Сега, като видя плаката, забучен в тревата, актьорът излезе от колата, подписа автограф върху него и се снима с авторката на съобщението и децата й. „Стейси, ти си невероятна!\" - написа Рийвс на плаката на жената. \"Уау! Вчера се сбъдна една мечта! Знаехме, че Киану Рийвс снима на нашата улица, така че синът ми каза, че трябва да направя плакат с думите \"Ти си невероятен!\" и заедно го направихме. Няколко коли позабавиха, за да го разгледат, но след това една кола спря и ето го! Той наистина спря! О, Боже мой! \"написа жената в Twitter, придружавайки съобщението със снимките, направени с актьора.", "date": "2019.07.23", "title": "Фенка постави съобщение за Киану Рийвс в градината и той й отговори"}
{"url": "http://www.classa.bg/%D1%81%D0%B2%D1%8F%D1%82/item/398167-%D0%BC%D0%B5%D1%82%D0%B0%D0%BB%D0%B8%D0%BA%D0%B0-%D0%B8%D0%B7%D0%BF%D1%8A%D0%BB%D0%BD%D0%B8%D1%85%D0%B0-%D0%BC%D0%B8%D1%82%D0%B8%D1%87%D0%BD%D0%B0-%D1%80%D1%83%D1%81%D0%BA%D0%B0-%D0%BF%D0%B5%D1%81%D0%B5%D0%BD-%D0%BD%D0%B0-%D1%81%D0%B2%D0%BE%D1%8F-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%BC%D0%BE%D1%81%D0%BA%D0%B2%D0%B0", "text": "Американската рок-група Металика отдаде почит на легендарния руски музикант Виктор Цой, пеейки една от най-известните му песни, \"Група крови\" (кръвна група), пред хиляди зрители на концерта, който изнесоха на 21 юли на стадион \"Лужники\" в Москва. Митичната песен от 1988 г. бе изпълнена на руски език от басиста на групата Роберто Трухильо, акомпаниран от многохилядния хор от публиката, която не очакваше тази прекрасна изненада. Виктор Цой бе лидер на групата „Кино\" и се счита за икона на руския рок. По време на турнето си WorldWired Tour, във всички градове, където имат концерти, Металика изпълняват по една емблематична местна песен като подарък за феновете си.", "date": "2019.07.23", "title": "Металика изпълниха митична руска песен на своя концерт в Москва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398156-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D0%BF%D0%BE%D0%BB%D0%B8%D0%BD%D0%B0%D1%80%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D1%80%D0%B0%D0%B2%D0%B5%D0%BD%D1%81%D0%BA%D0%B8-%D1%80%D0%B0%D0%B2%D0%B5%D0%BD%D0%B8%D0%B9%D1%81%D0%BA%D0%B8", "text": "  В дните на кесаря Клавдий (император 41-54 г.)  , придружен от множество християни, дошъл от Антиохия  в Рим ; влязъл в иудейското събрание и се нарекъл иудеин. Започнал да проповядва учението на Иисуса Христа, доказвайки със свидетелството на пророческите книги, че Христос е наистина Син Божий, дошъл за спасението на човешкия род; той разказал и за всички чудеса на Господа Иисуса, които Той извършил сред Израил. Когато свети апостол Петър всекидневно проповядвал така, много от иудеите повярвали в Христа, и не само иудеи, но и много от римляните с радост приемали думите му, казвайки: - Бог е потърсил човешкия род, изпращайки Своя Син за обновление на света. И като повярвали в Христа, се кръстили. След немалко време свети апостол Петър се обърнал към своя ученик Аполинарий, който дошъл с него от Антиохия, с такива думи: - Ето, ти си добре поучен в познаването на Христа, Сина Божий, и напълно си познал всичките Му божествени деяния. И така, приеми освещение от Светия Дух и иди в Равена* и без да се боиш от нищо, проповядвай името на Иисуса Христа. Като произнесъл това, апостол Петър произнесъл молитва и възлагайки ръце върху главата на Аполинарий, го поставил за епископ на град Равена.     - Да ти изпрати нашият Господ Иисус Христос Своя ангел, който да те запази по пътя, и да изпълни това, за което се молиш! С такива прощални думи апостолът отпуснал Аполинарий, целувайки го. Като наближил Равена, Аполинарий влязъл в дома на един войник на име Ириней, желаейки да си почине, като странник. По време на беседата с него светият епископ му разказал за себе си: кой е, откъде е и за какво идва в техния град, и говорил за Иисуса Христа и Неговата божествена сила. Ириней му казал: - Отче странниче! Имам син, който е сляп, изцели го, за да прогледне, тогава аз ще повярвам в твоя Бог, и ще тръгна след Него. Светецът заповядал да доведат слепия при него; когато го довели, се събрали всички домашни, желаейки да видят какво ще направи странникът. А той, осенявайки очите на слепеца с кръстното знамение, изрекъл: - Боже вездесъщи! Внеси познанието на Твоя Син в този град, за да се просветят не само телесните, но и духовните очи на тези хора, и да познаят Тебе, Единия истинен Бог и нашия Господ Иисус Христос (сравни Иоан 17:3, бел.ред.), Когото си изпратил за спасението на света. Още щом светецът изрекъл това, очите на слепия се отворили, той прогледнал и паднал в нозете на Божия човек заедно с родителите си. И така цялото семейство повярвало в Христа и се кръстило в реката, която течала недалече от Равена, а светецът заживял в Иринеевия дом. В този град имало една болна жена, съпруга на трибуна (военачалник, бел.ред.) на име Текла, която дълги години лежала от болестта си; и макар да била лекувана от различни изкусни лекари, не могла да се изцели. Случило се така, че новопокръстеният войник Ириней дошъл при трибуна и виждайки, че той е дълбоко огорчен от неизлечимата болест на жена си, се обърнал към него с такива думи: - При мене живее един странник, който изцели слепия ми син без никакво лекарство, ако наредиш да дойде при тебе, той веднага ще изцели и твоята съпруга. Трибунът попитал: - Откъде е дошъл този човек? - От Рим - отговорил Ириней. - Римлянин ли е? - отново попитал трибунът. - Не зная; но ми се струва, че не е римлянин, а грък. - Доведи го тайно в дома ми! - завършил разговора трибунът. Когато свети Аполинарий влизал с Ириней в град Равена, той, осенявайки се с кръстното знамение, се молел: - Боже, Който помагаш на моя учител Петър, помогни и на мене, за да се прослави Твоето свято име в този град и да се изпълни тук Твоята воля! Когато светецът влязъл в дома на трибуна, той го поздравил: - Добре е, че си дошъл, лекарю! Наистина, има ли нещо по-приятно за жадния от студената вода? - Да бъде - казал свети Аполинарий - върху вас благословението на нашия Господ Иисус Христос. - Кой е Този, Когото ти назова? - попитал трибунът. - Той е Син на Живия Бог (сравн. Иоан 6:69), обновил целия погинал свят - отговорил Аполинарий. - Виждам, че ти си галилеец* - казал трибунът. - Наистина е така - потвърдил светецът. - Умееш ли да лекуваш? - попитал трибунът. - Не - отговорил светецът, - аз нищо не зная освен името на Иисуса. - А каква сила има в името на Иисуса? - казал трибунът. - Ето - отговорил светецът, - извикай тук войниците, които са под твоя власт, и пред очите на всички ще познаеш силата на моя Господ Иисус Христос! Трибунът извикал всичките си войници чрез изпратен от него човек и след това се обърнал към светеца: - Моята жена лежи от много години болна на легло и лекарствата не само не й помагат, но още повече й вредят. И така, ако в тебе е скрита някаква лечебна сила, прояви я над болната! - Да отвори Бог - молитвено пожелал светецът - очите на сърцата ви, та като видите чудесата Му, всички да повярвате в Него! И като се приближил към постелята, взел болната за ръка и произнесъл: - В името на нашия Господ Иисус Христос стани и повярвай в Него, и не мисли, че някой е подобен на Него. Жената веднага се почувствала здрава, станала от постелята и с висок глас казала: - Няма друг Бог освен Иисус Христос, Когото ти проповядваш. Като видели това, трибунът и всичките му войници удивени възкликнали: - Наистина, само Този е Бог, Който върши такива дела! Той може и на нас да помогне във война, ако Го възлюбим! И трибунът, заедно с жена си, децата си и всички домашни, и много от езичниците, които били там, повярвали в Христа и се кръстили. Оттогава свети Аполинарий пребивавал в града в дома на трибуна, всеки ден при него идвали множество хора и той тайно ги учел да вярват в Христа, и ги кръщавал; а повярвалите изпращали децата си при светеца да ги учи да четат. И Божият светител устроил в дома на трибуна църква в една от стаите, и в нея служел литургия и причастявал вярващите с божествените Тайни на Тялото и Кръвта Христови. Оставайки там 12 години, той ръкоположил двама презвитери, Адерет и Калокир, поставил за дякони Маркиан, човек от благороден произход, и философа Левкадий, шестима души поставил за клирици и извършвал с тях дневни и нощни моления, славословейки Бога. Когато числото на християните се умножило и слухът за името и силата на Иисуса Христа и Неговия проповедник се разнесъл сред народа, Божият човек не можел да остане в неизвестност, защото за него било съобщено на управителя на града Сатурнин. Когато за него били изпратени хора и той бил доведен, управителят го представил на най-главните жреци на Равенския Капитолий и в тяхно присъствие се обърнал към него с въпроса: - Кой си ти и какъв си? - Аз съм християнин - с висок глас изповядал светецът. - А кой е Христос? - попитал князът. - Христос е Син на Живия Бог, Който движи всичко съществуващо на небето и на земята, и в морето - отговорил светецът. - Той ли те е изпратил при нас - разпитвал съдията - да унищожиш служенето на нашите богове? Нима не знаеш великия бог Зевс, обитаващ в градския Капитолий, на когото и ти трябва да се поклониш? - Не зная кой е той и нищо не ми е известно за храма му - отговорил светецът. Тогава идолските жреци предложили на светеца: - Тогава иди и огледай неговия велик храм, дивно украсен, и в него ще видиш образа на непобедимия Зевс и ще му се поклониш. И отвели свети Аполинарий в този храм; когато влязъл в него и видял богатите украшения, той се засмял и се обърнал към жреците с такива думи: - Колко злато и сребро са събрани тук безцелно; не е ли по-добре да ги раздадат на бедните, вместо напразно да ги слагат пред демоните? Тогава нечестивите се преизпълнили с гняв и ярост и жестоко набили светеца, а след това го вързали с въже за крака, извлекли го извън града и го хвърлили на морския бряг като мъртъв; но учениците му го взели едва жив и го скрили в дома на една вдовица, вярваща в Христа, и се грижели за него. Шест месеца по-късно един човек на име Бонифаций внезапно онемял; повикали много лекари, но те с нищо не могли да му помогнат. Тогава в неговия дом станало известно, че Божият раб Аполинарий е жив и се укрива у една вдовица. Жената на немия побързала към Божия човек и падайки в нозете му, го молела да дойде в дома й да изцели мъжа й. Христовият светител се отправил към дома и когато влизал в него, една от слугините, девица, обхваната от нечист дух, възкликнала: - Иди си оттук, рабе на Живия Бог! Ако не си идеш, ще направя така, че отново да те вържат за краката и да те извлекат извън града! Светецът запретил на нечистия дух и го изгонил от слугинята; влизайки при болния и ням Бонифаций, той се помолил за него на Бога така: - Господи Иисусе Христе, затворил устата на този човек, за да не призовава бесовете на помощ, отвори ги сега, за да призове Твоето преблагословено име и да повярва, че Ти си Бог, живеещ во веки. Когато светецът се помолил така, а стоящите там християни произнесли “амин”, в същата минута езикът не немия се развързал, устата му се отворили за славословие на Единия Бог и той възкликнал: - Няма друг Бог освен проповядвания от Аполинарий! В този ден повярвали в Христа повече от петстотин мъже и приели свето кръщение. След немного дни нечестивите, възбуждани от бесовете към гняв, отново хванали свети Аполинарий и силно го били с тояги, забранявайки му да проповядва за Иисуса, нито да споменава името Му. А светецът, лежейки на земята, възклицавал: - Иисус Христос е наистина Бог, доброволно пострадал за хората. Езичниците, не понасяйки свидетелството му за Христа, го поставили бос върху разпалени въглени и измъчвайки го, го горели на огъня. А той с още по-голяма сила проповядвал Христа. След това мъчителите вързали свети Аполинарий за нозете и го извлекли извън града с викове: - Макар и да изцеляваш, ако искаш да останеш жив, не се осмелявай да влизаш в града. Светецът останал близо до града и непрестанно поучавал за името на Иисуса Христа. Край него минавали много богобоязливи хора и му служели. Умножилите се от проповедта на светеца вярващи изградили неголяма църква, недалече от града, на морския бряг, и Божият архиерей служел света литургия в нея, а обръщащите се към Христа кръщавал в морето. След няколко години светецът бил прогонен от неверниците и се отправил към италийската страна Емилия, и тук кого както можел привеждал с проповед към светата вяра. По това време, по негова заповед, църквата управлявал презвитер Калокир; и той вършел велики знамения със силата на името на Иисуса Христа. Като прекарал достатъчно време в Емилия и обърнал мнозина към Христа, свети Аполинарий отново се върнал в Равена, където вярващите го приели с радост. По това време градът имал друг управител, на име Руфин, който имал само една дъщеря, толкова тежко болна, че вече очаквали смъртта й. Като чул за свети Аполинарий, управителят заповядал с чест да го доведат в дома му, за да помогне на дъщеря му. Когато светият епископ заедно с клириците влизал в дома на княза, болната починала. И родителите й, както и всичките й домашни, започнали да плачат и да ридаят силно. Като видял светеца, Руфин му казал: - По-добре да не беше идвал в дома ми, защото заради тебе великите богове се разгневиха срещу мене и не поискаха дъщеря ми да се избави от смърт. - Закълни ми се в здравето на твоя цезар - възразил светецът, - че няма да попречиш на дъщеря си да върви след своя Спасител, и ще видиш силата на проповядвания от мене наш Господ Иисус Христос. - Зная - отговорил Руфин, - че дъщеря ми е умряла, но ако я видя възкръснала и говореща, ще възхваля силата на твоя Бог, и няма да й попреча да последва своя Спасител. Тогава светецът се приближил до покойницата и се молел: - Господи Иисусе Христе Боже мой, изпълняващ всички молби на Твоя апостол Петър, моя наставник, изпълни и моята молба - възкреси тази девица, тъй като тя е Твое създание. И да видят присъстващите Твоята сила и да разберат, че няма друг Бог освен Тебе! След това, докосвайки се до мъртвата, възкликнал: - Стани и изповядай твоя Създател! И в този миг девицата възкръснала, изправила се на нозете си и със силен глас възкликнала: - Велик е Бог, Когото проповядва Аполинарий, и няма друг Бог освен Него! Зарадвали се родителите на девицата, зарадвали се и всички християни, че така се прославило името на Господа. Девицата се кръстила заедно с майка си и всички домашни, приелите кръщение от двата пола били триста двадесет и четири, и много други от езичниците повярвали в Христа и се кръстили. А управителят Руфин, макар и да повярвал в Христа, не приел кръщение поради страх от цезаря, но тайно обичал Божия светител и му служел. А дъщеря му се посветила на Иисуса Христа, обручавайки се с Него като невеста, и останала девица през целия си живот. Било съобщено на цезаря, че някакъв човек, дошъл от Антиохия, със своето вълшебство и магии, направил известно името на Иисуса Иудеина в град Равена, и много от народа го слушат, и че той обърнал към своята вяра даже семейството и домашните на Руфин. Цезарят веднага изпратил своя наместник на име Месалин в Равена, за да лиши от власт Руфин, а заповядал или да принуди Аполинарий към поклонение на езическите богове, или да го изгони в най-далечни страни. Месалин, изпълнявайки волята на цезаря, повикал Аполинарий в преторията и в присъствието на капитолийските жреци го разпитвал - кой е, откъде е и с какво се занимава. Светецът казал за себе си, че е християнин, родом от Антиохия, апостолски ученик; делото му се състои изключително в проповядването на Иисуса Христа, Сина на Живия Бог, сътворил небето и земята, морето и всичко, което е в тях. - Не Този ли Христос проповядваш, Когото преди няколко години нарече Себе Си Син Божий и беше убит от иудеите? - попитал Месалин. - Ако Той беше Бог, нямаше да умре и да бъде поруган, но тъй като Той беше горд, беше предаден на мъчение и погина, наказан със смърт. Защо Го причисляваш към боговете, не зная. - Този Иисус Христос - казал му свети Аполинарий, - за Когото говориш, беше, е и ще бъде Бог во веки. Желаейки да освободи човешкия род от робството на врага, Той смири Себе Си и се въплъти от Светия Дух в утробата на чиста, непознала мъж, Дева и се роди от Нея неизказано. - Всичко това сме чували и ние - възразил Месалин, - но то е малко вероятно. - Послушай ме, съдия! И внимавай - извикал светецът. - Бог бил в чиста плът и вършел удивителни чудеса и знамения, а когато бил хванат от иудеите и бил разпнат, то пострадала приетата от Пресветата Дева Негова плът, а Божеството останало чуждо на страдания и безсмъртно; с това Божество възкръснала от мъртвите в третия ден и плътта и Той, явил се на много, възнесъл се на небето, откъдето е слязъл. Той дал на вярващите в Него такава сила и власт, че те с Неговото име могат да изгонват бесове, да изцеляват всякакви неизлечими болести и да възкресяват мъртви (Марк. 16:17, 18). - Не можеш да ме убедиш - възразил Месалин - и аз да стана последоветел на неизвестен Бог, Когото не признават цезарят и сенаторите; но влез в градския капитолий и възнеси със собствените си ръце кадене на великия и страшно гърмящ бог Зевс; ако не поискаш да направиш това, ще те подложа на различни мъки и ще те изпратя в изгнание. - И в капитолия да вляза, няма да принеса кадене на бесовете, но ще принеса жертва хвала на моя Бог Иисуса Христа - отговорил светецът. А идолските жреци завикали: - Нека Аполинарий да бъде мъчен! Месалин заповядал да съблекат Божия светител гол и да го бият безпощадно с тояги с думите: - Принеси жертва на боговете! А светецът по време на тези мъчения възклицавал: - Аз съм християнин! - Разтегнете го на мястото за мъчения - яростно извикал един от жреците - и го изтезавайте още по-жестоко, докато не въздаде хвала на безсмъртните богове. И при тези, още по-жестоки мъчения, свети Аполинарий викал: - Изповядвам Живия Бог, Господа Иисуса Христа и никой друг! След час Месалин заповядал да отслабят мъките и се обърнал към страдалеца: - Кажи ми, окаяни, каква награда очакваш за претърпените мъки? - В нашите книги - отговорил мъченикът - е написано: “а който претърпи докрай, той ще бъде спасен” (Мат. 24:13), и ако някой умре за Христа, той ще бъде жив: такава е наградата за християнина. Много народ гледал страданията на светеца, вярващи и езичници, и вярващите, виждайки неговото мъжество и търпение, прославяли небесния Бог. Тогава Месалин отново заповядал на слугите да измъчват Христовия раб и да изливат кипяща вода върху раните му. А през това време наредил да приготвят кораб, възнамерявайки за изпрати окования в желязо мъченик на заточение в Илирик*. Един от изтезаващите светеца слуги, който бил най-разярен срещу страстотерпеца, внезапно бил обхванат от лют бяс, паднал на земята и умрял, тъй като бесът изтръгнал от него окаяната му душа. А свети Аполинарий, свален от мястото за мъчения, се обърнал към Месалин: - Нечестиви, защо не вярваш в Сина Божий? Тогава ти би могъл да избегнеш вечната мъка в геената**. Мъчителят се разярил и заповядал да бият светеца според устава за наказания. Християните, виждайки жестокостта на мъчителя, не можели повече да търпят (те били голямо множество), но разгневени, вдигнали народен бунт; нахвърлили се върху езичниците и убили няколко души; искали да убият и Месалин, но той, като забелязал надигащия се шум и народния бунт, се изплашил и начаса побягнал от мястото си и се скрил някъде в една укрепена сграда. На войниците заповядал да хванат Аполинарий, да го затворят в тъмница, да оковат нозете му в пранги и да не му дават нито храна, нито питие, за да умре, изнемогвайки от глад и жажда. Но Бог, насищащ всички, не оставил Своя раб, а изпратил ангел да подкрепи светеца, и Божият ангел дошъл в тъмницата видимо, така че тъмничните стражи го видели, и донесъл на Христовия затворник храна и питие, които той взел, и като ял от тях, се подкрепил и благодарил на Бога. След четири дни Месалин, като чул, че християнският учител Аполинарий е още жив в тъмницата, заповядал да го оковат в тежки железни окови, тайно да го качат на кораб и да го откарат на заточение. С него тръгнали и трима клирици, които не искали да се разделят със своя отец и учител. След няколко дни неочаквано се надигнала страшна буря и морето силно се развълнувало, корабът се разбил от напора на вълните и всички потънали; оцелели само свети Аполинарий, тримата клирици и двама войници с тях; пазени от Бога, те доплували невредими до брега; железните окови, паднали от светеца, счупени от невидима ръка, в момента, когато корабът започнал да потъва. Спасените от гибел излезли на брега. И споменатите двама войници попитали светеца: - Господарю, отче, къде ще отидем, какво ще правим? - Повярвайте - отговорил светецът - в нашия Господ Иисус Христос, приемете свето кръщение и ще бъдете живи. И те веднага, проклинайки идолите, се кръстили в името на Отца, Сина и Светия Дух. И светецът заедно с тримата клирици и двамата новопросветени войници ходели от място на място, стигнали даже до Мизия (страна на север от Македония, съседна на Тракия, бел.ред.), но никой не ги приемал. Светецът, като видял един знатен човек, който имал проказа на челото си, го попитал: - Искаш ли да бъдеш здрав? - Искам - отговорил той. - Повярвай в нашия Господ Иисус Христос - казал светецът. - Който ме изцели - отговорил болният, - той ще бъде мой Бог. Свети Аполинарий, призовавайки името на Господа Иисуса, се докоснал до проказата на този човек и той начаса оздравял, отрекъл се от идолите, повярвал в Христа и се кръстил. Светецът живял в дома му много дни, поучавайки неверните в познанието на истинния Бог и просвещавайки ги със свето кръщение. По същия начин той привел много от неверните към Христа, като проповядвал словото, вървейки по брега на река Дунав. След това стигнал в Тракия и там живял близо до едно езическо капище, където стоял идолът на нечистия езически бог Серапид, който говорел със своите поклонници: защото бесът, обитаващ в идола, давал отговори на принасящите жертви и питащите за всяко нещо. Когато светецът дошъл тук, идолът замлъкнал. Нечестивите жреци и всички езичници от тази страна били силно опечалени от това, че техният бог онемял. И след като дълго го омилостивявали с жертви, за да заговори отново с тях, той все пак проговорил: - Нима не знаете, че тук е дошъл от Рим ученик на апостол Петър и ме свърза с името на Иисуса, което той проповядва? Докато не бъде изгонен оттук, няма да мога да отговарям на вашите въпроси. Езичниците веднага започнали старателно да търсят Христовия проповедник и като го намерили, го били немилостиво; след това го завели до морето, намерили кораб, който да отплува за Италия; и като помолили управителя на своята страна, изпращащ кораба, качили на него Божия светител, казвайки: - Връщай се там, откъдето си дошъл! И при попътен вятър достигнали Италия. Като излязъл на сушата с учениците си, Божият човек се отправил към своето паство в град Равена, и като дошъл в Равена след тригодишно изгнание, бил приет от вярващите с голяма радост. А езичниците силно се гневели, узнавайки, че християнският епископ се е върнал от изгнание, и замисляли зло, търсейки удобно време за изпълнение на своя замисъл. След много време, когато Божият служител служел света литургия в църквата, намираща се в селото на един известен човек на име Кириней, голямо множество езичници нападнали църквата и като разгонили словесното Христово паство, хванали самия пастир свети Аполинарий, с побой го довели вързан в града и го предали на главните капитолийски жреци в храма на Зевс. Те, като го видели, с гняв завикали: - Той е недостоен да застане пред великия бог Зевс, над когото неведнъж се е поругавал, но да го заведат при Аполон! Когато светецът бил заведен в храма на Аполон, той възнесъл молитва към своя Господ и идолът паднал на земята и се разсипал на прах, а не след дълго и този непотребен храм се разрушил. Виждайки това, християните прославяли своя всемогъщ Бог, а езичниците, като хванали свети Аполинарий, го довели при княза на име Таврус и предали мъченика на него, за да бъде осъден на смърт. А управителят, като извикал в преторията всички съветници - граждани, питал Христовия затворник в тяхно присъствие: “С чия сила върши такива чудеса и изцелява болните?” Светецът разказал, че всичко върши с Христовата сила, защото единствен Христос е истинен и всесилен Бог. - Имам син, сляп по рождение - казал съдията, - ако ти със силата на твоя Христос направиш така, че той да прогледне, то и ние ще повярваме, че Христос е истинен Бог; ако не направиш това, ще те предадем на огън, да погинеш според заслугите си. Христовият светител казал да доведат слепородения и когато той дошъл, Божият човек осенил слепите му очи с кръстното знамение и произнесъл: - В името на Иисуса Христа Разпнатия отвори очите си и прогледай. И слепият по рождение веднага прогледнал. Всички се удивлявали и възклицавали: - Действително, извършващият такива чудеса е истинен Бог! И много повярвали в Христа. А управителят, като освободил светеца от ръцете на невярващите, през нощта го изпратил в своето имение, на шест милиария (Милиарият, или (римската) миля, се равнявал на около 1500 метра, бел.ред.) от града, под предлог, че там ще го държи в окови. Но светителят останал четири години в това село не в окови, а на свобода, и при него се събирали всички вярващи, идвали и много от езичниците; той ги обръщал с евангелска проповед към светата вяра и ги кръщавал; и изцелявал всички болни, които донасяли при него. По това време в Рим бил избран за кесар Веспасиан (император 70-79 г.) и началстващите в Равена жреци написали до кесаря послание със следните думи: - Ако не погубиш влъхвата Аполинарий, вреден за твоето царство, то почитането на боговете ще погине и славата на Рим ще намалее; защото той всекидневно съблазнява множество народ със своето вълшебство, хули безсмъртните богове и разрушава храмовете им; ако бъде премахнат, славата на Рим ще се съхрани. Като разгледал това писмо, кесарят Веспасиан написал до Равена следното: - Ако някой нанесе безчестие и хула на боговете, той трябва да ги възнагради с принасяне на дарове, или да бъде изгонен от града, защото е неприлично да отмъщаваме на някого заради боговете, тъй като те сами могат да отмъстят на своите врагове, ако се прогневят. Когато този отговор на цезаря пристигнал в Равена, патрицият (знатен човек по силата на своя произход, бел.ред.) Демостен, приел тогава управлението на града, хванал Божия светител Аполинарий, вече престарял от годините и изнемогнал физически от многото мъчения. Тълпа езичници искала от Демостен или да предаде Аполинарий на мъчения, или да го изпрати някъде далече, в опасна за здравето местност, където да погине без вест. Демостен предал светеца на един стотник под стража, докато не измисли на какви мъки да го подложи и в какви зловредни места да го прогони. А стотникът, бидейки таен християнин, приел Божия човек и го отвел не в тъмница, а в дома си, и се грижел за него. След няколко дни той се обърнал към свети Аполинарий с такива думи: - О, господарю и отче, не бързай да умираш, защото твоят живот ни е много нужен за наше добро; но иди през нощта в селото, където се намират болните, и остани там дотогава, докато не утихне народното вълнение. С тези думи стотникът тайно, в полунощ, пуснал светеца да излезе от града. Когато светецът излязъл, някои от почитателите на идолите, като узнали за това, побързали след него и като го настигнали по пътя, го били и го удряли с мечове, докато не видели, че е умрял, тогава го оставили и се отдалечили. Когато настъпил денят, дошли учениците на светеца и го намерили едва дишащ, взели го и го отнесли в селото при болните, където живял седем дни. Преди смъртта му при него се събрало цялото паство, и той дълго ги учел да не отстъпват от светата Христова вяра, да се гнусят от езическите скверноти и пророчески предсказал предстоящите многочислени гонения срещу Христовата църква, предсказал също, че след всички тежки бедствия идолите навсякъде ще бъдат унищожени и по вселената ще възсияе светлината на благочестието, ще се явят християнски царе, и християните безпрепятствено ще принасят жертви на живия Бог. Към казаното добавил и следното: - Ако някой пребъде непоколебимо във вярата на нашия Господ Иисус Христос, той няма да умре, но ще бъде жив вечно. Като казал това, както и много други неща, светителят и Христовият мъченик починал в Господа. Всички вярващи го оплаквали и положили честното му тяло в каменен ковчег и го погребали дълбоко в земята поради страх пред нечестивите да не се поругаят над тялото му, изравяйки го от земята. Божият светител Аполинарий пасъл Христовата църква двадесет и осем години, един месец и четири дни. Светецът пострадал в десетите календи на месец август (на 23 юли) при царуването на Веспасиан над римляните, а над нас християните на нашия Господ Иисус Христос, на когото да бъде царство с Отца и Светия Дух во веки веков. Амин*.", "date": "2019.07.23", "title": "Св. свещеномъченик Аполинарий, епископ Равенски (Равенийски)"}
{"url": "http://www.classa.bg/%D1%81%D0%B2%D1%8F%D1%82/item/398147-%D0%B8%D1%80%D0%B0%D0%BD-%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D0%B5-%D1%80%D0%B0%D0%B7%D0%B1%D0%B8%D0%BB-%D1%88%D0%BF%D0%B8%D0%BE%D0%BD%D1%81%D0%BA%D0%B0-%D0%BC%D1%80%D0%B5%D0%B6%D0%B0-%D0%BD%D0%B0-%D1%86%D1%80%D1%83", "text": "Иранското правителство заяви в понеделник, че е разбило шпионски мрежа на ЦРУ като проеден знак за увеличаващото се напрежение между Техеран и Вашингтон, съобщават световните агенциии. В изявление на Министерството на разузнаването на Иран, предавано по обществената телевизия, се казва, че са задържани 17 заподозрени агенти на американските тайни служби. Според местната информационна агенция \"Фарс\" някои от тях вече са били осъдени на смърт. Останалите ще получат дълги присъди затвор.     Наскоро властите Техеран обявиха, че са разкрили голяма кибернетична шпионска мрежа, която според тях е управлявана от ЦРУ. На пресконференция служител на разузнаването (който не се представи пред медиите) заяви, че арестите са били извършени през последните месеци. Той не уточни колко заподозрени са осъдени на смърт. По негови думи някои от \"шпионите\" са били вербувани чрез \"визов капан\" - схема на ЦРУ, чрез която обещават виза за САЩ и дори осигурено работно място на иранци, които биха им сътрудничили за набиране на информация. Всички заподозрени са ирански граждани, които са действали независимо един от друг, заяви още иранският служител пред журналистите. Длъжностното лице добави, че някои от арестуваните, които са работили във важни сектори като отбраната и ядрената програма на Иран, са преминали и през \"усъвършенствано обучение\", а след това са им били назначени мисии за саботаж. Според официалното лице нито един от тях не е успял да нанесе щети. Те са били „наети в чувствителни и важни центрове, както и в частния сектор, свързан с тях, работещи като контрагенти или консултанти“, каза той. През април Иран заяви, че е разкрил близо 300 шпиона на ЦРУ, работещи в Иран през последните няколко години. Съобщението дойде след месеци на бързо нарастваща конфронтация между Техеран и Вашингтон и други членове на НАТО, след като американският президент Доналд Тръмп се оттегли от забележително ядрено споразумение и наложи икономически санкции над Иран. Напоследът се задълбочава напрежението между Запада и иранските власти заради случаите на залавяне на петролни танкери край Ормузкия проток и от двете страни.", "date": "2019.07.23", "title": "Иран твърди, че е разбил шпионска мрежа на ЦРУ"}
{"url": "http://www.classa.bg/%D1%81%D0%B2%D1%8F%D1%82/item/398148-%D0%BC%D0%BE%D0%B6%D0%B5-%D0%BB%D0%B8-%D0%B3%D1%80%D0%B5%D0%BD%D0%BB%D0%B0%D0%BD%D0%B4%D0%B8%D1%8F-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BE%D1%82-%D0%B4%D0%B0%D0%BD%D0%B8%D1%8F-%D1%81-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D1%80%D0%B0%D0%B7%D1%82%D0%BE%D0%BF%D0%B5%D0%BD-%D0%BB%D0%B5%D0%B4", "text": "През 2018 г. Томас Вилдерсбол основава Inland Ice - компания за бутилирана вода за пиене от прясно разтопени ледени масиви от Гренландия - най-големия остров на Земята. В замяна на лиценз за експлоатация, Inland Ice плаща на гренландското правителство такси за всеки литър стопена вода, която събира. Вилдерсбол продава водата си в стилни бутилки, предназначени да придружават гурме ястия, подобно на хубаво вино. Компанията се гордее, че ледът, използван за приготвянето на продукта, е на над 100 хил. години - напълно изолиран от всякакъв контакт с почвените слоеве и с влиянието на човека. По тази причина маркетинговите материали на компанията твърдят, че водата на \"Inland Ice\" е изключително чиста и с вкус, който съответства на нейната уникалност. От ръководството й също така не се тревожат и за изчерпване на ресурсите - ледената покривка обхваща над 80% от цялата площ на острова. За правителството в Гренландия водата изглежда като безкраен ресурс за разлика от резервите от петрол и дори от рибните пасажи, които също могат да изчезнат, ако не бъдат отглеждани и ловувани по изключително внимателен начин.  Гренландската ледена покривка се простира на около 2000 километра дължина и около 800 километра широчина. В най-дебелата си точка тя е близо 2,5 км. Всяка година ледената покривка губи по 250 гигатона вода, като това е напълно достатъчно, за да запълни около 100 милиона олимпийски плувни басейна. Но дори и при тази удивителна скорост, водата няма как да бъде изхабена в обозримо бъдеще. Сегашната скорост на топене на ледовете е свидетелство за поразителната сила и бързината, с която климатът се изменя. За правителството на Гренландия и предприемачите като Вилдерсбол обаче, това предоставя сериозна бизнес възможност. Продажбата на бутилирана вода бележи стабилен ръст в световна индустрия, а Гренландия залага на това, че тенденцията ще продължи, и приканва и други компании да подадат оферти за право на добив на вода от ледниците. Правителството е предвидило да издаде още 5 лиценза като този на Вилдерсбол. Местните правят всичко по силите си, за да стимулират този бизнес, включително и да използват всички \"вратички\", които им позволяват да заобиколят остарелите правила, наложени от сюзерена на острова - Дания. Разбира се, само с една разтопена вода от ледници независимост няма как да се постигне. Но тя позволява на Гренландия да търси пазарите на нови държави, предлагайки ценен продукт за евентуална международна търговия. Дания упражнява колониален контрол над Гренландия и нейното коренно население от 1721 г. до Втората световна война, като използва острова за лов на китове и тюлени, търговия с инуитите и т.н. След нацистката окупация на Дания през 1940 г., САЩ заемат острова и строят там военни съоръжения, за да го защитят от германците. В края на войната дори предлагат на датчаните да откупят Гренландия за сумата от 100 милиона долара в злато. Дания отказва, а през 1953 г. колонията става официален датски окръг със свое представителство в датския парламент. През следващите десетилетия Дания постепенно прехвърля повече и повече правомощия на Гренландия. Днес островът е автономна, до голяма степен самоуправляваща се страна под номиналната управа на Кралство Дания. Копенхаген обаче контролира външната политика и отбранителната политика на Гренландия и изплаща около 500 млн. долара годишни субсидии за територията. Тази блокова субсидия се оспорва както в Копенхаген, така и в Нуук, крайбрежния град от 18 000 души, който служи като столица на Гренландия. Много гренландци смятат, че субсидията е необходима, но се притесняват, че тя насърчава зависимостта на острова от Дания. В датската столицата пък са на мнение, че това е форма на обезщетение за минали колониални злоупотреби, включително унищожаването на местния начин на живот. Други виждат годишното плащане като необоснован разход за поддържане на геополитическото влияние в Арктика. Засега блоковата субсидия покрива повече от 50% от всички публични разходи в Гренландия. Парите са незаменими за публичния сектор на острова и без тях нещата биха станали доста сложни. Макар и трудни за улавяне, следите от датското управление продължават да имат вездесъщо влияние върху политиката на страната.  До въвеждането на местното самоуправление през 1979 г., датският Кралски търговски отдел на Гренландия има строг монопол върху търговията от и за острова. Макар това дружество вече да не съществува, днес се е разделило на няколко \"наследници\" под контрола на местното правителство. Но географските странности позволяват части от старата монополна система да оцелеят. Гренландия е 50 пъти по-голяма от Дания, но 80% от повърхността й е покрита с лед. 56 000 жители на острова са ограничени до крайбрежни селища, нито едно от които не е свързано с пътища. Следователно корабоплаването е от съществено значение за благосъстоянието на повечето гренландци. Кралската арктическа линия (RAL), един от наследниците на колониалния търговски модел е от жизнено значение за острова. Компанията за товарни превози е изцяло собственост на правителството на Гренландия и като колониалния си предшественик се ползва от изключителна концесия за всички морски товари, превозвани до, от и в рамките на Гренландия. Единствената връзка на RAL с континентална Европа обаче е към Олборг, Дания, което прави корабоплаването там твърде скъпо за повечето компании, базирани извън сюзерена. И така, не е изненадващо, че 63% от целия внос за Гренландия все още произхожда от Дания.     Последиците от това странно споразумение могат да се усетят в цяла Гренландия, не само във високите цени на вноса, но и в самите продукти - предимно датски. Любопитен момент е например, че най-популярната датска безалкохолна напитка Faxe Kondi е далеч по-разпространена в Гренландия, отколкото в Дания, където трябва да се справя с конкуренцията на Pepsi и Coca-Cola. Захарните напитки не са достатъчни, за да маскират горчивия послевкус от колониализма, нито пък внушават истинско чувство за национална принадлежност към Дания.  В едно неотдавнашно проучване, проведено от университетите в Гренландия и Копенхаген, 67,7% от гренландците подкрепят идеята за независимост в следващите 20 години. За да се стигне дотам обаче, островът ще трябва да може да финансира публичния си бюджет без подкрепата на Копенхаген. \"Ние искаме да се отървем от блоковата субсидия, защото искаме независимост\", заяви премиерът на Гренландия Ким Киелсен в интервю за The Economist през 2018 г. От създаването на местното самоуправление преди 40 години правителството е разгледало много различни пътища за финансова независимост. Повечето от тях обаче, включително петролните и минните проекти, все още не са се развили достатъчно, дори и след освобождаването на търговията с петрол от монопола на RAL в корабоплаването. Това се дължи на факта, че петролът на практика не може да бъде достигнат при твърде голяма дълбочина на морското дъно, а Гренландия има само ограничен капацитет за работа и преработка, за да се обърне към добива на уран и редки полезни изкопаеми. Да не говорим за възможните последствия за околната среда, които биха се появили, ако местното правителство избере този вариант. През последните години правителството се надява на богатите водни ресурси на страната. Правителството в Нуук е тествало чистотата на водата и е определило най-добрите места за събиране в насипно състояние.  Въз основа на химически, физически и микробиологични анализи, Министерството на промишлеността, енергетиката и изследванията твърди, че ледената покривка на Гренландия е „най-чистият сладководен резервоар в Северното полукълбо“. Местните хора интуитивно знаят това - гренландците са консумирали стопена вода в продължение на векове, а на посещаващите туристи се препоръчва да я пият, докато още се движи и не е замръзнала. Въоръжени с лъскави брошури, представители на правителството пътуват по света, за да примами компаниите да кандидатстват за петте налични лиценза. Според терена, качеството на питейната вода става все по-малко и \"чистата минерална вода, изтичаща от гренландския леден лист, осигурява решението\". Развиването на сектора на бутилираната вода със сигурност ще доведе до екологични разходи, като се има предвид потенциалният въглероден отпечатък на корабите, пътуващи към и от отдалечена Гренландия, както и фактът, че повечето бутилирана вода разчита на пластмаса на петролна основа за опаковките. Но разбираемо правителството на Гренландия продължава с усилията в тази посока. През май екип от министерството доведе група потенциални инвеститори до местата, откъдето се събира лед. Остава да се види дали проектът ще вдигне достатъчно лицензионни такси и данъци, за да се затвори дупката в бюджета на правителството. Няколко скорошни правни промени, насочени към привличане на чуждестранни компании, повишиха оптимизма на правителството. През април властите одобриха споразумение за сътрудничество между RAL и исландската корабна компания Eimskip.  Споразумението позволява на двете компании да споделят кораби и създава корабни връзки, които свързват Гренландия с Исландия и косвено с нови международни пазари. Още по-важно, по-рано тази година правителството прие закон, който освобождава компаниите, лицензирани да събират топлата вода от монопола на RAL за търговия по море - решаваща стъпка към разширяване на износа на вода в насипно състояние. Еволюцията на корабоплавателния монопол е само една от големите промени на острова. През ноември 2018 г. парламентът на Гренландия гласува за разширяване на летищата в Нуук и Илулисат, като нито една от тях няма достатъчно дълги писти за справяне с трансатлантическите полети с финансиране от правителството. Правителството също е изразило интерес към създаване на представителство в Китай до 2020 г., а САЩ обявиха през май, че планират скоро да открият постоянно дипломатическо присъствие в Нуук. Така на практика прясната бутилирана вода се превръща в големия шанс за Гренландия да се откъсне от хватката на Дания и да се свърже с останалия свят. И първите промени се очаква да се усетят първо по рафтовете на магазините. Следващата стъпка вече е надеждата за независимост.    ", "date": "2019.07.23", "title": "Може ли Гренландия да спечели независимост от Дания с продажбата на разтопен лед?"}
{"url": "http://www.classa.bg/%D1%81%D0%B2%D1%8F%D1%82/item/398149-%D0%BA%D0%B0%D0%BA-%D0%BA%D1%80%D0%B0%D0%B9%D0%BD%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D1%81%D1%82%D1%8A%D0%BF%D0%B2%D0%B0%D1%82-%D0%B2%D0%B5%D1%87%D0%B5-%D0%B8-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "43-годишният Денис Селер седи в едно кафене в Загреб и пуши цигара след цигара. Той по нищо не би изпъкнал в заобикалящата го среда, ако не са изписаните с жълто букви на кирилица върху сивия му пуловер - АЗОВ. Селер е хърватин, ветеран от войната между 1991 и 1995 г. Пуловерът му обаче говори за знак за вярност към едно от най-опасните и войнствени крайнодесни движения в цяла Европа - полка Азов, една от доброволческите бригади към украинската армия, спечелила си жестока слава в Източна Украйна.   През 2014 и 2015 г. той е един от общо 20-30 хървати, които влизат в редиците на тогава все още само батальона Азов, който се бие срещу подкрепяните от Русия сепаратисти в Източна Украйна.      И макар войната там на практика да се води между сепаратистите и войниците на Киев, тя привлича към себе си и множество чуждестранни доброволци и наемници. Така например от Балканите сръбските бойци се присъединяват масово към сепаратистите от лоялност към отколешния православен съюзник Русия, докато хърватските националисти като Селер откриват обща кауза с крайнодесните елементи на съпротивата на Украйна срещу Москва. Но докато войната в Източна Украйна е в състояние на напрегнат застой и спорадични сблъсъци (нормални за подобни обявени примирия), Азов не мисли да спира въобще, а изгражда стабилни връзки с крайно десните екстремисти извън границите на Украйна. А Хърватия, най-новият член на Европейския съюз и страна, в която консервативните течения са изключително силни, се очертава като ключова основа за установяване на тези връзки, показва  . След като още през 2016 г. от доброволния батальон Азов обявиха, че ще създадат своя партия, сега политическото крило на групата кове връзки с крайнодесния хърватски политически блок, който се представи силно на европейските избори през май. През септември украинското движение дори ще проведе конференция в Загреб, на която се очаква да разкрие планове си за \"чуждестранен легион\" от крайнодесни симпатизанти, създаден с помощта на хърватски ветерани от войната. \"Движението на Азов расте и расте бързо\", казва Селер. През 2014 г. той е описвал войната в Украйна като \"битка за бялата европейска раса, нейната култура и история\". Сега, 5 години по-късно, амбициите на Азов са намерили плодородна почва в Хърватия, където движението продължава активно с преследването на мечтата си за изграждане на \"Европа на нациите\". Ревизионизъм на Втората световна война През 2014 г., след като масовите протести свалиха тогавашния проруски президент на Украйна Виктор Янукович, армията на страната се оказа безпомощна пред руския ход за анексиране на Крим и разпалване на войната в източния район Донбас. Решението тогава се оказаха доброволните батальони, които се включиха към отбранителните сили на страната. Може би най-изявеното име сред тях е това на Азов. Батальонът, който след това се разрасна в цял полк, успя да си спечели репутацията на силна група, която обаче държи вратите си широко отворени за неонацисти от различни държави. Днес групата е част от украинската Национална гвардия - жандармерия, която се отчита пред вътрешното министерство. Също така тя има политическо крило, Националният корпус, военизирана част, наречена Национална милиция, Младежки корпус, спортен бар, гимназии и \"социален център\", известен като \"Казашката къща\" точно до Майдана. Политическото крило остана под прага за влизане в парламента на изборите през юли. Сегашният украински национализъм черпи голяма част от вдъхновението си от Степан Бандера - командир на нелегалната Организация на украинските националисти (ОУН) от времето на Втората световна война. Много украинци виждат ОУН като герои, които защитават независимостта на Украйна, омаловажавайки връзките на групата с нацистите, както и ролята й в Холокоста. По същия начин Хърватия се бори с ревизионизма по отношение на Втората световна война. Той се премества от политическите периферии към масовата политика, поставяйки под съмнение престъпленията, извършени от фашистки лидери по време на краткотрайна независима хърватска държава, която е марионетка на нацистка Германия. Националистите от Хърватия и Украйна виждат много общо в най-новата си история. За тях борбата на Хърватия за независимост в началото на 90-те години срещу сръбските бунтовници, подкрепена от по-голямата си съседка Сърбия, се отразява в продължаващата борба на украинците срещу подкрепяните от Русия сили в Източна Украйна. \"На по-сантимеснтално, подсъзнателно ниво за хърватите Украйна е приятел\", каза Томислав Сунич, хърватско-американски писател, описан като \"интелектуален гуру\" на хърватските крайни националисти.       \"Между моретата\" Под ръководството на Олена Семеняка, \"международен секретар\" на Националния корпус, Азов организира редица сбирки и конференции и развива връзки с крайнодесни групи в Европа, включително неонацистката Национална демократическа партия на Германия и неофашистското движение CasaPound от Италия. В България Азов поддържат отношения с Българския национален съюз (БНС), които обаче, на свой ред, държат тесни връзки и с руски националистически кръгове. През март тази година групата Soufan, базирана в Ню Йорк, която извършва анализ на сигурността, описва Азов като \"критичен възел в мрежата на транснационалния десен екстремизъм\". Азов е домакин и на ежегодната конференция „Паневропа” за съюзници от Западна Европа, както и на ежегодна конференция \"Интермариум\", насочена към Централна и Източна Европа, главно онези страни, които някога са били зад Желязната завеса или част от социалистическа Югославия. Този септември за пръв път се очаква Азов да организира \"Интермариум\" извън Украйна - в Загреб. Буквално преведено името на конференцията означава \"Между моретата\" и има концепцията на събитие, посветено на регионалната сигурност. Тя първо е лансирана от лидера на Полша след Втората световна война Йозеф Пилсудски в началото на 30-те години. Изследователят от Киев, Александра Уишарт, обяснява, че Азов е дал идеята за нов живот на конференцията, популяризирайки я като \"трамплин\" за изграждане на източноевропейска конфедерация на десни националистически \"етно-държави\", свободни от това, което Азов възприема като \"културния марксизъм\" на ЕС и \"необолшевизма\" на Русия. В тези планове на Азов Хърватия заема ключово място. \"Хърватия е ключов играч на Балканите и достатъчно централна, за да помогне за неутрализирането на влиянието на Русия или на ЕС в региона ”, каза Уишарт. Самата тя присъства на конференцията през октомври 2018 г. в Киев като наблюдател. Селер потвърждава, че Загреб ще е домакин на конференцията, която събира делегати от Украйна, Полша, балтийските държави, Норвегия, Дания и Швеция. Това ще бъде шанс да се затвърдят връзките между Азов и Хърватските суверенисти - съюз на крайнодесни партии, който изненадващо спечели третото място на изборите за Европейси парламент през май, събирайки 8,5% от гласовете. Алиансът има един депутат в хърватския парламент, но според социологическите проучвания се радва на около 6% подкрепа, а следващите парламентарни избори в страната са насрочени за догодина. Единственият евродепутат от Алианса е Руза Томашич, бивш полицай, която напуска социалистическа Югославия, за да живее в Канада на 15-годишна възраст. Наскоро тя влезе в новинарските заглавия в Хърватия, след като изтекоха нейни снимки в нацистка униформа. Тя коментира пред журналисти, че не се срамува от тези си снимки от миналото, но днес не стои зад някои от тези идеи. В публикация в социалните медии през януари, акаунт, администриран от Семеняка, публикува информация, че \"коалицията на хърватските националистически партии се оформя рамо до рамо с подготовката за следващата конференция \"Интермариум\" от хърватски и украински ентусиасти.\" Според Селер почетен гост ще бъде Андрий Билецки, лидер на политическото крило на Азов, Националния корпус и депутат в украинския парламент, който влезе през 2014 г. като независим. Семеняка не е потвърдила за посещението.       Азов и съюзът с Хърватските суверенисти Билецки по-рано оглавяваше открито неонацистката организация \"Патриот на Украйна\" и прекара 28 месеца в затвора по обвинения в опит за убийство. Без да бъде съден, той беше освободен и обвиненията срещу него бяха отхвърлени съгласно постановление на парламента относно \"политическите затворници\" през 2014 г. след революцията на Майдана. В Националния корпус той превръща концепцията на \"Интермариум\" в официалната геополитическа доктрина. Според Селер целта на посещението на Билецки е да се срещне с представители на десницата на Хърватия, особено с членовете на суверенистите. Първоначално Томашич каза, че не е знае за каквото и да е планирано посещение от Билецки, но след това сама си противоречи и заявява пред BIRN, че един хърватин, чието име не си спомня, се е обърнал към нея относно планирано посещение в Загреб от Билецки, което ще включва среща с Томашич и други политици от страната. Самата тя твърди, че е отворена за разговори с всеки, но отрича да има каквото и да е общо с организацията на конференцията. Някои суверенисти обаче са по-отоворени към отношенията си с Азов. Сунич, крайнодесен автор и преводач, който също беше част от листата на Суверенистите за ЕП, заявява, че планира да присъства на \"Интермариум\" и че поддържа редовна комуникация със Семеняка. Денис Беванда, генерален секретар на Хърватската консервативна партия, една от основните партии в рамките на Суверенитестите, сподели снимка на Instagram по-рано тази година заедно със Селер. Постът е публикуван на английски и украински и е във възхвала на батальона Азов с бойните възгласи \"Слава Украйна\" и \"Да живее Украйна!\" - сега официален поздрав на украинската армия. Подкрепа за Украинския чуждестранен легион Основният момент от септемврийската конференция се очаква да бъде създаването на \"Чуждестранния легион\" към Азов. Макар детайлите да остават неясни, Азов, в своите публикации в социалните медии, предложи подобна сила да улесни чужденците, желаещи да се присъединят към борбата на групата в Източна Украйна. В интервю за медия на неонацисткото движение за Северно съпротивление, Семеняка заявява, че украинското правителство възпрепятства усилията на Азов да привлече чуждестранни кадри за войната срещу подкрепяните от Русия бунтовници. \"Но в бъдеще се надяваме да създадем чуждестранен легион. Там можем да обявим силно и ясно, когато търсим доброволци\", добавя тя.  Сега, около 18 месеца по-късно, се очаква този чуждестранен легион малко по малко да се превърне в реалност.     Бруно Зорица, пенсиониран хърватски офицер и бивш член на Френския чуждестранен легион, многократно се споменава в публикациите на Азов в социалните медии като ключова фигура в създаването на звеното. Известен повече със своя прякор \"Зулу\", Зорица командва батальона \"Франкопан\", подразделение на специалните части на хърватската армия, по време на войната срещу сръбските бунтовници, подкрепяни от Белград. С други ветерани от френския чуждестранен легион, той обучава новобранци от хърватската армия по време на войната. В интервю за Washington Post през 1991 г. той обяснява за подготовката на хърватските части. \"Ние учим тези войници, че войната не е филми на Рамбо… Моите хора имат много по-нисък процент на жертви в сражения, отколкото другите. Те знаят кога да се бият и кога да се окопават\", коментира той. През 2001 г. Зорица е арестуван в полицейска операция срещу група за контрабанда на оръжие. Макар да няма данни срещу него да са били дори повдигани обвинения, нито да е бил осъждан, местните медии пишат, че той е сред хората, ръководещи самата контрабандна група, която прекарва оръжия за над 1 млн. евро от Хърватия към държави от ЕС и най-вече Франция. Според социалните медии на Азов Зулу е обещал да помогне за обучението на Украинския чуждестранен легион. През октомври 2018 г. той самият говори по време на \"Интермариум\", където потвърждава, че поддържа редовна комуникация с ръководителя на военното училище на Азов. Едно е сигурно - Азов разраства уверено базата си от контакти и влияние в страните от бившия социалистически блок, което рано или късно ще доведе и до достатъчното им засилване и у дома.    ", "date": "2019.07.23", "title": "Как крайните националисти на Украйна стъпват вече и на Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398150-%D0%B7%D0%B0%D1%89%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B8%D0%BB%D0%B8%D1%87%D0%B0-%D0%BD%D0%B0-%D0%BF%D1%80%D0%B5%D1%86%D0%B0%D0%BA%D0%B0%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Какъв е мотивът на хакерите, пробили НАП, ще разберем в следващите епизоди. В този знаем, че личните ни данни се търкалят из нета, а премиерът Борисов ни теши с разкритието, че сме уязвими и през микровълновите печки…         От “тероризъм”, през “хакер-вълшебник и “няма нищо страшно” до “клатене на властта” - през тези осцилации за по-малко от седмица преминаха версиите на управляващите за най-големия теч на данни в България, при който беше пробита данъчноосигурителната система на държавата. Не е известно да се е случвало другаде по света на други данъчни.   Атаката дойде така изневиделица, че Патриотите не свариха да навлекат потурите, да запашат поясите и да накривят калпаците, както когато пазеха границата от мигранти и зовяха за стрелба “на месо” по тях. Защо те - ами защото няколко седмици преди да стане известна   ресорът “електронно управление” бе хързулнат на коалиционния партньор в лицето на вицепремиера Мариана Николова. Десетина години е-управлението бе зачислено към вицепремиера Томислав Дончев, но изглежда и ресорът, и Дончев не разбраха за това.     Само че не Николова, а Дончев коментираше през уикенда  , в резултат на която лични данни на 5,1 милиона българи бяха копирани от неизвестни лица за неизвестни нужди и цели. НАП така и не съобщи броя на засегнатите икономически субекти - български и чуждестранни фирми, за които са изтекли чувствителни данни. Оказа се, че хакването на системата се е случило преди близо месец, но управляващите бяха принудени да го признаят публично преди седмица - след като данните бяха качени на руски домейни и 56 медии получиха съобщения от руския сървър yandex.ru, с връзка за 11 GB данни. С цел дестабилизация? Томислав Дончев определи атаката срещу НАП като “много тежък инцидент”, чиято цел е дестабилизация. „Ако е организирано вътре в страната, има за цел да клати правителството, а ако е организирано отвън - целта е да се клати държавата”, хипотетизира той. Зависи как разбираме държавата - по Платон, Луи XIV или Фредерик Бастиа. Ако Дончев иска да ни доведе до “Държавата - това сме ние”, не е сполучил. Друг е въпросът, че предвид броя на засегнатите  . След хипотезите - малко логически задачи. Нито е катастрофа, нито е нещо безобидно, коментира говорителят на НАП Росен Бъчваров. Добре, ако не е “Чернобил”, “Фукушима” ли е? След като не е конкретен, значи ни оставя да избираме по скалата между муха и слон или просто е предпазлив, понеже шефът му, директорът на НАП Галя Димитрова, не сметна за необходимо да прекъсне платения си годишен отпуск, за да застане пред камерите при този безпрецедентен скандал. Една наистина безпрецедентна постъпка. Засега от НАП ни уверяват, че: “главните неща функционират по сигурен и стабилен начин”, нямат причини да вярват, че “уязвимостите продължават да се експлоатират” и са идентифицирали рискове по “отношение на периферни услуги”. От Комисията за защита на личните данни (КЗЛД) - да, има такава - обявиха, че ще глобят НАП заради случилото се. КЗЛД има бюджет от близо 3 милиона лева, а малко повече отделя държавата за киберсигурност годишно - едва 5 милиона. С тези пари трябва да се “охраняват“ системите на институциите, които обработват и съхраняват данните на няколко милиона български граждани. Едно сравнение Над осем пъти повече пари - 40,5 милиона лева за 2019 г. - обаче са заделени за Националната служба за охрана (НСО), която охранява и развежда със специализиран транспорт членовете на правителството и парламента, президентството, главния прокурор. Но освен тях от гардовете, платени от данъкоплатците, се възползват и “лица, свързани с националната сигурност, посегателството спрямо които би подронило, отслабило или създало затруднения на властта в Републиката” - сиреч, може да клатят правителството. НСО отказва да каже дали сред тези лица е депутатът от ДПС Делян Пеевски, нито колко са публичните средства, изхарчени за охраната на почетния председател на ДПС Ахмед Доган. И ако Националната служба за охрана ревниво пази тези тайни, държавата не я е срам да назове дребните пари, с които обезпечава сигурността на личните данни на гражданите.   Каква ирония: в Европейската комисия (ЕК) именно българският еврокомисар Мария Габриел отговаря за цифровата икономика и общество и лансира предложението за създаване на Европейски експертен център по киберсигурност, чиято съдба трябва да е ясна до края на мандата на тази ЕК - края на октомври. Очаквайте следващите епизоди Най-същественото, което ни се изплъзва в  #НАПЛийкс, е мотивът. Защо? В известните случаи на хакерски атаки като тези на “Анонимните”, например, винаги има послания, свързани с кауза - срещу американския президент Доналд Тръмп, “Ислямска държава” и пр. Появиха се предположения, че вероятно става въпрос за български хактивисти - заради епитети като “корумпирано” и “бавноразвиващо се” (по адрес на правителството), “прецакана държава” и “глупаво правораздаване”. Но дали са искали да накажат властта - или да се доберат до конкретна информация, замаскирайки я с източване на милиони записи? Ще разберем в следващите епизоди. В този знаем, че личните ни данни се търкалят из нета, а   ни теши с разкритието, че сме уязвими и през микровълновите печки...  ", "date": "2019.07.23", "title": "Защо България прилича на \"прецакана държава\""}
{"url": "http://www.classa.bg/%D1%81%D0%B2%D1%8F%D1%82/item/398151-%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B0%D0%BC%D0%B5%D1%80%D0%B8%D0%BA%D0%B0-%D0%BE%D1%82%D0%BD%D0%BE%D0%B2%D0%BE-%D0%B1%D1%8F%D0%BB%D0%B0", "text": "Тръмп се кълне, че няма нито една расистка фибра в тялото си, но миналото на семейството му показва нещо друго. Расизмът е отворена рана в американското общество, която отново и отново се възпалява.           Коментар от О. Залет.   Последният боен вик на феновете на Тръмп гласи: \"Върни я обратно!\". По същия начин навремето те скандираха неговата реплика по адрес на Хилари Клинтън: \"Вкарай я в затвора!“. След като Тръмп наруга в Туитър родената в Сомалия тъмнокожа депутатка Илхан Омар, сега привържениците на американския президент настояват тя \"да си върви там, откъдето е дошла\". За тях и за самия Тръмп сякаш няма абсолютно никакво значение, че Илхан Омар от 30 години живее в САЩ и отдавна има американско гражданство. В Туитър Тръмп заяви, че нито една фибра в тялото му не е расистка. Твърдение, което също може да бъде опровергано като явна лъжа. През 1970-те години срещу него и срещу баща му Фред беше отправено обвинението, че не приемат тъмнокожи наематели в жилищата, които дават под наем. Смята се дори, че Фред Тръмп е имал връзки с Ку-клукс-клан. Доналд Тръмп пък преди 30 години поиска смъртно наказание за петима – както се оказа невинно осъдени - афроамерикански младежи, обвинени в изнасилване на жена в Сентръл парк. \"Мързелът е присъщ на тъмнокожите\" През 1997 г. Тръмп заявява пред сп. „Плейбой“, че \"мързелът е присъщ на тъмнокожите\". А не много отдавна окачестви мексиканците като \"убийци и изнасилвачи\", докато участниците в расистките безредици в Шарлътсвил, според него, били \"хубави хора\". Списъкът може да продължи още дълго.     Историци сравняват гафовете на Тръмп с възгледите на президента Андрю Джонсън (1808 - 1875), който беше казал, че \"тъмнокожите ще затънат във варварство, ако ги оставиш без надзор.\" Ясно е едно: още отпреди президента Тръмп в американското общество съществува огромен проблем с расизма, който често се възпалява, а на моменти дори ескалира. Няма друга страна, която толкова дълго се е мъчила от тази отворена рана, колкото САЩ. Една отворена американска рана Причините са най-различни. Например - страхът от европейските пришълци, които щели да отнемат работните места на местните хора или пък да увиснат като бреме на гърба на страната. Важни са обаче и културните различия.  Първоначално американците се отнасят презрително към италианските или към германските имигранти, които предпочитат да се затварят в своите си общности. По-късно идват напреженията с азиатците и латиноамериканците. Но единствено тъмнокожите от край време си остават неизменно на мерника на расистка Америка. През 1967 г. в Детройт избухват най-тежките дотогава расови размирици, в които загиват 43 души. Многобройни жертви има и по време на безредиците през 1968 година след убийството на Мартин Лутър Кинг. Списъкът продължава чак до безредиците във Фъргюсън през 2014 г. Изблиците на насилие са резултат от редица исторически обстоятелства: от това как възникват САЩ, от робството и последвалата Гражданска война, от миграцията, поставила отпечатък върху всички американски столетия. И все пак: в основата на насилието е оцелялата и до днес стигматизация на хората с различен цвят на кожата. Предишни американски президенти, като Джон Ф. Кенеди, например, се опитваха чрез словото да притъпят тези напрежения. Но днес напреженията достигат до крайност благодарение на Доналд Тръмп, който използва разделението и подстрекаването, за да мобилизира електората си. Печатът в чекмеджето и расизмът в душата Мигрантската страна САЩ, която вписва многообразието дори в държавния си печат и е основана на принципа \"E pluribus unum\" (\"От многото - единствен\"), очевидно не винаги може да следва този идеал, а във времена като ерата на Тръмп вътрешните ѝ противоречия изпъкват особено ясно. Каква ирония: тъкмо президентът на САЩ държи в чекмеджето си печата, на който е изписано споменатото мултикултурно мото. Да, Доналд Тръмп може да е един от най-крайните и гръмогласни привърженици на расизма в САЩ. Не случайно председателката на Камарата на представителите Нанси Пелоси наскоро го упрекна, че иска да направи Америка не отново велика, а просто отново бяла. Но за съжаление той не е единственият.      ", "date": "2019.07.23", "title": "Тръмп иска да направи Америка отново бяла"}
{"url": "http://www.classa.bg/%D1%81%D0%B2%D1%8F%D1%82/item/398152-%D0%BB%D0%B8%D1%87%D0%BD%D0%B8%D1%8F-%D0%B6%D0%B8%D0%B2%D0%BE%D1%82-%D0%BD%D0%B0-%D1%83%D1%80%D1%81%D1%83%D0%BB%D0%B0-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD", "text": "Майка на седем деца, лекарка, доктор на науките, със синя кръв и със свръхуспешна политическа кариера: представяме Ви Урсула фон дер Лайен - първата жена, избрана начело на Европейската комисия.             Когато политиката е в кръвта ѝ След избора ѝ за председател на ЕК Урсула фон дер Лайен ще се върне в Брюксел, където през 1958 се е родила и е живяла 13 години. Баща ѝ - видният германски политик и бивш премиер на Долна Саксония Ернст Албрехт - навремето работи в европейските институции. След като завършва гимназия Урсула следва медицина, дипломира се и работи като акушер-гинеколог. В политиката навлиза, когато е на 40 години.   С родителите и братята На тази снимка от 1976 г. Урсула е с баща си, майка си и братята си. Трудолюбие и усърдие в училище изискват Хайди и Ернст Албрехт от всички свои деца. И не правят изключение за нито едно от тях. Бащата полага немалко усилия, за да имат децата му понятие от политика.   Бащата - потомък на барон Бащата на Урсула фон дер Лайен Ернст Албрехт е потомък на бременския индустриалец Людвиг Кноп, който на 18-годишна възраст пристига в Русия, и на когото руският цар Александър Втори дава титлата барон - за заслуги към империята. През 19 век прародственикът на Урсула спомага за развитието на тъкачеството в Русия - оборудва предприятията в бранша с нови тъкачни станове.   От музикално семейство Урсула фон дер Лайен е отлична ученичка и бързо усвоява новите неща. В детството си се увлича по много неща: владее перфектно английски и френски, обича да кара велосипед и от малка се увлича по музиката, с която всички в семейството се занимават с удоволствие - както личи от тази снимка от 1976 година.   Най-важният мъж в живота ѝ По време на следването си Урсула среща най-важния мъж в живота си - професора, лекаря и бизнесмена Хайко фон дер Лайен. През 1986 г. те сключват брак, когато Урсула е на 27, а Хайко на 31 години. През първите десет години от брака им се раждат седемте им деца и нерядко при Урсула работата остава на втори план след семейството. Тази снимка от 2013 г. показва съпрузите на бал в Берлин.   Весела компания Както сама признава в едно интервю, Урсула - също като родителите си - винаги е искала да има много деца. Тя просто не си представя да има семейство без деца. На снимката от март 2003 г., когато Урсула е министър по социалните въпроси, за жените, семейството и здравето на провинция Долна Саксония, е цялото ѝ семейство, позиращо в двора на семейната къща край Хановер.   Пет дъщери и двама сина Първото си дете тя ражда, когато е на 28 години. Две години по-късно на бял свят се появява дъщеря ѝ Софи (на снимката). Когато за първи път Урсула фон дер Лайен става министър (в правителството на Долна Саксония), най-малкото ѝ дете е на четири години. За седми път тя става майка преди 20 години, когато се ражда дъщеря ѝ Грация.   У дома е най-хубаво Урсула фон дер Лайен се чувства най-добре когато е със семейството си. Много германски политици прекарват отпуските си на море или в планината. Урсула обаче обича да си остава у дома заедно с цялото семейство, макар децата вече да са пораснали - най-малката ѝ дъщеря е на 20 години.    ", "date": "2019.07.23", "title": "Личния живот на Урсула фон дер Лайен"}
{"url": "http://www.classa.bg/%D1%81%D0%B2%D1%8F%D1%82/item/398153-11-%D1%85%D0%B8%D0%BB%D1%8F%D0%B4%D0%B8-%D1%80%D1%83%D1%81%D0%BD%D0%B0%D1%86%D0%B8-%D0%B8%D0%B7%D0%BA%D0%B0%D1%80%D0%B2%D0%B0%D1%82-%D0%BD%D0%B0%D0%B4-1-%D0%BC%D0%B8%D0%BB%D0%B8%D0%BE%D0%BD-%D0%BD%D0%B0-%D0%BC%D0%B5%D1%81%D0%B5%D1%86", "text": "Над 11 хиляди души в Русия получават повече от 1 милион рубли на месец, което се равнява на близо 28 000 лева. В същото време почти половината от руските семейства могат да си позволят само най-необходимото. Ето числата:         Над 11 хиляди души в Русия изкарват повече от 1 милион рубли на месец, научаваме от доклад на руската статистическа служба \"Росстат\". Тези хора са най-малобройната група от всички трудещи се в страната - под 0,1 процента. Както става ясно от доклада, средната им заплата възлиза на 2,4 милиона рубли (над 66 000 лева) на месец. Най-високо възнаграждение получават работещите в сферите на културата, спорта и организацията на свободното време - милионерите в тези сектори взимат средно по 5,8 милиона рубли месечно. От 2017 година досега броят на трудещите се със заплати над 1 милион рубли се е увеличил с 38 процента - допреди две години те са били по-малко от 7 000 души.  Хората с най-ниски заплати са над 775 хиляди Най-многочислена (над 2,6 милиона души) е групата на хората, получаващи между 34 и 40 хиляди рубли месечно (между 940 и 1 100 лева). А най-ниско заплащане - до 11 280 рубли месечно, получават повече от 775 хиляди руснаци.     По данни на \"Росстат\", средната месечна заплата в бюджетната сфера (въз основа на над 27 милиона анкетирани) е близо 50 000 рубли бруто. В сравнение със същия период на миналата година нетните доходи са намалели с 0,2 процента. 50% от семействата имат пари само за храна и дрехи Пак по данни на \"Росстат\", почти половината от руските семейства не могат да си позволят нищо друго, освен жизненонеобходимите храни и дрехи. Този проблем засяга предимно младите семейства (59,2 процента) и пенсионерите (58 процента). Около 15 на сто от семействата нямат пари дори и за дрехи - доходите им стигат само за храна. Това са предимно многодетните семейства (28,3 процента) и отново пенсионерите - 30 процента от тях. Единственото донякъде положително в тази статистика е, че година по-рано семействата в Русия, които са имали пари само за храна, са били 18 на сто.", "date": "2019.07.23", "title": "11 хиляди руснаци изкарват над 1 милион на месец"}
{"url": "http://www.classa.bg/%D1%81%D0%B2%D1%8F%D1%82/item/398154-%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87%D0%B8", "text": "В руския завод «Севмаш» завършва капиталният ремонт и модернизация на атомния крайцер «Адмирал Нахимов». В началото на 2020 година корабът ще замине на морски изпитания, след което ще влезе в състава на ВМФ на Русия. «Адмирал Нахимов» ще стане най-големият и най-добре въоръжен кораб не само в Русия, но и в целия свят. Според наличната информация, в кораба са извършени значителни промени. Премахнати са пусковите установки за противокорабните ракети «Гранит». Вместо тях са поставени универсални пускови установки — 10 на брой. И във всяка от тях по 8 пускови установки.     Те могат да се използват за пуска на противокорабните ракети «Оникс» и на крилатите ракети «Калибър». Не е трудно да се сметне, че крайцерът ще носи 80 противокорабни и крилати ракети. Тяхното съотношение ще зависи от рода изпълнявани задачи. Като противокорабни се предполага използването на хиперзвуковите «Циркони», които могат да поразяват цели на разстояние до 1000 км, развивайки скорост до 10 маха. За противовъздушна отбрана ще се използват 96 ракети от морския комплекс С-400 с далечина на поразяването на височинни цели до 400 км. Системата за близка отбраната на кораба ще бъде обезпечена от системата «Панцир-М». Противоторпедната отбрана ще бъде обезпечена от комплекса «Пакет-НК», който може да поразява подводници на противника в близка зона и торпеда, които атакуват крайцера. Ще бъдат заменени всички електронни системи, средствата за радиоелектронна борба, системите за контрол над околната среда. Ще бъде модернизирана хидроакустичната станция. Според представителя на военното ведомство, модернизацията  на крайцера «Адмирал Нахимов» ще е достатъчна минимум за 20 години.  Така крайцерът ще се превърне в един от най-мощните по въоръжение надводни кораби в океанската зона в целия свят.    ", "date": "2019.07.23", "title": "Убиецът на самолетоносачи"}
{"url": "http://www.classa.bg/%D1%81%D0%B2%D1%8F%D1%82/item/398155-%D1%81-500-%D1%89%D0%B5-%D0%BE%D0%B1%D0%B5%D0%B7%D1%81%D0%BC%D0%B8%D1%81%D0%BB%D0%B8-%D0%B0%D0%B2%D0%B8%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D1%82%D0%BE-%D0%B2-%D0%B5%D0%B2%D1%80%D0%BE%D0%BF%D0%B0", "text": "Разгръщането на системи С-500 е значителна заплаха за НАТО, съобщава сп. Military Watch. Публикацията се опитва да оцени влиянието, което „Прометей“ ще има върху баланса на силите в небето над Европа.     Основните задачи на С-500 са унищожаване на нискоорбитални спътници и космически оръжия, прехващане на ракети и унищожаване на най-ценните вражески самолети. Според сведенията новата система може да открива цели на разстояние до 800 км, а радиусът на действие на зенитните ракети е 600 км. Ето защо разполагането на „Прометей“ може сериозно да ограничи възможностите на самолетите на НАТО в Европа, предаде „Российская газета“. Има редица въздухоплавателни средства за поддръжка, които играят  във въздушните операции на НАТО. Това са например самолети за далечно радиолокационно откриване и управление, като E-3 Sentry, E-2 Hawkeye и E-7A Wedgetail, които координират действията на изтребителите и бомбардировачите на страните от Северноатлантическия алианс. C-500 може да лиши тези самолети от възможността да работят на по-голямата част от европейската територия, което ще промени баланса на силите във въздуха в полза на Руската федерация, защото руските Въздушно-космически сили (ВКС) ще могат да разчитат на подкрепа от собствените си самолети за далечно радиолокационно откриване (ДРЛО) A-50 и A-100. Появата на новата руска зенитна ракетна система усложнява използването на въздушни командни пунктове E-8 STARS, E-9 Widget и E-4 Nightwatch, разузнавателните OC-135 и RC-135 и самолети за радиоелектронна борба.     Самолетите-танкери, като KC-10 и KC-135, също ще бъдат изложени на риск. ВВС на НАТО в по-голямата си част се състоят от платформи за къси и средни разстояния, като F-16, F-18E, Gripen, Rafale и F-35, а невъзможността за дозареждане във въздуха сериозно ще ограничи техните възможности. Не по-малко сериозни проблеми с логистиката ще бъдат причинени от факта, че по-голямата част от Европа ще бъде недостъпна за военно-транспортния C-130 Hercules. Зоната на покритие на С-500, разположена в Калининград, Крим и на западните граници на Русия, ще включва значителна част от Европа, включително цялото Балтийско море. Например самолетът E-3 Sentry ще бъде в обхвата на руската система дори в небето над Берлин или Чешката република. Зоната на отговорност на новите зенитни ракетни системи ще включва цяла Полша, както и целия източен бряг на Черно море.      ", "date": "2019.07.23", "title": "С-500 ще обезсмисли авиацията на НАТО в Европа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398141-%D0%BA%D0%B0%D0%BC%D0%B5%D0%BB%D0%B8-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5", "text": "Дойде ли лятото, падат и дрехи, и задръжки. И Камелия е едно от най-сериозните потвърждения за тези думи, особено след последния кадър, който качи в социалната мрежа.     На фотоса русоко попфолк изкушение не оставя абсолютно нищо за въображението, защото е чисто гола. До нея е само изстудения й коктейл.     ъпреки че все беше заложила на изрязан бански. Сега обаче, положението е страшно - особено за тези около нея, на които погледите със сигурност са се събрали при тази гледка.", "date": "2019.07.23", "title": "Камелия се съблече"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398142-%D0%BD%D0%BE%D0%B2-%D0%B2-%D0%BB%D0%B5%D0%B2%D1%81%D0%BA%D0%B8-%D0%BA%D1%80%D0%B8%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%BE-%D0%B1%D0%B8%D0%B6%D1%83", "text": "Новото попълнение на Левски Франко Мазурек все още не е имал достатъчно време, за да покаже на какво е способен. Постепенно Петър Хубчев му дава все повече време за изява и се очаква той да се възползва.  Феновете на Левски очакват с нетърпение да видя възможностите му, но определено със същото нетърпение можем да очакваме сестрата на Мазурек да се появи на някой мач на столичани. Оказва се, че момичето е истинска красавица, която е печелила не е един и два конкурса в Аржентина.   Милагрос Мазурек може да се похвали с титла за най-красива абитуриентка, а освен това има участие в Мис Аржентина и печели награда.     ", "date": "2019.07.23", "title": "Нов в Левски крие истинско бижу"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398143-%D0%B0%D0%B7%D0%B8%D1%81-%D0%BD%D0%B0%D0%B3%D1%80%D0%B0%D0%B1%D0%B8-%D0%B8%D0%B2%D0%B0%D0%B9%D0%BB%D0%B0-%D0%B1%D0%B0%D0%BA%D0%B0%D0%BB%D0%BE%D0%B2%D0%B0", "text": "Азис награби добрата си приятелка Ивайла Бакалова навръх 38-ия ѝ рожден ден. Кадри с най-емоционалните моменти помежду им обиколиха за нула време социалните мрежи.   Двамата запечатаха прегръдката със снимка, която натрупа стотици лайкове във фейсбук. Красавицата посрещна своя празник с десетки рози и подаръци, и за изненада на мнозина - на родното Черноморие, а не на някой екзотичен остров.     Бившата любов на Румен Гайтански - Вълка дори пусна снимки с някои от пищните букети, дар от нейни приятели. Както знаем, през последните няколко години Бакалова рядко е в България. Предпочита да живее далеч от родината си, защото се чувства по-спокойна.     Повечето време миската прекарва в Дубай, където живее с дъщеря си Рая. В арабската държава красавицата върти бизнес с недвижими имоти. Бакалова сподели кратко клипче с наследничката си, а приликата между двете е поразителна.", "date": "2019.07.23", "title": "Азис награби Ивайла Бакалова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398144-%D1%83%D1%87%D0%B5%D0%BD%D0%B8%D1%87%D0%BA%D0%B0-%D1%80%D0%BE%D0%B4%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B8%D0%B7%D0%BF%D0%B8%D1%82", "text": "Жителка на Гвинея се върнала на изпит половин час след раждането, съобщава южноафриканският вестник \"Сънди таймс\". 18-годишната ученичка Фатумата Курума Конде (Fatoumata Kourouma Conde) от град Мама отишла на един от входящите изпити и почувствала, че всеки момент може да роди.      Тя веднага била заведена в болницата, където след 10 минути се родило момче. За изненада на членовете на семейството ученичката бързо се възстановила и се върнала на изпита си. Курума Конде скрила от мъжа си и роднините, че денят на раждането е близо: тя се страхувала, че ще я накарат да си остане у дома. \"Не можех да си представя, че ще пропусна дори един изпит за прием в бакалавърската програма. Подготвям се за това цяла година \", подчертава майката. Ръководителят на изпитния център Мохамед Диаките потвърждава автентичността на тази история, която беше отразена в местните медии.", "date": "2019.07.23", "title": "Ученичка роди по време на изпит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398145-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D1%8E%D0%BB%D0%B8", "text": "Очаква ви суета, вълнения и работа. Ако по някакъв начин се объркате в дадена ситуация, се обадете за помощ на близък приятел. Заедно ще разрешите проблема по-бързо и по-оптимистично, ще погледнете на другите задачи. При бизнесмените, кариерата бързо ще набира скорост. Само не взимайте кредити и заеми. Препоръчва се, да възстановите порядъка в работата си, да промените отношенията си с някои колеги и да се погрижите по-добре за здравето си. Денят е благоприятен за тези, които повече слушат и не дават съвети. Прекомерното философстване в любовта, не ви позволява реално да гледате на връзката си с избраника. Не очаквайте много от него, а сами свършете нещата. Ще бъдете изпълнение с вдъхновение, което ще ви помогне да реализирате творческите си идеи. Не чакайте изключителни постижения за кратко време, просто изпълнявайте програмата си на максимум. Постижения в любовта очакват тези, който вече са се уморили от приятелските отношения с избраника. Настройте се, за сериозна връзка.   Препоръчва се, да бъдете особено внимателни, ако въпросът засяга финансите. Ако дължите на някого голяма сума, по-добре платете. В противен случай процентите, ще се увеличават с бясна скорост. Възможна е покана за събитие, от което зависи по-нататъшната ви творческа кариера. Ще успеете да направите това, което ви е изглеждало невъзможно. Трябва първо да изберете правилен път, за изпълнение на плановете ви и след това да се захванете с подходящите проекти. В противен случай творческите ви идеи, ще са в противоречие с вашите планове. Ако се съмнявате в нещо в любовната сфера, първо проверете. В състояние сте да решите проблемите, ако престанете да лъжете този, когото обичате. Не се препоръчва да правите нещо, за което ще съжалявате по-късно. Постъпките и грешните ви действия, могат да се отразят неблагоприятно на работата. Правилно разпределяйте личното си време, така че прекомерната свобода, да не доведе до финансови загуби и на репутация. Денят е добър за учение и решаване на проблеми свързани с недвижими имоти. Трябва да използвате натрупания си опит за реални, не за илюзорни задачи. Енергийният ви потенциал е доста висок, така че не се плашете от трудностите. В любовта, ще искате да се скриете за известно време, което ще окаже отрицателно влияние върху отношенията. Удачно ще се развиват, преговорите с бизнес партньори. Препоръчително е да си поставите цели, от които няма да искате да се откажете дори под влиянието на обстоятелствата. Колкото по-решителни и уверени бъдете, толкова по-добре ще е за бъдещата ви кариера. Финансовите проблеми, ще останат на заден план, когато разберете, че здравето е по-важно. Само не пренебрегвайте задълженията си.   Не трябва да стоите на едно място, в противен случай проблемите в работата ще станат още по-големи. Не е необходимо да започвате нещо, което първоначално ви изглежда илюзорно. Съществува риск от загуба на пари и попадане в лапите на измамници. Проблемът е, че сте прекалено самонадеяни. Вечерта е подходяща за медитация, йога и комуникация с близките. Възможни са множество промени във всички области на живота. Не предприемайте необмислени стъпки, това може да доведе до пълно разочарование и негативни преживявания. Във вашата среда, ще се появят нови и предприемчиви хора, които ще ви помогнат да реализирате бизнес идеите си. В личния живот, не сте достатъчно инициативни за да вземете правилното решение. От вас, ще се изисква отговорен подход към всички задачи - нови и стари. Не е изключено да бъдете изпратени в командировка за дълъг период от време. В романтичен план, се дръжте съответстващо – наслаждавайте се и не поемайте върху себе си твърде много. Също, трябва да намерите сила, за да разкриете истинските си чувства, на вашият избраник.   Очакват ви печеливши контакти, сключване на сделки и значителна печалба. Въпреки че, по-често трябва да се оглеждате наоколо, за да не се спънете. Пред вас, се отварят нови и перспективни възможности и успехът, вече чука на вратата ви. Възможна е среща с човек, с когото някога сте имали романтична връзка. Слушайте сърцето си, за да не сгрешите.", "date": "2019.07.23", "title": "Дневен хороскоп 23 юли"}
{"url": "http://www.classa.bg/%D1%81%D0%B2%D1%8F%D1%82/item/398146-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BA%D1%80%D0%B0%D0%B4%D0%B5%D1%88%D0%B5-%D0%B8%D1%81%D1%82%D0%BE%D1%80%D0%B8%D1%8F-%D0%BE%D1%82-%D1%81%D1%8A%D1%81%D0%B5%D0%B4%D0%B8%D1%82%D0%B5-%D1%81%D0%B8", "text": "Премиерът на Северна Македония Зоран Заев обяви в свое интервю за гръцката телевизия Алфа, че македонците са присвоявали от историята на съседните държави, съобщават македонските медии. \"Опитът ни нашата история да се промени с взимането на световна, балканска и чужда (история), като при това не държахме сметка как това виляе на нашите съседи, доведе до там, че буквално да бъдем скарани с почти всичките си съседи. По този начин се затвориха всички процеси в европейската ни интеграция и интеграцията в НАТО\", каза Заев, цитиран от македонския портал А1он. Думите му предизвикаха остра вълна от недоволство в Северна Македония като мнозина обвиниха Заев в опит да се \"подмаже\" на съседните държави.     В интервюто си обаче той защити действията си досега, включително Договора от Преспа, който утвърди смяната на името на страната. По негови думи на договора може да се гледа и като на добър, и като на лош, в зависимост от гледната точка, но той изрази увереност, че всички ще гледат към бъдещето и няма да има връщане назад. \"Аз съм човекът, който тук, в Северна Македония ще бъде запомнен, че под неговото лидерство е сменено името на нашата страна. Но, както в едно семейство, понякога в живота трябва да правите някои стъпки, не толкова щастливи, но за доброто на децата, за доброто бъдеще на семейството, но и за съседите, вие правите тези стъпки заедно. Сега имаме нов приятел и стратегически партньор - Гърция. Нима това е малка придобивка? За мен е голяма работа\", заяви Заев. Като доказателство за ползата от Споразумението от Преспа македонският премиер подчерта, че само за една година търговията между двете страни се е увеличила с 20,5%. \"Ако досега гражданите на Македония са правели по един милион посещения в Гърция годишно, тази година ще са над един милион и половина посещенията.\" Темата за историята на Македония стана особено актуална покрай създадената смесена комисия от историци на България и Северна Македония, част от подписания между двете държави договор за добросъседство. Работата на комисията обаче получи критики и от двете страни, а между България и Северна Македония се яви конфликт за националността на Гоце Делчев. Последва изказване на новоизбрания президент Стево Пендаровски, че \"Гоце Делчев е българин, който се е борил за свободата и автономията на Македония\".", "date": "2019.07.23", "title": "Зоран Заев: Македония крадеше история от съседите си"}
