{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393041-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%BC%D0%B0%D0%BD%D1%83%D0%B5%D0%BB-%D0%BA%D0%BE%D1%80%D1%87%D0%B5%D0%BA-%E2%80%9E%D0%B4%D0%B2%D1%83%D1%81%D1%82%D1%80%D0%B0%D0%BD%D0%BD%D0%BE%D1%82%D0%BE-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B5-%D0%B2-%D0%BD%D0%B5%D0%BF%D1%80%D0%B5%D0%BA%D1%8A%D1%81%D0%BD%D0%B0%D1%82-%D0%BF%D0%BE%D0%B4%D0%B5%D0%BC-%E2%80%9D", "text": "София, 26-02-2019, Специално за The News BG Reproter и classa.bg | Търговско-икономическите отношения между България и Словакия продължават да се развиват възходящо. Двустранният търговския оборот за 2018 г. е над 6,000 млн. евро. Радостно е, че словашкият език се преподава в университетите в Търново и София. Това каза по време на среща с медиите посланикът на Словашката република у нас – Н. Пр. Мануел Корчек.   По отношение на търговските връзки между България и Словакия посланик Мануел Корчек подчерта, че стоките, които страната му изнася в България са: комуникационна техника /телефони, телевизори и др./, а 10% от износния обмен е на автомобили /Фолцваген, Пежо, Киа, Ландровер, Ягуар/. В Словакия се произвеждат годишно около 1 млн. автомобила.   Дипломатът уточни, че Словакия внася от България основно компоненти за производството на електроника /кабели, чипове/ и автомобилостроенето.   Н.Пр.Корчек изрази своята надежда, че показателите на сътрудничеството в областта на туризма е необходимо да нарастват, особено на фона, че в Словакия няма море.   Посланик Корчек съобщи, че на 8 октомври в София ще се проведе конференция на тема \"Развитие на бизнеса\", която е инициирана съвместно от УНСС и Икономическия университет в Братислава. На форума ще бъдат представени словашки фирми.   По отношение на културния обмен предстои участие на Словакия в София филм фест, а така също и изложба на музикални инструменти в Етнографския музей в Пловдив.     Словакия е ротационен председател на Вишеградската четворка и OSSE /Организацията за сигурност и сътрудничество в Европа/ посланик Мануел Корчек открои подкрепата за активен политически диалог между държавите. \"Искаме да дадем своя принос за подобряване живота на хората, живеещи в конфликтни области\", посочи Н. Пр. Корчек.   По думите му е необходимо да бъде намерена единна визия за бъдещото развитие на общността. Теми като интегрирането на националните малцинства, борбата с радикализацията, стимулирането на доверието на младите хора към правовата държава, са сред значимите приоритети на държавното ръководство.   Сред една от каузите Мануел Корчек посочи идеята мисия от наблюдатели в Украйна да получи подкрепа от ЕС.   По линия на председателството на Вишеградската четворка в България ще бъдат проведени още филмов фестивал и среща за архитектурно развитие на градовете.     \"Бихме искали да премахнем различията между новите и старите страни-членки в ЕС. Подкрепяме ротацията на председателството на Съвета на ЕС. Вишеградската четворка не бива да бъде изключвана от общите европейски решения. Четворката е платформа за консултации и то с отправна точка на формиране на позиции с принос към намирането на общи европейски решения\", коментира Мануел Корчек.   Дипломатът посочи, че търговско-икономическият обмен между страните от Вишеградската група и Германия е в пъти по-голям, отколкото този между Германия и Франция.   \"Всяка държава има право на свое мнение. Словакия се застъпва и следва европейските решения. Считам, че Четворката има свой принос за постигане на консенсус в ЕС, което е в пряка зависимост и от диалога между лидерите\", заяви посланик Корчек.     По повод на убийството на журналиста Ян Куциак и неговата годеница словашкият дипломат коментира: \"Това престъпление дълбоко засегна Словакия. Хиляди хора излязоха по улиците, за да протестират, а полицията, прокуратура и службите поискаха помощ от европейските институции. Към момента в затвора са четирима души с обвинение, че са поръчали и или извършили убийството. Разследването продължава, като в обсега на разследването са и други лица. Убийството беше осъдено от всички национални институции. Журналистите в Словакия настояват за пълно разследване на случая. Те продължават делото на Куциак.\"     В отговор на въпрос за състоянието на медийната система, Н. Пр. Мануел Корчек заяви, че държавните радио и телевизия в Словакия се издържат от таксите на гражданите. \"Това осигурява независимостта на медиите от държавния бюджет. Частните медии се притежават от големи корпорации.\"   Монуел Корчек посочи, че в областта на отбраната 20% от държавния бюджет се отделят за модернизация на армията.   По отношение на Венецуела Н.Пр. Корчек уточни, че позицията на страната му към момента остава непроменена и е в унисон с европейската. \"Не признаваме президентските избори за легитимни и искаме нов вот, но при справедливи условия. Не признаваме нито Гуайдо, нито Мадуро. Нужна е помощта ни за превенция на хуманитарната криза. Не бива да се стига до ескалация на ситуацията. Външна интервенция или вмешателство във Венецуела са недопустими\", заключи посланик Мануел Корчек.  ", "date": "2019.02.26", "title": "Посланик Мануел Корчек: „Двустранното търговско-икономическо сътрудничество е в непрекъснат подем!”"}
{"url": "http://www.classa.bg/%D1%81%D0%B2%D1%8F%D1%82/item/393032-%D0%B8%D1%80%D0%B0%D0%BD-%D0%B8%D0%B7%D1%81%D1%82%D1%80%D0%B5%D0%BB%D1%8F-%D0%BA%D1%80%D0%B8%D0%BB%D0%B0%D1%82%D0%B0-%D1%80%D0%B0%D0%BA%D0%B5%D1%82%D0%B0-%D0%BE%D1%82-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%B2-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2", "text": "Иран пусна в неделя крилата ракета от подводница от клас \"Гадир\" в последния ден от военните маневри Велаят-97, в които участват повече от 100 кораба, извършвани в териториалните води на Иран в Ормузкия пролив, в Оманския залив и в северните райони на Индийския океан, съобщава местната агенция Тасним. Ормузкият пролив, разположен в устието на Персийския залив, е решаващ път за енергийните доставки по света, тъй като около една трета от петрола, който се продава по море, минава през него. Маневрите се състояха от четири фази, включващи военни паради, симулация на военноморска битка, морска и сухопътна офанзива, повторно завземане на териториите, заети от врага и пускането на различни видове ракети и торпеда. В събота Иран пусна ракети земя-земя. За първи път по време на маневри иранският флот използваше и дронове. Миналата година САЩ се оттеглиха от ядреното споразумение, постигнато през 2015 г. между Иран и световните сили, и възстановиха санкциите срещу страната.", "date": "2019.02.26", "title": "Иран изстреля крилата ракета от подводница в Персийския залив"}
{"url": "http://www.classa.bg/%D1%81%D0%B2%D1%8F%D1%82/item/393033-%D0%BF%D1%80%D1%8F%D0%BA%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%BC%D0%B0%D0%B4%D1%83%D1%80%D0%BE-%D0%BC%D0%B0%D1%80%D0%BA%D0%BE-%D1%80%D1%83%D0%B1%D0%B8%D0%BE-%D0%BF%D1%83%D1%81%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D0%BE%D0%BA%D1%8A%D1%80%D0%B2%D0%B0%D0%B2%D0%B5%D0%BD%D0%B8%D1%8F-%D0%BA%D0%B0%D0%B4%D0%B0%D1%84%D0%B8", "text": "Републиканският сенатор от Флорида, Марко Рубио, признат критик на сегашното венецуелско правителство, публикува туит с две снимки на Муамар Кадафи. На едната президентът се усмихва спокойно, а на другата вече е с окървавено лице, в момента на екзекуцията от тълпата, след преврата, подкрепен от САЩ през 2011 година. Посланието, което вече има повече от 12 000 отговора, предизвика ожесточен спор между интернет потребителите, много от които го смятат за неуместно и са съобщили това на бюрото за помощ на социалната мрежа, за да го премахне като обидно. \"Уикилийкс\" коментира спорния туит на Рубио, заявявайки, че \"нищо не говори повече за човешките права, отколкото да се наслаждаваш на човешко същество, което е содомизирано до смърт с байонет\". От своя страна, американският журналист Ахмед Баба смята, че снимката, освен \"неприятна, служи за изпращане на съобщение до Мадуро\", като същевременно предупреждава за опасността да се публикува нещо подобно, за да се плашат народите от \"либийския модел\". В същия дух журналистът Бен Нортън твърди, че \"Рубио заплашва Венецуела със същата смърт и унищожение, понесени от Либия, както и от нейния президент\". Във връзка с това той припомни, че НАТО работеше с екстремисти от Ал Кайда \"за да свали Либия, богата на петрол нация, и да я превърне в провалена държава с пазари на роби\". В по-късен туит той припомни, че Кадафи \" бе брутално убит от салафистко-джихадистките приятели на НАТО, единият от които по-късно ще се жертва в Манчестър, убивайки десетки хора\". Той поиска оставката на Рубио за този туит, който \"ясно призовава за линчуване на демократично избрания президент във Венецуела\". Дори от венецуелската опозиция бяха издигнати гласове, които отхвърлят туита като „арогантен и контрапродуктивен\", като гарантират, че „ако Венецуела завърши като Либия, би било абсолютно поражение\", подчертавайки, че „бруталното отмъщение\" не е начинът за действие с боливарската страна. От своя страна Хуан Карлос Монедеро, професор по политология в Мадридския университет \"Комплутенсе\" и бивш лидер на \"Подемос\", пише в Twitter, че сенаторът обобщава с този образ това, което мисли: \"Направи война във Венецуела, както в Либия, убий президента и запази петрола.\" Рубио, който е с кубинско-американски произход, е сред хардлайнерите в Сената и се откроява в Капитолия като един от подбудителите на кампании за натиск срещу левите лидери в Латинска Америка, особено на Куба и Венецуела. Самият Рубио през 2011 г. аплодира смъртта на Кадафи и дори критикува тогавашния американски президент Барак Обама, когото нарича \"враг на САЩ\", защото не е отишъл достатъчно далеч във военната си намеса в Северна Африка.", "date": "2019.02.26", "title": "Пряка заплаха за Мадуро? Марко Рубио пусна снимка на окървавения Кадафи"}
{"url": "http://www.classa.bg/%D1%81%D0%B2%D1%8F%D1%82/item/393034-%D1%82%D1%80%D1%8A%D0%BC%D0%BF-%D1%89%D0%B5-%D0%BE%D1%82%D0%BB%D0%BE%D0%B6%D0%B8-%D0%BC%D0%B8%D1%82%D0%B0%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9,-%D0%BF%D0%BE%D1%80%D0%B0%D0%B4%D0%B8-%D0%BD%D0%B0%D0%BF%D1%80%D0%B5%D0%B4%D1%8A%D0%BA-%D0%BD%D0%B0-%D0%B4%D0%B8%D0%B0%D0%BB%D0%BE%D0%B3%D0%B0", "text": "Американският президент Доналд Тръмп обяви чрез своя профил в Twitter, че ще отложи очакваното увеличение на митата за Китай поради \"напредъка в търговските преговори\", които двете страни поддържат. „Радвам се да съобщя, че САЩ постигнаха значителен напредък в нашите търговски преговори с Китай по основни структурни въпроси ... В резултат на тези много продуктивни преговори ще забавя увеличението на американските мита, планирано за 1 март\", пише президентът. В друга публикация Тръмп обяснява, че ако бъде постигнат напредък в преговорите, ще се проведе среща на високо равнище за постигане на споразумение. Въпреки че президентът не уточни датата, на която ще се проведе срещата с китайския му колега Си Цзинпин, тя ще се проведе в неговата резиденция в Мар-а-Лаго в Палм Бийч (щата Флорида, САЩ). Продуктивните разговори, на които се позовава Тръмп в своите туитове, бяха проведени този уикенд с китайския вицепремиер Лиу Хе, за да се разреши търговския спор между двете държави. В предишни декларации Тръмп заяви, че възнамерява да увеличи от 10% на 25% митата за 200 000 милиона долара вноса на азиатския гигант, ако не постигнат търговско споразумение преди 1 март.", "date": "2019.02.26", "title": "Тръмп ще отложи митата за Китай, поради напредък на диалога"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393035-slingo-fest-2019-%E2%80%93-%D0%B2%D1%81%D0%B8%D1%87%D0%BA%D0%BE-%D0%B7%D0%B0-%D0%B1%D0%B5%D0%B1%D0%B5%D0%BD%D0%BE%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%B5%D0%B4%D0%BD%D0%BE-%D0%BC%D1%8F%D1%81%D1%82%D0%BE", "text": "На 23 март от 10:00 до 18:00ч. в Интер Експо Център ще се проведе второто издание на  Slingo Fest. Най-голямото събитие в сферата на бебеносенето у нас ще събере на едно място производители и вносители на продукти, свързани с грижата за най-малките. Посетителите ще могат да разгледат, изпробват и закупят ергономични носилки, дрехи за бебеносене и кърмене, аксесоари и играчки от слингов плат и всичко, свързано с философията на привързаното родителство.     След успеха на дебютния Slingo Fest от есента на миналата година, организаторите подготвят много по-разнообразни и интересни прояви във фестивалния ден.   Всеки желаещ ще може да види демонстрация на избрания от него продукт и да получи професионален съвет за ергономичното поставяне на бебето в него.   Този път освен търговска част и уъркшопите, в рамките на събитието ще се състои и конференция. Очакват се топ лектори в областта на бебеносенето от България и чужбина, като техните презентации са изготвени специално за  Slingo Fest 2019.   · Д-р Роузи Ноус- автор на “Why babywearing matters”   · Д-р Анета Попиванова - неонатолог с дългогодишна практика в СБАЛАГ “Майчин дом” и учредител на НАПК .   · Христина Янева – Хедра консултант по кърмене, сертифициран от международния борд по кърмене IBCLC, автор на „Всичко за кърменето или почти всичко, но практично“.   · Илария Чинафра - собственик на Италианското училище за бебеносене в Рим.   · Неда Михайлевич – консултант по бебеносене и дула от Хърватска   Slingo Fest 2019  е най-голямото събитие у нас, посветено на бебеносенето. На второто издание на фестивала се очакват няколко десетки търговци и изложители, както и стотици посетители, интересуващи се от слингове и раници, и търсещи удобни, безопасни и ергономични алтернативи за своето малко дете.   ", "date": "2019.02.26", "title": "Slingo Fest 2019 – Всичко за бебеносенето на едно  място!"}
{"url": "http://www.classa.bg/%D1%81%D0%B2%D1%8F%D1%82/item/393036-%D0%B2%D0%B8%D0%B4%D0%BD%D0%B8-%D0%BB%D0%B8%D1%87%D0%BD%D0%BE%D1%81%D1%82%D0%B8,-%D0%BA%D0%BE%D0%B8%D1%82%D0%BE-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%B0%D0%BD%D0%B0%D1%82%D0%B5%D0%BC%D0%BE%D1%81%D0%B2%D0%B0", "text": "На 24 февруари 1901 г. Православната църква анатемосва Лев Н. Толстой. Постановлението е отпечатано в нейния официален печатен орган „Църковни ведомости“. Лев Н. Толстой дълги години води война с Църквата, макар че е кръстен и посвоему вярващ. Писателят отхвърля повечето православни догми. Той не вярва в божествения произход на Христос, не приема троичността на Бога, смята библейските сказания за набор от митове и суеверия.      Но Църквата го анатемосва, защото критикува нейния институт. Много писатели от това време се обявяват срещу религията, но авторитетът на Толстой е твърде голям. Сред народа антирелигиозният мироглед се нарича толстоизъм. Вярващите се обиждат едва ли не след всяко изявление на писателя, невярващите го поддържат. Църквата не можела да търпи дълго и го предава на анатема. Избухва скандал. Едни защитават Толстой, други с утроена сила сипят проклятия върху него.     Григорий Отрепев, известен като Лъжедмитрий Първи, също се оказва анатемосан. Той бил католик и мечтаел да превърне цялата Русия в католическа. Църквата би си затворила очите, тъй като тази идея била неосъществима. Но Лъжедмитрий продължава да играе върху чувствата на вярващите при всеки удобен случай. Оплюва монасите, демонстративно не спазва постове и обреди. Лъжедмитрий загубва страха дотолкова, че го анатемосват и жестоко го убиват.     Едно от най-гръмките отлъчвания в руската история е свързано с хетман Иван Мазепа. Но историята се получава политическа. Мазепа бил съюзник и приятел на Петър Първи. Той му се кълне във вярност и обещава да не го изоставя никога. Петър му вярва, както вярва на себе си. Но нищо в живота не е постоянно. До царя стигат слухове, че Мазепа не е толкова чист. Един ден слуховете намират потвърждение. Той минава на страната на шведския крал Карл Седми, в навечерието на Северната война. Петър се разгневява и веднага поисква да бъде анатемосан, заповядва специално за Мазепа да се изработи орденът на Юда и чучело на Иван Степанович, което публично го екзекутира. Това харесва на народа.     Историята с предаването на анатема на вожда на световния пролетариат Ленин, както и на Сталин и на други идеолози на комунизма, е достатъчно мътна.      Едни източници твърдят, че тези „призраци“ в съветската епоха са проклети и забравени от Църквата. Други източници разказват, че нищо подобно не можело да се случи. Истината, както винаги, е някъде по средата. В началото на 70-те години червените вождове са отлъчени от Църквата, но анатемата провъзгласил Архиерейския Събор на Руската православна църква в чужбина.     През 1962 г. папа Йоан Двайсет и трети обявява, че отлъчва от Църквата кубинския лидер Фидел Кастро заради кубинската революция. Кастро е учуден, защото по времето на революцията не са извършвани гонения на католици. Освен това след края на студената война той се среща два пъти с папата във Ватикана. След това историята още повече се заплита. Католическата църква заявява, че Фидел не е анатемосан. Но документите показват точно обратното. Освен това за анатемата срещу Кастро заявил и архиепископ Дино Стафа. Но отлъчването не попречи на Кастро да се срещне с папа Бенедикт Шестнайсети по времето на визитата му в Куба.    ", "date": "2019.02.26", "title": "Видни личности, които църквата анатемосва"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393037-%D0%BA%D0%B0%D1%82%D0%BE-%D1%81%D1%82%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D1%83%D0%BC%D0%BD%D0%B8,-%D0%B7%D0%B0%D1%89%D0%BE-%D0%BD%D0%B5-%D1%81%D1%82%D0%B5-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0", "text": "  винаги е комуникирала с електората в едно трасе – антикомунизъм. Това е толкова изчерпано послание, че двата процента, които имат тези формации, изглеждат преувеличени. Комунизмът наистина си отиде, но днешните нахъсани „антикомунисти“ използват за работа с електората именно  , типична за тоталитарното общество. Парадокс, нали?! Проблем номер 1 на тези политически актьори е липсата на фантазия как да се измъкнат от рамката на антикомунизма и да я разширят до съвременните казуси на света.  Това стесняване на нишата единствено до историческа омраза, до риторика, свързана с непрекъснато вменяване на вина на цели поколения българи, на майките, бащите, бабите и дядовците ни, злобното поведение в социалните мрежи и публичните обиди срещу всички, които не изповядват култа към Костов, нелепото високомерие, просташката демонстрация на псевдоелитарност, всичко това изхвърля костовистката десница далеч от политическата реалност .  Тези могат да попаднат във властта, единствено когато отвън принудят Бойко да ги прибере, както се случи последния път. Смях буди и самоотвержената убеденост на „оргиналните“ десни, че най-важната задача на американския Конгрес е да се грижи за бляскавото благополучие на нашата страна. САЩ са силна, велика държава. Но те са такава държава, именно защото се занимават със своя интерес, а не със световния глад. Идеологията е просто фасада, зад която се води старата позната многовековна война за ресурси. Може да се каже, че патриотичните формации се появиха като антидот на ексцесията на неолиберализма и транснационалния корпоративизъм, които направиха националните граници пропускливи за наднационалния капитал. Затова днес сме свидетели на един процес на ново политическо разслоение – политически   от нов патриотичен тип срещу  , който фанатично се опитва да наложи някакъв буламач от полова разпуснатост, доминация на свободния избор над биологичната нормалност, фрагментация на обществото на безброй малцинствени групи, които могат да бъдат ползвани едни срещу други или пък в обща мрежа срещу някой, мултикултурализъм, унифициране на индивидите до аморфна маса, сугестирана за потребление и др.     Целта на неолиберализма е преразпределение на упражняван eто на  суверенитет от националните правителства към наднационални структури. Така че, когато една държава се управлява от неолиберално правителство, то практически това означава, че то работи срещу себе си.  Но при съвременните технологии за изземване на власт, това е обичайна картина. Ние също затворихме III и IV блок на АЕЦ „Козлодуй“ по желание. Родното ни правителство грейнало от щастие затвори блоковете, докато експертният състав в „Козлодуй“ плачеше, защото всички знаеха какво златно съкровище губят. Апропо, единият блок не беше изчерпал дори проектния си ресурс. Добри страни на патриотите: те проповядват, че когато някой започне да изменя нематериалните ресурси на една нация – история, памет, образование, религия, той с лекота разрушава тази нация . Това отдавна се използва от конструкторите на нови завоевателни стратегии. Танковете създават насилие и принуда, а хората са неефективни, когато са роби; затова новите войни са за умовете на хората.  Националната демократично избрана власт е обезсилена поради въвеждане на паралелна власт в публичното пространство (различни НПО, наднационални структури, съюзи, включително ЕС, НАТО и др., всевъзможни правозащитници, инфилтрация или директна собственост върху медиите и пр.). Тази паралелна власт се включва като бухалка, когато правителството взема решения в защита на националния интерес. Когато едно решение е в изгода на националния интерес, то неминуемо е в ущърб на външния фактор.  И обратно. Например, няма как златото на България хем да е предоставено почти безвъзмездно на международната Дънди Прешъс Металс, хем ние да печелим.  По време на предстоящата кампания за евроизборите би било достойно  да отговорят публично на въпроса защо Костов подари златната мина срещу 1,5% от печалбата? Може би партийните огризки от НДСВ пък, които стягат редиците, за да влязат в новата партия на Радев, ще обяснят защо при Симеон този процент падна на 0,75? Така че, когато днес става дума за корупцията при правителствата на Борисов, май е по-добре да видим КОИ са най-големите фокусници в тази посока. И да не забравяме мракобесните им кражби. В момента Борисов е много по-осветен и няма възможност за чак такива арогантни ходове, каквито си позволяваха онези хищници под прикритието на „десните реформи“. Днес същите протестират, стягат центристката партия на Радев ( който нито знае кой е, нито накъде отива, но Иво Христов, Деса Радева и Соломон Паси ще му обяснят ), конструират нови „десни“ партии, критикуват Бойко дори за собствените си погроми, борят се с комунизма, който обитава само собствените им глави и пр.!     Но да се върнем на патриотите. Империите никога не са изчезвали. Просто днес налагат властта си по-друг начин. И войни винаги ще има. Патриотичните умове знаят това. Този факт е най-голямото им предимство. Защото да не виждаш заплахите, означава да загубиш бъдещето.  Не всички с етикет „патриоти“ обаче са патриоти. Сред техните лидери има и хора за психиатрията, както и откровени простаци. За съжаление подобни персонажи унищожиха богатите възможности, които предоставяше политическата линия на патриотизма. Когато превърнеш истината в бутафория, произвеждаш противници на истината. И този ефект се използва перфектно от стратезите на информационните войни.      ГЕРБ, център-дясно, това е една много жива бизнес структура, чийто ръководители определено разбират от работа по места, приобщаване на хора, създаване на бизнес-обвързаности и пр. ГЕРБ са най-стабилната партия в момента, благодарение на това, че държат отвътре и отвън силовите структури, „дават“ на своите партийни кадри, привличат непрекъснато нови хора, владеят медиите, имат гъвкава стратегия за парцелиране, въздействие и управление на процесите в останалото политическо пространство, те са конструктори.  Комуникацията на ГЕРБ с електората е на ниво „средна класа“, тази партия не ползва мизерията, не ползва и претенциозните интелектуалци.  Гербаджиите са активни, действащи хора, които случват живота си и се чувстват добре. Много от жълтопаветниците, т.нар. протестъри, джендъри, либерали и др. такива се подиграват на Борисов, подценяват неговата политическа интелигентност, но ще перифразирам най-известната американска фраза, отправяна към критични лузъри:  „Като сте толкова умни, защо не сте във властта?“  За разлика от костовистката десница от БСП не подценяват ГЕРБ. Бесепарите ядат бой от ГЕРБ вече няколко правителства подред и като сериозна партия много добре оценяват гербаджийската политическа технология. Недостатък на ГЕРБ: както и при всички други партии, проблемът със селекцията на хора е шоков.  България е известна с лошите пътища и с това, че администрацията не работи, защото служителите са мързеливи, глупави, нелюбезни, назначени с връзки.  Държавата ни ще стане по-удачна, когато управляващите започнат да назначават умни хора, а не роднини или партийни кадри . Още няколко недостъка на ГЕРБ: 1. Избягват да решат някои много съществени вътрешни проблеми в България, като например този със здравеопазването; 2. Нямат достатъчно талантливи идеи за публичните пространства в София. Столицата би могла да бъде много по-красива; 3. Страхуват се да вземат някои верни решения за държавата, които са от стратегическо значение, но са в конфликт с интересите на САЩ. Тоест нямат достатъчно смелост да отстояват националния интерес. Макар че напоследък правят колебливи опити. Голямото предимство  на БСП, че има лоялен електорат, за който не е нужно да се бори, всъщност се оказва и  големият недостатък  на тази партия. От години партията не полага грам усилия да привлече нормални млади хора, като изключим синчета и дъщерички на партийни емблематични кадри, тип семейство Пирински, които вадят мокри кърпички, с които да си избършат ръцете след като са се здрависали с електорални единици. За истеричността на младата Пиринска се носят легенди в партията, явно девойката счита че по наследство й се полагат някакви особени предимства.  Базов и тежко неразрешим проблем за БСП е изключително демодираната комуникация с обществото, липсата на модерна естетика на мисълта, както и на „вкусни“ политически идеи.  Тези хора трудно намират за какво да разговарят с избирателите си – то не е Димитър Благоев, то не е някаква объркана смесица от стари клишета за пролетариат, бедност, Бузлуджа, антифашизъм, пенсии, както и нови теми като Истанбулската конвенция, консервативния стил на Орбан, проблемите с миграцията и пр.  БСП се люшка по един особен начин между тодорживковщината и джендъризма, между новия консерватизъм и евролевичарската свръхдосадна патетика.  Всеки, който току-що е завършил европейски или американски университет, ще намери псевдосоциалистическата риторика на БСП за непознат и архаичен език. Веселко е, когато т.нар. хайверена левица заговори за нищетата, в която живее българския народ, нали? Трябва все пак да се признае, че Корнелия Нинова прави някакъв опит за съживяване на партията. Макар и не особено успешен.  Причините са, че тя не умее да създаде група от реактивна интелектуална сила около себе си, работи сама, във вакуум и на парче, което на моменти разклаща позициите й. Още един сериозен проблем за Корнелия е липсата й на организационен талант.  Тя не желае да се занимава с организациите на БСП по места, а в същото време не намира и хора, които биха могли да вършат наистина ефективно тази дейност.  Обграждането й с няколко младежи без опит не е признак за подмладяване на партията .  Младостта сама по себе си не е предимство. Предимство е интелигентността, както и още редица качества, необходими за партийна дейност.  Скоро бях свидетелка в един град на следния случай: шеф на градската организация на БСП ще става младок от джендъристки тип, който ще трябва да общува с членовете, които биха могли да са негови прабаби и прадядовци. Учудих се на какъв език ще разговарят помежду си. Не е достатъчно внукът на някой важен местен партиен функционер просто да бъде инсталиран да оглави дадена организация на БСП. Трябва да се гради общност, общение. В същия този град БСП отдавна губи тежко от ГЕРБ.  Когато дойдат парламентарни избори, БСП спуска своя водач на листа от София, който няма нищо общо с града, никой не го познава, нито той познава някого. А в листата на ГЕРБ първите трима са местни хора. Схващате ли разликата?! Един от най-важните играчи в българската политика – Движението за права и свободи, често е обвинявано, че е мракобесно, че яде малки български деца на закуска, че изнудва всички останали партии, че лидерът му Ахмед Доган е невъобразимо богат, че са преяли с власт завинаги, че са агентура на Турция, или на Русия, че подпомагат ислямистки радикални доктрини и т.н. Всъщност ДПС (точно както и БСП) има електорат по подразбиране. Това прави движението по-уверено, на моменти по-арогантно в политическите сделки, но в никакъв случай не мислете, че на Доган му е лесно.  Определено към Движението за права и свободи има много голям интерес от страна на службите на най-малко няколко държави.  Доган винаги може да стане мишена и това е ясно най-вече на самия него. Но, помислете, държавата ни в какво приключение може да попадне, ако Доган наистина е толкова зъл персонаж, за какъвто го нарочват враговете му. Има някакво несъответствие. Доган е отличен въжеиграч. Той може да събори всяко правителство. И разбира се, той конвертира тази своя сила. Дотук нищо особено, нищо по-различно от всички други партии (ако те биха имали неговата електорална постоянност). Но представете си хаоса, който би могъл да настъпи, ако избирателите на Доган   и блокират магистралите на България, като поставят всевъзможни искания от малцинствено-дискриминационен характер, които да обиколят световните медии. (Достатъчно е дори само турските медии да вдигнат нескончаем глобален шум). Ама ще кажете, това са пълни глупости, ние си живеем дружелюбно с турците! Това няма абсолютно никакво значение. Въпросът е, че подобна ситуация е възможен инструмент. И Доган знае това. Но както винаги, връзката е двупосочна. Те са зависими от него, но и той от тях. Нима Доган ще остане лидер на ДПС, при това жив и на свобода, ако си позволи да бъде един безразсъден радикал?! Все пак, при цялата ни разруха, ние също имаме служби. Така че симбиозата е налице.    ", "date": "2019.02.26", "title": "Като сте толкова умни, защо не сте във властта?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393038-%D0%B7%D0%B0%D1%89%D0%BE-%D0%B5%D0%B4%D0%BD%D0%BE-%D0%B4%D0%B5%D1%82%D0%B5-%D0%BD%D0%B0-9-%D0%B3%D0%BE%D0%B4%D0%B8%D0%BD%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D0%B8%D1%82%D0%B0%D0%BD%D0%BE-%D0%B4%D0%B0%D0%BB%D0%B8-%D0%B5-%D0%BC%D0%BE%D0%BC%D1%87%D0%B5,-%D0%BC%D0%BE%D0%BC%D0%B8%D1%87%D0%B5-%D0%B8%D0%BB%D0%B8-%D0%B4%D1%80%D1%83%D0%B3%D0%BE", "text": "Не е ли много по-добре вместо децата да мъдруват и да попълват безумната анкета, да прочетат в клас Яворов, Дебелянов и Лилиев, да научат “ Две хубави очи “ и “ До моето първо либе “ ?   Защо едно дете на 9 години трябва да отговаря на безумни въпроси като – дали е момче, момиче или друго и то в анкета, която твърди, че целта е да се установи нивото на дигитализация в училищата ? Не е ли много по-добре вместо децата да мъдруват и да попълват безумната анкета, да прочетат в клас Яворов, Дебелянов и Лилиев, да научат “ Две хубави очи “ и “ До моето първо либе “ ? Лошото е, че ако провокираш едно 9-10 годишно дете да каже дали се чувства момче, момиче или друго, ти прокарваш джендърската зараза в главата му. Оттук по – податливите и неукрепнали деца могат да тръгнат към педофилските дружинки, хомосексуалните сборища, наркоманията и ранните самоубийства, предупреждава Васил Василев в новото издание на “ Не се страхувай “ от 20.00 по ТВ Евроком. Предаването се спира и на серията разкрития за изнасилване на деца от католически свещенници във Франция, САЩ, Германия, Полша, Чили и други държави. Каква е причината и защо това става напоследък сериозен проблем за католическата църква ?     Ще реагират ли и как Съединените щати на изявлението на Путин, че при ядрена атака срещу Русия ответната атака ще бъде насочена не само към точките, от които са изстреляни ракетите, но и към центровете, където се е взело решение за нападението ? Руският президент не упомена конкретно САЩ, но предизвика много реакции сред наблюдатели и анализатори в Америка. За колко време американските ракети могат да стигнат Москва и руските ракети – Вашингтон ? Кои са по-бързи ? Ще тръгнат ли двете ядрени сили да търсят изход от напрежението ? И ще иска ли Тръмп, който влиза в кампания, ще покаже на американския народ, че  работи за  отстраняване на опасността от унищожението на Съединените щати и на света ? Предаването цитира и редица случаи от нашата история, които показват, че много пъти ние сме били по-напредничави, по-хуманни, по-интелигентни и по-организирани от много от тези наши приятели, които непрекъснато ни поучават и карат да следваме техните директиви, предписания, съвети, норми и правила. Не го ли правят, за да се чувстваме непълноценен, назадничав народ, та по-лесно да ни манипулират и експлоатират ? Гост на предаването е Цвета Кирилова, журналист, общественик, председател на сдружение Азбукари. Всичко това в “ Не се страхувай “ с Васил Василев, довечера от 20.00 по ТВ Евроком  ", "date": "2019.02.26", "title": "Защо едно дете на 9 години трябва да бъде питано дали е момче, момиче или друго?"}
{"url": "http://www.classa.bg/%D1%81%D0%B2%D1%8F%D1%82/item/393039-%D0%BF%D1%80%D0%B5%D0%B2%D1%80%D0%B0%D1%82%D0%B0%D0%B4%D0%B6%D0%B8%D0%B9%D1%81%D0%BA%D0%B8-%D0%B0%D0%BA%D1%81%D0%B5%D1%81%D0%BE%D0%B0%D1%80%D0%B8", "text": "Превратаджиите във Венецуела имат една цел – да инсталират правителство, което да бъде послушна марионетка на Вашингтон. Използват се същите похвати, която гледахме в много други страни, където трябваше да бъдат отстранени правителства, неудобни на САЩ. Още от времената на протестърската бутафория, която гледахме през лятото на 2013 г., съм изключително скептичен към богаташи, демонстриращи по улиците и изобразяващи „гражданска активност“. Толкова са менте тези революционери, че чак дрънчат. Припомних си нашенските бутафори покрай един американски милиардер, който тези дни организира концерт с цел „спасяване на венецуелския народ“. Съвсем отделен е въпросът дали венецуелският народ иска да бъде спасяван от милиардери, при това американски. Няма как да не знаят обикновените граждани на Венецуела, че Съединените щати винаги са гледали на страната им като на свой заден двор. На място, където могат да си правят каквото си искат и, най-вече, да използват природните й богатства така, както американците намерят за добре.     Всъщност целта на днешните венецуелски превратаджии и на американските им спонсори е да върнат точно това статукво, което беше генерално разрушено през 1998 г., когато за президент на страната бе избран  Уго Чавес.  Започната от него Боливарска революция разби американската хегемония и оттогава Съединените щати правят всичко възможно, за да установят във Венецуела свой марионетен режим . Това се прави по геостратегически и по финансови причини, разбира се. Според данни от 2017 г. Венецуела разполага с доказани резерви от нефт в размер на 300 милиарда барела. Ако добивът се съхрани в същото количество, нефтът ще стигне за над 300 години. Ясно е, че САЩ няма да допуснат държава, която има подобно богатство, да се изплъзне от контрола им. Също така едва ли е случайно, че Хуан Гуайдо беше активиран да се самообяви за президент веднага след като във Венецуела кацнаха два руски стратегически бомбардировача Ту-160, способни да носят ядрено оръжие. Самозванецът Гуайдо е поредната американска пионка, която трябва отново да превърне Венецуела в американска колония. Постановката с концертите и с т.нар. „хуманитарна помощ“ е само част от майданската стратегия за сваляне на законно избраното правителство.  На негово място трябва да бъде инсталирано правителство на олигархията, което безропотно да изпълнява заповедите на Вашингтон.  И понеже няма как това да се случи с класически военен преврат, каквито американците организираха в продължение на десетилетия в Латинска Америка, сега се прибягва до фалшива „нежна революция“. Наблюдаваме във Венецуела същите техники, които бяха приложени и в други държави, когато трябваше да бъдет сваляни неудобни на Вашингтон режими. Само белият роял още не се е появил, но може би в този случай са решили да го пропуснат и да преминат директно към снайперистите, така добре познати ни от преврата в Украйна през  2014 г. Изобщо ако някой си мисли, че ставащото във Венецуела има за цел да подобри живота на обикновените хора, че е „борба за свобода и демокрация“ той или сериозно е прекалил с халюциногенните гъби, или наскоро се е върнал от презокеанска молитвена закуска .      ", "date": "2019.02.26", "title": "Превратаджийски аксесоари"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/393040-%D1%87%D0%B0%D1%81%D1%82-%D0%BE%D1%82-%D1%84%D0%B8%D1%80%D0%BC%D0%B8%D1%82%D0%B5-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%BE%D1%82%D1%81%D1%80%D0%BE%D1%87%D0%BA%D0%B0-%D0%BF%D0%BE-%D0%BD%D0%B0%D1%80%D0%B5%D0%B4%D0%B1%D0%B0%D1%82%D0%B0-%D0%B7%D0%B0-%D0%BA%D0%B0%D1%81%D0%BE%D0%B2%D0%B8%D1%82%D0%B5-%D0%B0%D0%BF%D0%B0%D1%80%D0%B0%D1%82%D0%B8", "text": "Фирмите, които работят със софтуер за управление на продажбите, получават 7 месеца отсрочка, за да изпълнят изискванията в Наредба Н-18/2006 за фискалните устройства. Това съобщи премиерът Бойко Борисов след провелата се днес среща в Министерски съвет между него, финансовия министър Владислав Горанов и представители на бизнеса.     „Постигнахме договорка срокът за прилагането на Наредбата за регистрациите на касовите апарати да се отложи със седем месеца за търговците, които използват системи за управление на продажбите“, написа Борисов във Facebook. Сроковете за прилагане на Наредба Н-18 за касовите апарати ще бъдат променени за част от търговците от септември, заяви от своя страна  Владислав Горанов  след срещата с представители на бизнеса.  „Ще търсим решение с бизнеса за прилагане на наредбата. Реалното отчитане на оборотите трябва да бъде решено и процесите да бъдат изсветлени. Голяма част от оборотите се крият и това е целта на изменението на Наредба Н-18“, заяви Горанов, цитиран от БНР. По думите му през следващите 7 месеца ще се намерят отговорите, които притесняват бизнеса, свързани с наредбата за касови апарати, каза още Владислав Горанов.  Финансовият министър припомни, че на 19 февруари е анонсирал, че сроковете за прилагането на наредбата ще бъдат променени за част от търговците - тези, които използват системи за управление на продажбите. Според него до отлагането на наредбата се е стигнало, защото се е появило напрежение между НАП и бизнеса, но фирмите трябва да приемат, че ще прилагат документа рано или късно. \"Новите правила ще трябва да се прилагат, а бизнесът трябва да си плаща данъците\", категоричен е финансовият министър. Той призова следващите 7 месеца да не бъдат „пропилени“, а да се използват, за да се изчисти софтуерът и да се трасира пътя за приложението на наредбата. Припомняме, че в момента според текстовете на наредбата, които влязоха в сила в началото на тази година, крайният срок за подмяната на касовите апарати и софтуера е 31 март за фирмите, регистрирани по ДДС, които разполагат с общо около 185 хил. касови апарата и 40 хил. фискални принтера. За останалите фирми срокът е 30 юни, а за едрия бизнес, който работи с интегрирани информационни системи – до 31 декември 2019 г. След днешната среща между държавата и бизнеса фирмите, които работят със софтуера за управление на продажбите в търговските обекти (СУПТО) получават отсрочка от 7 месеца, което означава, че ще трябва да внедрят новите изисквания до края на есента. От няколко месеца много браншови организации и представители на бизнеса алармират, че текстовете на наредбата не са изпипани достатъчно добре, а новите разпоредби ще принудят много фирми да затворят. Преди две седмици г лавният финансов директор на БСК  Станислав Попдончев  представи резултатите от експресно  онлайн допитване , осъществено от БСК в периода 6-10 февруари т.г., в което са се включили 2493 фирми. Според анкетираните средната инвестиция за всяко устройство, подлежащо на промяна (вкл. разходите за Софтуер за управление на продажбите в търговските обекти, по-известен като СУПТО), ако са необходими, е 2423 лв., а средният срок за въвеждане на СУПТО в експлоатация (вкл. закупуване, въвеждане в експлоатация, обучение на персонала) е 18 месеца. За сравнение, Наредба Н-18 предвижда 6-месечен срок, при това на фона на неясни формулировки, които не позволяват на разработчиците на софтуер да предложат на пазара подходящия СУПТО. Анкетата на БСК показа още, че 78% от респондентите използват СУПТО, 54% от са запознати с изискванията на Наредба Н-18, но 44% имат само частична яснота, а това възпрепятства прилагането на изискванията в определените срокове. На този фон не е изненадващо, че 65% от анкетираните заявяват, че няма да успеят да изпълнят изискванията на Н-18 в нормативно определения срок (31 март 2019 г.), а други 27% се затрудняват да преценят. Едва 8% декларират готовност да отговорят на изискванията в посочвания досега срок. 95% от участниците в анкетата декларират, че не са подменили своя софтуер, а като основни причини за това посочват неясноти в Н-18, необходимост от цялостна преработка на софтуера и промяна на цялостната бизнес логика, както и липсата на одобрен от НАП софтуер, който да може да отговори на конкретните нужди на бизнеса.", "date": "2019.02.26", "title": "Част от фирмите получават отсрочка по наредбата за касовите апарати"}
{"url": "http://www.classa.bg/%D1%81%D0%B2%D1%8F%D1%82/item/393031-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F%D1%82-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B4%D1%8A%D0%BB%D0%B3-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-%D1%89%D0%B5-%D0%BD%D0%B0%D1%80%D0%B0%D1%81%D0%BD%D0%B5-%D0%B4%D0%BE-50-%D1%82%D1%80%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Рейтинговата агенция на САЩ S & P Global прогнозира, че в световен мащаб държавният дълг ще продължи да расте, до достигане на 50 трилиона долара тази година, заради повишаване на заемите на правителствата на страните, съобщава Ройтерс. S & P Global предвижда, че тази година страните ще вземат заеми за 7.78 трилиона, което ще представлява увеличение от 3,2% в сравнение с 2018 г. \"Около 70%, или 5.5 трилиона, от брутния дълг на страните, ще бъдат за рефинансиране на дългосрочен дълг, което ще доведе до очаквано нетно задължаване от приблизително 2.3 трилиона, или 2,6% от БВП на заемащите страни\", каза анализатор от дружеството. Нарастването до 50 трилиона в общия размер на дълга би означавало увеличение от 6% спрямо предходната година, което се дължи отчасти на колебания в обменния курс. Flitch през януари заяви, че дългът в развитите страни е сравнително стабилен на около 50 трилиона от 2012 г., с изключение на общия публичен дълг на САЩ които се е увеличил от 15.2 до 21.9 трилиона през този период, което е с 44% повече. Той също така подчерта, че дългът на Вашингтон е почти десет пъти по-голям от този на Франция, Германия, Великобритания и Италия, взети заедно.", "date": "2019.02.26", "title": "Световният държавен дълг тази година ще нарасне до 50 трилиона долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393025-%D1%87%D0%B5%D1%80%D0%B2%D0%B5%D0%B8%D1%82%D0%B5-%D0%BD%D0%B0-%D0%BD%D0%B5%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8%D1%8F-%D0%B3%D0%BB%D0%BE%D0%B1%D0%B0%D0%BB%D0%B8%D0%B7%D1%8A%D0%BC", "text": " от бодрия тон на различви политически лилипути, възкачили се на върха на политическия Олимп мислещите човеци, хората на духа не могат да не виждат и чувстват, че цялата конструкция на съвременната човешка цивилизация се тресе вече десетилетия от глобална съдбоносна криза.Какъв ще бъде финалът на тази криза днес е много трудно да се прогнозира. Могат да се изредят различни варианти, мнозинството от тях не вещаят нищо добро – от катастрофална ядрена война до агония и деградация на последните поколения на Homo sapiens’a до края на този или и следващия век. Кой от тези варианти е за предпочитане??     Този извод се налага не от склоността на автора да вижда повече негативните явления и тенденции, които разтърсват цивилизацията, описвани не в един доклад и форум на световни организации на политици, учени, религиозни водачи, хора на духа, а от зримото за всеки мислещ човек разпадане на системата на фундаменталните духовни принципи и ценности на съвременната цивилизация.      Защото независимо от фантасгичните съоръжения, които е сътворила и технологии, които използва за овладяване материалното тяло на Земята и достъпната ни Вселена цивилизацията се крепи като цялостна система на универсализма на европейските фундаментални принципи и ценности. А тези принципи и ценности, са които изведоха Европа от регионална и маргинална цивилизация до ролята й на универсален законодател на фундаментални принципи и ценности, приети и от останалите големи и по-древни цивилизации ( напр. Индия и Китай), без те да опразват и поставят под съмнение техните фундаментални принципи и ценности. И това е така, защото фундаменталността и на едните, и на другите не се определя от нечии претенции за превъзходство, а на Нормалността, на Логиката на естествените процеси на живота, на логиката на Универсалната еволюция. А тази нормалност, тази логика на естествените процеси задават на цивилизациите морални норми и заповеди световните монотеистични религии и религиозно-философски учения ( юдаизма, християнството, исляма, индуизма, будизма, конфуцианството ). Затова не трябва да се забравя, нещо което забравиха авторите на Лисабонския дотовор, т.е. Конституцията на ЕС, че Европа е Християнска цивилизация, изградена върху фундаменталните принципи и ценности на юдео-християнската и римо-елинистичната култура. Но, както е добре известно христианизирайки се Европа изначално тръгна в руслото на двата основни варианта на одържавеното християнство – на ортодоксията, православието развивани от ИЗТОЧНАТА РИМСКА ИМПЕРИЯ (Византия)със столица Константинопол и ЗАПАДНАТА РИМСКА ИМПЕРИЯ, самият Рим, който разви Римо-католицизма. По силата на много причини тези два варианта на християнството се развиха и усилиха с духа на империите, в чието лоно се утвърдиха. Така римо-католицизма разви папо-цезаристкия принцип на държавното обустройство и принципа на римския експанзионизъм, докато ортодоксията, православието в духа на източните деспотични монархии разви цезаро-паписткия принцип на държавното обустройство и неекспанзионистичен дух. Впоследствие през вековете тези принципи и дух се приеха от държавите на народите, които бяха приели единия или другия вариант на християнството. Така беше изградена двуединната система на основата на Европейската цивилизация. Но цялостното изграждане на Европа като цивилизация, основана на определени морални и държавни правно-политически принципи стана през следващите векове в епохите на Ренесанса, Новото време и Просвещението. Именно в тези епохи нормалните морални принципи и норми на християнството се извисиха като висши, божествени образци и идеали в творбите на Данте Алигиери, Леонардо да Винчи и Микеланджело, на Сервантес и Шекспир, на Моцарт, Верди и Бетовен, на Шилер и Гьоте, на Пушкин, Достоевски и Толстой, във философията на Дж. Лок и Р. Декарт, на Русо, Кант и Хегел. След метода на британския емпиризъм, възхождане на познанието от единичното към общото, беше се родил и дедуктивния метод на познание от общото, цялото към отделните му части, за да се обоснове цялостния, системен диалектически метод . Паралелно с това наред с философията на съборността, на националната държава своето право на роля в обществото и историята заявяваше и индивидуализма. Трябва обаче специално да се подчертае, че именно в епохата на Новото време, системата на фундаменталните принципи на юдео-християнската и елино-римската култура и новата наука се обогати с принципите и ценностите на либерализма, философията и идеологията на свободата, великолепно формулирани от Дж.. Лок и Шарл Луи Монтескьо. В една или друга степен всички родени в годините на Великата Френска революция (1789-1794 политически идеологии тръгваха от темата за свободата. В този смисъл именно Европа даде на света философията и идеологията на свободата, на либерализма с неговите универсални принципи и ценности.. От правно-политически и икономически аспект тези духовни епохи на величавото израстване на Европа като нова, велика цивилизация на устремения към Бога вярващ християнин бяха и времето на раждането на европейския капитализъм и колониална експанзия над отслабените пространства на Изток и на Запад от нея през Аглантика. Това беше и времето, когато войните за Кръста ( Кръстоносните походи) и Инквизицията за истинската вяра се смениха с войните за Злато и богатства и съмнения за връзката на Човека с Бога и правотата на Божиите Истини. Беше избухнала Реформацията като първата война на раждащият се Капитал .Именно тогава заявиха своето право на роля в историята на цивилизацията на Европа различвите варианти на протестантизма – лютеранството, калвинизма, менонизма, баптизма, квакерството, англиканизма и т.н. . Проповядвайки преката връзка на човека с Бога, протестантизмът абсолютизира вярата и самоизбраността на индивида чрез делата си да спечели Божията избранност и благословение. Така индивидът, а не Бог определя истиността на избрания път. Така бунтът на антихриста Фр. Ницше се въплъти не само в неговата философия на живота, вдъхновила един А. Хитлер за неговата национал фашистка идеология, но в съчетание с инструментализма и британския емпиризъм роди философията на Прагматизма като национална философия на родената в пространствата на Новия свят, от амалгамата на европейски колонисти заредени с фрагменти от европеската култура, но с амбициите на нов Йеросалим - нова държава-цивилизация - САЩ. Само за едно столетие, преживяла Гражданска война (1863-1865) тази държава постигнала висок икономически напредък, благодарение на робството и инициативността на своите първи колонисти, грабили богатствата на избиваното без милост местно население , благоприятното разположение между два от световните океана и не на последно място разправила се със слабите си съседи от север и юг, а също нагло заявила правото си на безпардонно господство над южната част на материка Америка, тази държава като млад хищнк хвърли поглед върху старата Европа, раздирана от войни. При това и в Първата европейска , световна война (1914-1918), и във втората, още по-разрушителна (1939- 1945) САЩ се включваха в последния момент, за да дадат по-малко жертви отколкото в собствената си Гражданска война, но за сметка на това да оберат славата на победители, които са прибрали златото и водещите учени от воюващите страни по време на войната и благодарение, на която са развили своята индустрия, особено оръжейната. Така за по-малко от две столетия бивщата колония на Британската империя, вървяща по стъпките й и заемаща нейните територии заяви в средата на хх век правото си на лидер на либералния капиталистически свят , превърнал голяма част от него в свой протекторат, а след рухването на най-опасния му опонент и противник – СССР (1991) за хегемон на света, на цивилизацията. Но в последното десетилетие на 20 век, когато САЩ, по крилатия израз на ХР. БОТЕВ “зинаха да глътнат “ света, превръщайки го в еднополюсен, т.е. американски се оказа, че не е достатъчно само да имаш голям апетит, както преди повече от 2300 години писа ПЛАТОН, но се иска и разум. Но откъде разум в администрациите, ръководещи САЩ,тази държава, която по израза на друг гений ЖАН ЖОРЕС, беше скочила “от дивачеството направо в цивилизацията”. Самата философия на Прагматизма, която логично стана и философия на Геополитиката на тази страна, на нейната експанзия като “уникална империя” не предполагаше и не изискваше познаване и съобразяване с културите и итгересите на народите и страните, превръщани във васали и “съюзници”, а съобразяване само със собствените си интереси, изгоди и печалби. Към несъгласните САЩ прилагаха изпитания от предишните империи принцип на Жандарма ( Виетнам, Ирак, Афганистан, Либия, Сирия ). Някакъв третостепенен геополитик беше втълпил мантрата, че Втората световна война била се разразила, защото светът нямал.... един жандарм, който да въвежда ред в световните процеси и отношения. Разбира се, силите ръководещи САЩ в тяхната експанзия към световно господство си даваха добре сметка, че само с помощта на ЦРУ,на Пентагона, на овладяните и ръководени след Втората световна война световни организации и НАТО като инструменти трудно могат да овладеят огромното множество от страни и народи със свои древни култури. Затова не случайно още през 80-те години на 20 век, вкопчани в надпреварата на въоръженията със СССР, провеждащ под ръководството на онзи белязания своята безумна перестройка САЩ под ръководството на Р. Рейган започнаха своята неоконсервативна революция, вдъхновена от HERITIGEFONDATION, чието ядро се оказа маргиналната монетаристка теория на Чигагската школа на Милтън Фридман. А същността на тази теория, изпробвана само от Чилийския диктатор Аугусто Пиночет и британската лейди М. Тачър проповядваше пълна свобода на пазара, а държавата трябваше само да контролира паричната маса в обръщение. Така по същество неоконсервативната революция на Рейгън се оказа един краен неолиберализъм, един неолиберализъм, надминаващ либерализма на Манчестърския капитализъм. Тук вече най-важното ставаше скоростта на икономическите процеси и печалбата. Така главният фактор на капитализма ставаше финановия олигархат. А налагането на неговите правила като “прости рецепти” трябваше да става чрез приемането на Вашингтонския консенсус. По такъв начин “победата” на САЩ в Студената война отключи старта на възхода на неолиберализма, но вече като неолиберален глобализъм. За по-малко от едно десетилетие под цунамито на неолибералния глобализъм бяха пометени фундаменталните принципи и ценности на много култури, на много народи, заместени от парите. А в ЕВРОПА напред вместо старите фундаментални принципи и ценности излязоха евро-атлантическите ценности. Но както е добре известно неолибералния глобализъм като икономическа идология, политика и практика много бързо показа своята паразитна природа и раздутите балони –фалирали големи американски и европейски банки бяха само видимата част от разразилата се през 2008 г. финансова-икономическа криза, от която светът на капитализма така и не се е съвзел до днес. Това между другото беше една от големите причини, които провалиха глобалистките проекти в Европа и Азия на Барак Обама и подготвиха възхода и победата на Доналд Тръмп като 45 президент на САЩ, прегърнал идеологията и реториката на антиглобализма и патриотизма. Разбира се, загубата на Х. Клинтън, която тръбваше още по-мащабно да разгърне политиката и практиката на неолибералния глобализъм и да неутрализира авторитета и настъплението в геопространствата на противниците на глобализма по американски – Русия, Китай, Иран, Индия, Турция и т.н. не спря неоглобалистите, които по рецептите на мегаспекуланта Джордж Сорос за глобално OPENSOCIETY не само хвърляха нови милиарди за пропаганда по световните медии, но и фабрикуваха нови и нови проекти за овладяване и разяждане на конструкцията на съвременната цивилизация. Всички тези проекти са именно ЧЕРВЕИТЕ НА НЕОЛИБЕРАЛНИЯ ГЛОБАЛИЗЪМ. Подобно на онези невидими ЛАНГОЛИЕРИ от филма на Стивън Спилбърг те разяждат безшумно конструкцията на овладяния от тях обект и в един момент този обект се разпада за ужас на хората, обитавали го. Защото тяхната главна характеристика е ненормалността, извратеността. Тук няма да анализирам всички тези червеи или ако искате ланголиери, а само ще ги припомня на читателите : На първо място, това е натрапваната на народите американска либерална демокрация, която всъщност е власт на финансовата олигархия и охлокрация. Втора лъжа е т.н. свободен пазар, в който доминират монополите и концерните на едрия капитал и финансова олигархия. Трета лъжа е т.н. мултикултурализъм, равенство на всички култури и отхвърляне на водещата роля в една държава на културата на държавнообразуващия етнос. Четвърто, т.н. Болонски процес на образованието, в който британския емпиризъм е възведен в инструмент за оглупяване на младите поколения в глобалната епоха. 5.Инстанбулска конвенция, с нейните джендъри, а не полове, открила пътя за подмяната на “майката” и ”бащата” в семейството на родител I и родител II, на Родина с място на раждане и т.н. 6.Пакта за мигрантите на ООН. 7. Страгегията за детето... И Т.Н., И Т.Н.   Не ни остава нищо друго, освен с пълен глас да заявим:”ХОРА, БДЕТЕ! ЧЕРВЕИТЕ НА НЕОЛИБЕРАЛНИЯ ГЛОБАЛИЗЪМ ПЪЛЗЯТ И ЛАКОМО РАЗЯЖДАТ КОНСТРУКЦИЯТА НА СЪВРЕМЕННАТА ЦИВИЛИЗАЦИЯ!", "date": "2019.02.26", "title": "Червеите на неолибералния глобализъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393026-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B8%D0%B2%D0%B8%D0%BB%D0%B5%D0%B3%D0%B8%D0%B8%D1%82%D0%B5-%D0%BD%D0%B0-%D0%B1%D0%B0%D0%BD%D0%BA%D0%B8-%D0%B8-%D0%BC%D0%BE%D0%BD%D0%BE%D0%BF%D0%BE%D0%BB%D0%B8%D1%81%D1%82%D0%B8", "text": " Мая Манолова организира обществено обсъждане на тема: „Защита от неравноправни клаузи и свръхпривилегиите на банките”, което ще се  състои утре, 25 февруари 2019 г., от 11.30 часа в институцията /ул. „Георг Вашингтон“ № 22/.     На форума общественият защитник ще представи законопроект за ограничаване на свръхправомощията на банките и  защита от неравноправни клаузи с промени в Гражданския процесуален кодекс. Срещу България има наказателна процедура заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде през януари т.г. на страната ни двумесечен срок за справяне с проблема. Целта на дискусията е да бъде обсъдена промяна в нормативната уредба, която да осигури защита на потребителите от неравноправни клаузи в договорите с монополни дружества, колектори, бързи кредити, банки и кредитни институции при снабдяването им с изпълнителен лист по реда на заповедното производство.   Законопроектът тук: Мотивите тук:    ", "date": "2019.02.26", "title": "Мая Манолова представя законопроект за ограничаване на привилегиите на банки и монополисти"}
{"url": "http://www.classa.bg/%D1%81%D0%B2%D1%8F%D1%82/item/393027-%D0%B7%D0%B0%D1%89%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%B2%D1%8F%D1%80%D0%B2%D0%B0%D1%82,-%D1%87%D0%B5-%D0%B0%D1%80%D0%BC%D0%B8%D1%8F%D1%82%D0%B0-%D0%B8%D0%BC-%D0%B5-%D0%BD%D0%B5%D0%BF%D0%BE%D0%B1%D0%B5%D0%B4%D0%B8%D0%BC%D0%B0", "text": "  на СССР твърди, че армията на страната никога не е атакувала първа. Макар това да е спорен въпрос, малцина могат да се усъмнят, че съветските войници смело рискуват живота си, за да защитят комунистическата страна.         Виктор Корецки     Архивна снимка   Архивна снимка   В. Брискин, К. Иванов   Архивна снимка   М. Соловьов   М. Гетман   М. Горняк   О. Савостюк и Б. Успенски   Архивна снимка   Архивна снимка   Архивна снимка   Архивна снимка   Ф. Шуригин, М. Соловьов     Архивна снимка   Бойцов, Воронов   Архивна снимка   Ю. Копейко   Архивна снимка   Архивна снимка", "date": "2019.02.26", "title": "Защо гражданите на Съветския съюз вярват, че армията им е непобедима"}
{"url": "http://www.classa.bg/%D1%82%D0%B5%D1%85%D0%BD%D0%BE/item/393028-%D0%BA%D0%B8%D1%82%D0%B0%D0%B9-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0-%D0%BE%D1%80%D1%8A%D0%B6%D0%B8%D0%B5-%D0%B7%D0%B0-%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%BD%D0%B5%D0%BF%D0%BE%D0%BD%D0%BE%D1%81%D0%B8%D0%BC%D0%B0-%D0%B1%D0%BE%D0%BB%D0%BA%D0%B0", "text": "Hecмъpтoнocнaтa миĸpoвълнoвa cиcтeмa Місrоwаvе Асtіvе Dеnіаl Ѕуѕtеm, cъздaдeнa в Kитaй e нaй-ĸoмпaĸтнaтa cpeд cвeтoвнитe aнaлoзи. Tя имa двa peжимa нa paбoтa: бoлĸaтa мoжe дa бъдe пpeдизвиĸaнa във вид нa тънъĸ лъч излъчвaнe или във вид нa пoлyĸpъг. He ce cъoбщaвa инфopмaция зa paзcтoяниeтo, нa ĸoeтo дeйcтвa нoвoтo opъжиe.   Koмпaĸтният и мoщeн миĸpoвълнoв излъчвaтeл e cъздaдeн oт Πeĸинcĸия инcтитyт зa paдиaциoнни измepвaния, тяcнo cвъpзaн c eднa oт нaй-гoлeмитe дъpжaвни ĸopпopaции - Сhіnа Аеrоѕрасе Ѕсіеnсе аnd Іnduѕtrу Соrроrаtіоn (САЅІС) Місrоwаvе Асtіvе Dеnіаl Ѕуѕtеm гeнepиpa миĸpoвълни в милимeтpoвия диaпaзoн, ĸoитo бyĸвaлнo пpoниĸвaт пoд ĸoжaтa и тъĸaнитe и пpичинявaт cepиoзнa бoлĸa. Дeйcтвиeтo нa opъжиeтo мoжe дa бъдe ĸoнцeнтpиpaнo в тecтeн лъч зa зacягaнe нa ĸoнĸpeтeн opгaн, a мoжe дa бъдe и шиpoĸ ceĸтop, пopaзявaщ цялa вpaжecĸa бoйнa eдиницa. МАDЅ щe бъдe дaдeн нa ĸoнтpaтepopиcтичнитe oтдeли, нa гpaничapитe и нa бpeгoвaтa oxpaнa. Opъжиeтo щe пpeдoтвpaтявa ĸoopдиниpaнитe дeйcтвия нa пpoтивниĸa. Πpeдлaгa ce инcтaлaция във вид нa фypгoн c нeгoлямa aнтeнa oтгope. Имa и мaлĸa мoбилнa вepcия. Издaниeтo Glоbаl Тіmеѕ cъoбщи, чe eфeĸтивнocттa и бeзoпacнocттa нa нoвaтa cиcтeмa e пoтвъpдeнa oт тecтoвe, ocъщecтвeнo oт „пpoфecиoнaлнитe oтдeли\". He ce cъoбщaвa ĸaĸ тoчнo e пpoвepявaн МАDЅ. Πoдчepтaвa ce, чe миĸpoвълнoвoтo излъчвaнe нe ocтaвя тpaвми и нe пpичинявa дългoтpaйнa вpeдa нa здpaвeтo. Kитaйcĸитe влacти дoпълвaт, чe гoлям интepec ĸъм МАDЅ пpoявявaт пpeдcтaвитeлитe нa peдицa дpyги дъpжaви.    ", "date": "2019.02.26", "title": "Китай разработва оръжие за причиняване на непоносима болка"}
{"url": "http://www.classa.bg/%D1%81%D0%B2%D1%8F%D1%82/item/393029-%D0%BF%D0%B8%D0%BB%D0%BE%D1%82%D1%8A%D1%82-%D0%BD%D0%B0-%D0%B5%D0%BC%D0%B8%D0%BB%D0%B8%D0%B0%D0%BD%D0%BE-%D1%81%D0%B0%D0%BB%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D0%BB-%D0%B3%D1%80%D0%B5%D1%88%D0%BA%D0%B0,-%D0%B2%D0%B5%D1%80%D0%BE%D1%8F%D1%82%D0%BD%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0", "text": "Спортният журналист Кристиан Мартин сподели в събота снимка, в която се показват две грешки в полетния план на пилота Дейвид Ибботсън, който управлявал самолета на аржентинския футболист Емилиано Сала, разбил се на 21 януари над Ламанша. Мартин обясни, че Ибботсън, чието тяло все още не е открито, направил две грешки. Първо, той поставил неправилен номер на лиценза, \"N246DB\" вместо \"N264DB\". От друга страна, е било погрешно да прилага правилата за визуален полет (VFR), които определят условията пилота да насочва самолета при всякакви препятствия, единствено с помощта на визуално наблюдение, а не правилата за полет по прибори (IFR), които се използват в случай на лоша видимост. \"Приема непознаването на полет с инструменти, ключово за полет между облаците без видимост на хоризонта\", казва съобщението на Мартин, който подчертава, че в нощта на инцидента \"имало много облаци и студена вълна в района, над който е летял самолетът на Сала.\" Отделът за разследване на авиационни катастрофи (AAIB) съобщи, че ще публикува предварителен доклад за инцидента. Успоредно с това тази седмица ще започне ново частно търсене с водолази на тялото на Иботсън, операция, за която са събрани повече от $ 300,000. На 21 януари Сала, 28, се сбогува с бившите си съотборници ФК Нант и излетя на самолет Piper Malibú, принадлежащ на FC Cardiff City, за да се присъедини към новия си отбор, с който е подписал за 17 милиона. евро. При пресичане на канала, неговият самолет спря да предава сигнали. След 14 дни търсене, екип от частни детективи, водени от Дейвид Мърнс, съобщи, че е намерил самолета на аржентинския футболист на няколко километра от остров Гернси, близо до мястото, където самолетът е бил открит на радара за последен път преди да изчезне. Вътре в самолета откриха безжизнено тяло на играча, което шокира социалните мрежи. На 17 февруари стотици хора се сбогуваха със Сала по време на погребението му, което се състоя в аржентинската провинция Санта Фе, където се намира Прогресо, родният град на футболиста.", "date": "2019.02.26", "title": "Пилотът на Емилиано Сала направил грешка, вероятна причина за инцидента"}
{"url": "http://www.classa.bg/%D1%81%D0%B2%D1%8F%D1%82/item/393030-%D0%B5%D0%B3%D0%B8%D0%BF%D0%B5%D1%82-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B7%D0%B0-%D0%BD%D0%B0%D0%BF%D0%B0%D1%81%D1%82-%D0%BE%D1%82-%D1%81%D0%BA%D0%B0%D0%BA%D0%B0%D0%BB%D1%86%D0%B8", "text": "Египет се подготвя да посрещне вероятна атака на скакалци, следвайки международни доклади, които предупреждават за бързото разпространение на тези насекоми.\\ Организацията за прехрана и земеделие (FAO) на Обединените нации, предупреди в средата на февруари, че силни дъждове и циклони са довели до увеличаване на популациите в пустинята и образуването на \"силно подвижни рояци\" от тези насекоми. Тази епидемия се развива в Судан и Еритрея, като се разпространява бързо от двете страни на Червено море към Саудитска Арабия и Египет, съобщава агенцията. Според портала Egypt Today страната поддържа най-високо ниво на готовност в граничните райони, особено по крайбрежията на Червено море, с повече от 50 контролни бази. Властите заявиха, че координират с ФАО как да се справят с напастта от скакалци, която застрашава селскостопанското производство, продоволствената сигурност и околната среда. Агенцията на ООН отбеляза, че рояци от възрастни скакалци могат да прелетят до 150 километра на ден с вятъра и че \"много малък рояк изяжда същото количество храна на ден като приблизително 35 000 души\". Кийт Кресман, старши служител от ФАО, подчерта, че \"следващите три месеца ще бъдат от решаващо значение за контрола на ситуацията, преди размножаването на насекомите да започне през лятото\". Според Библията, голям рояк скакалци е осмата от десетте напасти, с които Бог наказал египтяните, за да убеди фараона да освободи древните евреи от робство.", "date": "2019.02.26", "title": "Египет се подготвя за напаст от скакалци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393022-%D0%B7%D0%B0%D1%89%D0%BE-%D0%BD%D0%B8%D0%BD%D0%BE%D0%B2%D0%B0-%D0%BD%D0%B5-%D0%BE%D1%82%D0%B8%D0%B4%D0%B5-%D0%B2-%D0%BC%D0%B0%D0%B4%D1%80%D0%B8%D0%B4-%D0%B8-%D0%B7%D0%B0%D1%89%D0%BE-%D1%8F-%D0%BD%D1%8F%D0%BC%D0%B0-%D0%B8-%D0%B2-%D0%BD%D1%81", "text": "Защо Нинова не отиде на конгреса на ПЕС? Имала е по-важна работа, ще кажe някой. Да, но отсъствията ѝ станаха системни. Пък и едва ли е чак толкова заета, след като спря да ходи и в НС.  Значи има друга причина. Да видим:       Защо лидерката на БСП не отиде на конгреса на Партията на европейските социалисти (ПЕС) в Мадрид? Не е длъжна, имала е по-важна работа в България, ще кажe някой. Да, но отсъствията ѝ станаха системни и сигурно не остават незабелязани сред „сестринските“ партии, които разчитат една на друга за постигането на общата цел - „да променят ЕС и да изградят по-справедлива Европа“. И в общата борба - „за душата на Европа“. Пък и едва ли е толкова претрупана с работа тук, след като спря да посещава и Народното събрание. Тези отсъствия също станаха системни.     Първите обяснения, за които човек се сеща, са като при конгреса през декември в Лисабон: за да не я „натискат“ за Истанбулската конвенция и заради отношението ѝ към председателя на ПЕС Сергей Станишев. Но едва ли е толкова просто. Конгресът в Мадрид не беше някакво рутинно събитие. Не само заради приемането на предизборния Манифест и заради началото на кампанията на Франс Тимерманс за председател на ЕК. А и заради друга, още по-важна битка (в която ПЕС и ЕНП са от едната страна на „барикадата“). От конгреса ясно си пролича, че участниците в него разбират изключителния залог на тези избори - за първи път се явява мощна сила от всякакъв род популисти, националисти и крайнодесни, която може да разруши ЕС и да постави на карта демокрацията, просперитета и мира в Европа. ПЕС осъзнава и поема своята отговорност в борбата срещу тези сили. Което явно не важи за БСП. За това говори не само (и дори не толкова) отсъствието на лидерката ѝ от конгреса, но и очевидното му информационно неглижиране. До събота вечерта на партийния сайт нямаше нито дума за конгреса, а от появилата се тогава кратка информация не можеше да се научи нищо съществено. Още по-забавно бе отразяването в новините на партийната телевизия - няколко общи приказки за „социална Европа“ и нито дума за останалото в приетия Манифест. А след това - репортаж за протест в София в подкрепа на Мадуро с посланието: „Не искаме война в Латинска Америка“. (А мирът в Европа?) В обратната посока Най-важното всъщност е, че мадридският Манифест (като се изключи социалната му част) не върши на БСП никаква работа на местна почва, даже ѝ пречи. А в ключовата за Европа битка на предстоящите избори БСП по-скоро се вписва в противниковия лагер, бори се за някаква друга „душа на Европа\". Един от основните девизи в кампанията на ПЕС за изборите е \"Прогресивна Европа\". Онова, което БСП говори и прави тук, в много отношения сочи в точно обратната посока. ПЕС е срещу „Европа на нациите“ (отечествата), „агресивните национализми, националния егоизъм“, „разрушителния популизъм“, които „поставят под заплаха европейските ценности, разпалват противопоставяне, експлоатират страховете на хората и си измислят нови и нови врагове\". На сайта на БСП никъде няма да намерите нито дума за националистите и популистите. Затова пък платформата ѝ настоява да се „уважава суверенитетът на държавите-членки“. А партийната лидерка под път и над път говори за „българщина“, „род и отечество“. ПЕС е за „равни права“, срещу „всяка форма на дискриминация“, „насилието, основано на пола“, за това „всеки човек да има право да взима решения за собственото си тяло“. Срещу хомофобията и за премахване на „юридическите и обществените пречки пред ЛГБТ-хората, за да живеят свободно, равнопоставено и с уважение“. Срещу „онези, които проповядват омраза и нетърпимост“, срещу ксенофобията и езика на омразата, за защита на малцинствата и разнообразието. В езика и позициите на БСП дори няма да срещнете повечето от тези понятия. За разлика например от думичката „джендър“, която трайно е влязла в хулиганския жаргон на омразата. И която партийната лидерка използва редовно, като парола. В деня на откриването на конгреса в Мадрид водещите акценти на сайта на БСП гласяха: „Български учителю, не се подчинявай на МОН. Пазете децата от третия пол“ и „Правителството на Борисов не се е отказало от Истанбулската конвенция“. От БСП няма да чуете и дума за силно клонящата към расизъм „Концепция за интеграция на ромите“. Като цяло по тези въпроси БСП и лидерката ѝ по нищо не отстъпват на националистите. ПЕС иска Европа да е лидер „в усилията за справяне с измененията в климата“, в „чистата енергия“ и ВЕИ. А БСП настоява в платформата си за „нови собствени ядрени мощности“. На сайта ѝ понятието „климатични промени“ не се открива. ПЕС е за „вътрешен механизъм на солидарност\" и за това “Европа да управлява миграцията по достоен, справедлив и подреден начин“. БСП е за миграционна политика, „съобразена с националните интереси и изисквания на държавите-членки\". Въобще по тази тема Българската социалистическа партия е по-скоро на страната на Орбан. За него от БСП няма да чуете лоша дума. При това не само за отношението му към миграцията, но и към гражданското общество, медиите, съдебната система. ПЕС се зарича да се бори за демокрацията като „основополагаща ценност на ЕС“, да защитава „върховенството на закона във всички държави-членки“ и да гарантира, „че ЕС разполага с всички  необходими инструменти за това“. За БСП и тази тема не съществува. Партията не само мълчи за посегателствата срещу върховенството на закона в България (освен ако не става дума за някой неин депутат), но и бе съучастник в провала на съдебната реформа и в превземането на държавата и нейните институции от частни интереси. Защо я няма и в парламента Накрая няколко думи и за другото отсъствие. Злите езици твърдят, че социалистите напуснали парламента, за да не гласуват за Северна Македония в НАТО и да не разочароват Русия. Може и да не е така, но тази хипотеза напълно се вписва в традиционната геополитическа линия на БСП. По „руската линия\" тя също е по-близо до националистите, популистите и крайнодесните, отколкото до социалистите в Европа. Дори е намерила за нужно да запише в предизборната си платформа, че подкрепя „последователно отмяната на санкциите, наложени на Руската федерация\". Самата БСП твърди, че е напуснала, за да се противопостави на задкулисието и да защити върховенството на закона. Но си мълчи за случая „Гебрев“ - не само заради „руската връзка“ в него, а и заради местните български интереси, хвърлили око на един бизнес и впрегнали в продължение на години всички институции на държавата за неговото задкулисно и незаконно присвояване. Всъщност, напускането на парламента е явен опит за предизвикване на нещо като „революционна ситуация“. Вече пробваха през септември („Народе, идваме!“), но не им се получи. Сега ще е същото - поради липса на основания, поради погрешна преценка на „историческия момент“ и най-вече защото изобразяваното от тях ляво-дясно-националконсервативно „политическо животно“ изглежда толкова неестествено и несимпатично, че малцина биха го припознали като алтернатива.        ", "date": "2019.02.26", "title": "Защо Нинова не отиде в Мадрид. И защо я няма и в НС."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393023-%D0%B6%D0%B0%D0%BB%D0%B1%D0%B0%D1%82%D0%B0,-%D0%B1%D0%BB%D0%BE%D0%BA%D0%B8%D1%80%D0%B0%D1%89%D0%B0-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-%D0%BF%D1%80%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B5-%D0%BE%D1%82%D1%82%D0%B5%D0%B3%D0%BB%D0%B5%D0%BD%D0%B0", "text": "Свързаната с Христо Ковачки фирма \"Атоменергоремонт\" е оттеглила жалбата си срещу обществената поръчка за изграждането на газопровода от турската до сръбската граница, известен като \"Турски поток\". По него \"Газпром\" планира да доставя суровината за Европа. Оттеглянето се вижда в регистъра на комисията.Това се случва няколко дни преди визитата на руския премиер Дмитрий Медведев в България. Жалбата, блокираща \"Турски поток\" през България, е оттеглена  Търгът за 2.8 млрд. лв. бе обявен от държавната компания \"Булгартрансгаз\" на 21 декември, като срокът за приемане на оферти изтичаше на 15 февруари. Заради жалбата, подадена 3 дни преди крайния срок, поръчителят обяви, че спира поръчката. Сега от регистъра на антимонополния орган става ясно, че на 21 февруари дружеството, което по принцип се занимава основно с ремонт и поддръжка на ядрено оборудване и често печели поръчки на АЕЦ \"Козлодуй\", само е оттеглило жалбата си, съобщава \"Капитал\". Мотиви за оттеглянето не са посочени. Сега поръчката може да бъде възобновена с нов краен срок за получаването на оферти. В началото на февруари министърът на енергетиката Теменужка Петкова заяви, че правителството има готовност да въведе своята част от газопровода \"Турски поток\" до сръбската граница към началото на 2020 г., припомни днес ТАСС. ", "date": "2019.02.26", "title": "Жалбата, блокираща \"Турски поток\" през България, е оттеглена"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393024-%D0%BD%D0%BE%D0%B2%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%BD%D0%B0-%D1%81%D0%B0%D1%89", "text": "  На 17 януари 2019 г. президентът Доналд Тръмп представи в Пентагона доклада Strong Missile Shield Protects U.S., Allies - \"Силен противоракетен щит защитава САЩ и съюзниците”. В частност той заяви : „Ние сме длъжни да осигурим господство на САЩ в космоса”. Всъщност това не е ново намерение. Още през 60-те години на ХХ век 36-ят президент на САЩ Линдън Джонсън /1963– 1969/ констатира, че космосът е ...”командна височина, овладяването на която е равносилно на установяване контрол над планетата”. Такава беше целта и на „Инициативата за стратегическа отбрана” от март 1983 г. на експрезидента Рейгън. През всички десетилетия след началото на космическата ера тази цел остана важна за САЩ и те последователно работят за нейната реализиция.             Воената дейност на САЩ в околоземното космическо пространство досега се състои в изграждане и експлоатация на космически системи в три направления : осигуряване бойните действия на войските чрез космическа свръзка, разузнаване, навигация, метео и топогеодезична информация, получаване на информация за изстреляни балистични ракети в интерес на противоракетната отбрана /ПРО/ и контрол на космическото пространство. Тази дейност заема около 25 процента, а от над 5200-те ракети-носители, стартирали в космоса, повече от 50 на сто са извеждали в орбита обекти с военно предназначение.     От началото на 60-те г. на ХХ век воено-космическатадейност се ръководи от различни звена, получили значително организационно укрепване през 1982-1984 г., когато последоветелно се създават Космическо командване на ВВС / /, на ВМС и „Управление за космически системи” на Сухопътните войски. През 1985 г. от тях се създава Обединено космическо командване / /, пряко подчинено на министъра на отбраната. То беше закрито през 2002 година.     След него с разработване на космически средства за нуждите на Пентагона и Националното управление за военно-космическо разузнаване и за използването им се занимават над 60 организации, като основната тежест се поема от Космическото командване на ВВС в съдействие с тези на ВМС и Сухопътните войски. Дейността им обаче не е централизирана, а хилядите специалисти са на различно подчинение, което води до проблеми при планиране и провеждане на операции в околоземното космическо пространство. Поради това през 2018 г., след като Конгресът отклони предложението на президента Тръмп за създаване на Космически сили, той разпореди създаване на Космическо командване в структурата на Министерството на отбраната. Първоначално поставената му задача е разработване на стратегия за подготовка и водене на бойни действия в космоса с цел постигане на превъзходство в космическото пространство. Активизирането на САЩ се обяснява и с назрели военно-политически проблеми, свързани с Русия и особено с Китай,които налагат приемане на нов подход при организиране и провеждане на военно-космическата дейност. Същността му е обяснена в посочения по-горе доклад. Основен момент в него е приемането на нова стратегия за усъвършенстване на системата за национална ПРО / /. Тя трябва да защити територията на САЩ чрез по-бързо и по-точно ранно откриване, идентифициране и унищожаване на всички типове ракети по всяко време и на всяко място независимо откъде са изстреляни. Нов елемент в нея е създаване и развръщане на нови информационни и нови ударни средства, включително и в околоземното космическо пространство, както и модернизиране на всички съществуващи. Според врид министъра на отбраната САЩ П. Шанахан САЩ имат намерение да унищожават ракетите на потенциалния противник над тяхната територия, т.е. на активния участък на траекторията на полета им и дори още преди изстрелването им, като за целта ще се използват и оръжия с космическо базиране. Това намерение не е официално приета концепция за нанасяне на превантивни удари, но ако се стигне до подобни действия срещу мощен противник, обстановката може да излезе от контрол и да стане твърде опасна и за самите САЩ. Поради това обявеното намерение не е нищо повече от една най-обикновена пропаганда. С какви сили и средства разполагат САЩ за ПРО към настоящия момент? Националната система за ПРО се формира от две основни подсистеми : информационно-управляваща и ударна, включваща средства със земно и морско базиране. Значително внимание се отделя на информационно-управляващата подсистема и основно на РЛС за ранно откриване на изстреляни ракети и контрол на космическото пространство. Те са разположени на територията на САЩ, Англия, Гренландия, Норвегия, Турция, Южна Корея, Япония. По-голямата част от тях ще бъде модернизирана, за да може да се справи с руската хиперзвукова заплаха. Космически компонент на подсистемата са спътниците SBIRS / /, от които засега само част е изведена в околоземна орбита. Те откриват изстреляни ракети около 20 сек след старта, идентифицират ги, определят параметрите на траекторията, а на средния участък разпознават реалната бойна глава от лъжливите цели. С тях постепенно се заменят досегашните DSP / /, чиито възможности са значително по-малки, а реакционното им време е около минута. Ударната подсистема разполага с комплекси със земно иморско базиране. Земните са дислоцирани в Аляска и Калифорния /прехващачите  височина на прехващане до 2000 км/, чиито брой трябва да се увеличи до 64, в Румъния и наскоро в Полша /комплекс „ ” с противоракета  , прехващане на височина до 700 км/ и Япония /„ ” вероятно с SM-3 Block IIА, прехващане на височина до 1500 км/, а в Южна Корея е комплекс THAAD / /, способен да прехваща цели на височина до 150 км. Средствата с морско базиране са разположени накрайцерите „Тикондерога” /на борда им са 122 вертикални пускови установки Мк-41/ и разрушителите „Ърли Бърк” /96 ВПУ Мк-41/ на САЩ, чиито брой към 2020 г. трябва да се увеличи до 32 с общ боекомплект над 500 ракети, основно SM-3 Block IB. С подобно предназначение и въоръжение са четирите разрушителя на Япония    – при необходимост те ще действуват в обща система с тези на САЩ. Впрочемна 21 февруари 2008 г. от борда на крайцера „Lake Erie” с противоракета SM-3, използвана в случая като клас „кораб-космос”, САЩ унищожиха свой разузнавателен спътник на височина 245 км. С това те доказаха, че освен за ПРО, тези комплекси могат да се използват и за противокосмическа отбрана /ПКО/, тъй като посочената по-горе височина на прехващане позволява това. Новата стратегия предвижда използване за ПРО и на въздушни средства и преди всичко на многоцелевия стелт-изтребител F-35 „Lightning II” и на БЛА като носители на лазерно оръжие. Освен това се планира използване на ударни средства и с космическо базиране, което е ново и твърде съществено допълнение. Необходимите оръжия трябва да бъдат разработени по нови технологии и на нови физически принципи, което изисква значително време. Наличието на такива средства, особено с космическо базиране, ще бъде твърде    важно условие за постигане на превъзходство в космоса. Използването им означава провеждане на операции по унищожаване на обекти в околоземното космическо и в горните слоеве на въздушното пространство. Ето защо новата стратегия, от една страна, има пряко отношение към противоракетната отбрана, а от друга тя има и непосредствено отношение към противокосмическата отбрана, т.е. втората, необявена цел на новата стратегия е именно ПКО.    По същество тя е стратегия за създаване на възможност за провеждане на отбранителни и настъпателни операции в обединен земно-морски и въздушно-космически театър на военните действия /ТВД/. Следователно новата стратегия има за цел създаване на възможности за използване и на четвъртото измерение на войната – космическото. Реализацията на предвидената дейност, значителна част от която трябва да завърши до 2023 г., изисква централизиране и оптимизиране на цялата военно-космическа дейност на страната. Това ще бъде основна задача на бъдещите Космически войски, за чието създаване на 19 февруари 2019 г. беше подписан президентски указ SPD-4 – „Директива за космическа политика-4”. С него Космическите войски /”Space Force”/ стават нов, шести вид въоръжени сили. Космическите войски ще функционират съвместно с Космическото командване, създадено през 2018 г. Засега много основни моменти от функциите на двете структури не са ясни. В посочените документи се указва само, че Космическите войски /вероятно се има предвид бъдещия им щаб/ ще организират, подготвят и въоръжават поделенията, а Космическото командване ще планира, организира и провежда космически операции, включително и с използване на ударни средства. Кои са важните военно-политически проблеми, свързани с Русия и Китай, които имат предвид САЩ при разработване на новата стратегия? Не е пресилено да се твърди, че основен настоящ проблем за САЩ е Русия, а бъдещ – Китай. С проблемите на ПРО и ПКО СССР/Русия се занимават още от началото на 60-те години на ХХ век. След редица преобразования на 1 август 2015 г. Русия създаде Космически войски като род войска в състава на Въздушно-космическите сили – те са формирани на същата дата чрез обединяване на ВВС и Войските за въздушно-космическа отбрана. Днес подходът на Русия към военното използване на околоземното космическо пространство се изразява в два аспекта : ефективен контрол на противниковите космически обекти и създаване на възможност за неутрализирането им със земно базирани комплекси. През периода 2013-2015 г. Русия активно експериментира с четири спътника-инспектори от серията „Космос”. Те са подобни на използваните от САЩ през 2006-2017 г. няколко маневриращи спътника, на основата на които са разработени по-ефективните SBSS /Space-Based Surveillance System/. За противодействие на американските космически обекти засега Русия предпочита създаване на средства клас „земя-космос” с    различно предназначение. Например мощно средство за радиопротиводействие на електронните системи на спътниците е комплекс „Таврида-2.3”, която е в серийно производство от 2018 г. Твърди се, че приетият на опитна войскова експлоатация боен лазер „Пересвет” е в състояние да се справи с оптико-електронните устройства на разузнавателните спътници. Не могат в САЩ да не отчитат и възможностите за ПКО на мобилната зенинто-ракетна система С-500 „Прометей”, чийто полетни изпитания са планирани за тази година. Успешни полетни изпитания се провеждат и със стационарните ракети-прехващачи от системата за ПРО на Московския промишлен регион А-235 „Нудол”, чиито възможности са сходни с тези на американските антиракети GBI. Що се отнася до ударни средства „космос-космос” може да се твърди, че все още се съхраняват технологичните постижения на СССР за провеждане на космически операции като комплексите „Каскад”, „Щит”, ИС-МУ /”Убиец на спътници”, на въоръжение от 1990    до 1993 г./, на опитните лазерни станции със земно /”Тера-3”/, въздушно /мегаватен лазер А-60 на база ИЛ-76МД/ и с космическо базиране /„Скиф-Д”/, изоставени в края на 80-те години на ХХ век, както и на използваните три орбитални военни станции „Алмаз” /1973-77/. При необходимост някои от тях    могат да се възстановят на нова технологична основа, например, през 2018 г. стана ясно, че е продължена работата по проекта „Сокол-Ешалон” за въздушно-базиран боен лазер. Китай засега само загатва, но твърде ефектно,възможностите си за военна дейност в космическото пространство. На 11 януари 2007 г. с противокосмически комплекс ”Dong Neng-1” /ракета „земя-космос” КТ-1 и кинетичен прехващач SC-19/ Китай унищожи свой аварирал метеоспътник    „Fen gyun-1C” /”Вятър и облак-1С”/ на височина 865 км и с това демонстрира възможностите си за ПКО. През септември 2013 г. изстреляна китайска ракета „Kuaizhou” предизвика сериозно безпокойство в Пентагона. Ракетата достигна височина 35 хил. км, на която летят свързочните спътници на САЩ и ретранслаторите за предаване на информация от разузнавателните спътници, а на 20 хил. км са навигационните спътници на DPS NAVSTAR. Вече няколко години три китайски спътника,    обявени като средство за отстраняване на космически боклк, успешно маневрират, сближават се и експериментират с използване на роботизиран манипулатор. Той е подобен на този на американския космоплан Х-37В и с тях могат да се захващат неголями по размер космически обекти. Активното маневриране и инспектиране на космически обекти е първата необходима стъпка към тяхното унищожаване. Китай реализира и програма ”Шен лун”, чиято цел е разработване на безпилотен космоплан, подобен на Х-37В, но извеждан в космоса от модифициран бомбардировач Н-6. Страната експериментира и с лазерна установка „земя-космос”. Посочените данни за военно-космическата дейност на трите мощни космически държави ясно показва направлението за развитие на системите за ПРО и ПКО. Трябва да се подчертае, че тази дейност не е незаконна. Извеждането на конвенционални оржия в космическото пространство не е забранено и то няма да наруши сществуващия Договор от 1967 г. за дейността на държавите по изследване и използване на космоса, Луната и другите небесни тела. Той забранява разполагане в космическото пространство само на каквото и да е оръжие за масово поразяване. Затова извеждането на оръжие в космоса може да бъде осъдено от морална гледна точка като стъпка, открила вече нов етап от надпреварата във въоръжаването – този път космическа.    ", "date": "2019.02.26", "title": "Новата космическа стратегия на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393021-26-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "364 г. - Валентиниан I става римски император.     1616 г. - На Галилео Галилей е забранено да преподава астрономията на Николай Коперник, като противоречаща на тълкуването на Светото писание.   1815 г. - Наполеон Бонапарт извършва бягство от остров Елба, след което се насочва с привърженици към Париж с намерение да завземе властта.   1851 г. - В Шумен е основан първият български оркестър, негов ръководител е Михай Шафран.   1899 г. - Константин Иречек публикува статия, в която описва партизанщината в българския политически живот.     1915 г. - Първата световна война: За първи път в история в бойните действия се използва огнехвъргачка от армията на Германия.   1919 г. - В щата Аризона (САЩ) е учреден националният парк Гранд каньон.   1927 г. - Полша приема националния си химн.   1935 г. - Шотландският изобретател Робърт Уотсън-Уат демонстрира първия радиолокатор.   1936 г. - По нареждане на Хитлер в Германия започва производството на леките коли Фолксваген.   1951 г. - В САЩ президентските мандати са ограничени на два.     1952 г. - Британският премиер Уинстън Чърчил обявява, че страната притежава атомна бомба.   1961 г. - Хасан II става крал на Мароко.     1966 г. - САЩ изстрелват първия си космически кораб от серията Аполо без екипаж.   1967 г. - САЩ започва военна офанзива срещу главната квартира на Виетконг.   1980 г. - Израел и Египет установяват дипломатически отношения.   1991 г. - Американецът Тим Бърнърс-Ли представя първият уеб браузър.     1993 г. - Извършен е Атентат срещу Световния търговски център в Ню Йорк, при който загиват 6 души, а над 1000 са ранени.   2004 г. - Президентът на Република Македония Борис Трайковски загива в самолетна катастрофа близо до Мостар (Босна и Херцеговина).          ", "date": "2019.02.26", "title": "26 февруари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/393013-faz-%D0%BE%D1%80%D1%8A%D0%B6%D0%B5%D0%B9%D0%BD%D0%BE%D1%82%D0%BE-%D0%B5%D0%BC%D0%B1%D0%B0%D1%80%D0%B3%D0%BE-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%C2%AB%D0%BA%D1%8A%D1%81%D0%B0-%D0%BD%D0%B5%D1%80%D0%B2%D0%B8%D1%82%D0%B5%C2%BB-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8", "text": "Берлин блокира доставките на оръжие за страни извън границите на ЕС, което „дразни“ цяла Европа, а някои страни просто „са бесни“, пише Frankfurter Allgemeine Zeitung. Други държави се съмняват, че Германия може да се нарече надежден партньор в осъществяването на съвместни военно-промишлени проекти, отбелязва авторът на статията Кристиан Шуберт.     Берлин блокира доставките на оръжие за страни извън границите на ЕС, което   цяла Европа, а някои страни просто  , пише Frankfurter Allgemeine Zeitung. Други държави се съмняват, че Германия може да се нарече надежден партньор в осъществяването на съвместни военно-промишлени проекти, отбелязва авторът на статията Кристиан Шуберт.     Според експерти, нежеланието на немските власти да доставят оръжие на Саудитска Арабия накара европейския производител на ракетни системи MBDA да помисли за намирането на аналози на немски компоненти в техните устройства. Под заплаха се оказа и продажбата на Рияд на 48 изтребителя Eurofighter. Работата е там, че една трета от тези военни самолети се състоят от части, произведени в Германия. , заяви британският външен министър Джеръми Хънт в своята кореспонденция с немския си колега Хайко Маас. Според Хънт германското оръжейно ембарго  Политиката на Берлин в сферата на отбраната носи загуби за немските предприятия. Според наличните оценки, поради настоящата ситуация, седем доставчици от Германия са загубили 2,3 милиарда евро през последните седем години. Ако Германия продължи да настоява на своята едностранчива позиция, тя ще застраши всички бъдещи големи европейски проекти сферата на въоръжаването, подчертава Шуберт. Това се отнася за съвместното разработване на немско-френския танк в рамките на програмата MGCS, както и на новия европейски изтребител FCAS.    ", "date": "2019.02.26", "title": "FAZ: Оръжейното ембарго на Германия «къса нервите» на европейските партньори"}
{"url": "http://www.classa.bg/%D1%81%D0%B2%D1%8F%D1%82/item/393014-time-%D0%BF%D1%80%D0%B5%D1%81%D1%81%D0%B5%D0%BA%D1%80%D0%B5%D1%82%D0%B0%D1%80%D1%8F%D1%82-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BF%D1%80%D0%B5%D0%B4%D1%80%D0%B5%D1%87%D0%B5-%D0%B8%D0%B7%D0%BA%D1%83%D0%BF%D0%BB%D0%B5%D0%BD%D0%B8%D0%B5-%D0%BD%D0%B0-%D1%82%D1%80%D1%8A%D0%BC%D0%BF", "text": "Официалният представител на президента на САЩ Доналд Тръмп, Сара Сандърс, изрази увереност, че според резултатите от завършването на \"руското дело\", което може да бъде прекратено в следващите дни, американският лидер ще бъде напълно оправдан, пише Time. Както подчертава Сандерс, спекулациите за \"сговора\" между Тръмп и Москва са \"нелепи\", тъй на като сегашният ръководител на Белия дом просто не му е трябвало да се обвързва с някого, за да победи Хилари Клинтън.     Прессекретарят на Белия дом Сара Сандърс заяви, че окончателният доклад на специалния прокурор на Министерството на правосъдието на САЩ Робърт Мюлер за \"руското дело\", който може да се появи още през следващата седмица, ще свали обвиненията срещу американския президент Доналд Тръмп, който е обвинен в \"сговор\" с Русия, съобщава Time. , обясни Сандърс във ефира на телевизионния канал Fox News в петък. - „ , добави Сандърс. - Както напомня наблюдателят на Time, американските медии тази седмица съобщиха, че ръководителят на американското министерство на правосъдието Бил Бар се подготвя да обяви края на разследването на Мюлер и че това може да се случи още следващата седмица. Г-жа Сандърс обаче не посочи дали Министерството на правосъдието е докладвало за предстоящото приключване на разследващите действия по отношение на Тръмп.  \", - цитира я Time. От момента на началото на разследването на руската   президентските избори в САЩ през 2016 г. са изминали почти две години, се отбелязва в материала. През това време разследващият специален прокурор Робърт Мюлер успя да повдигне официални обвинения срещу 34 лица и три компании, включително шестима бивши съветници на Тръмп, а някои от тях вече са сключили сделка със следствието, признавайки вината си, се казва във статията.      ", "date": "2019.02.26", "title": "Time: Прессекретарят на Белия дом предрече изкупление на Тръмп"}
{"url": "http://www.classa.bg/%D1%81%D0%B2%D1%8F%D1%82/item/393015-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0", "text": "Първият опит на венецуелските опозиционери да пробият с хуманитарна помощ през военните кордони на границата с Венецуела не се увенча с успех, съобщава El Periódico. Според наличната информация, сблъсъци с военнослужещи вече са довели до наранявания и жертви. Междувременно, както отбелязва изданието, историята на вноса на хуманитарна помощ във Венецуела едва е започнала, но вече са видими \"проблясъците на сериозна опасност\".     Хуманитарната помощ за венецуелците така и не можа да бъде внесена в страната, пише вестник El Periódico. Първият опит на опозицията да пробие военния кордон на венецуелската граница не се увенча с успех. В резултат на съботното противопоставяне между армията и опозицията беше изгорен един камион с хуманитарна помощ. В същото време, според наличните данни, в сблъсъците на границата двама души загинаха и близо 300 бяха ранени. По-специално, Специалната комисия за проследяване на хуманитарната помощ изброи 2 мъртви, 34 арестувани и 95 ранени. Междувременно в колумбийското министерство на външните работи са докладвани 285 ранени. Както отбелязва вестникът, тази история едва е започнала, но вече са видими  \". Така президентът на Венецуела Николас Мадуро скъса дипломатическите отношения с Колумбия. „  - обърна се венецуелският лидер към колумбийския си колега като обяви тази стъпка. Богота не придаде особено значение на заявлението на Мадуро.  каза вицепрезидентът на Колумбия Марта Лучия Рамирес. И няколко часа по-рано Иван Дуке заяви, че Мадуро ще бъде отговорен за   на четирите гранични моста, свързващи двете латиноамерикански страни. Той добави също, че според него създаването на пречки за получаването на храна и лекарства, които са били основно предоставени от Съединените щати, може да се разглежда като  . Хуан Гуайдо, когото САЩ и още 50 държави признаха за изпълняващ длъжността президент на Венецуела изрази същата идея. Той също така не изключи военно решение на настоящия конфликт. , каза Гуаидо. В понеделник той ще вземе участие в среща на страните от „Групата Лима“. На това събитие възможно ще бъдат предложени по-конкретни мерки, се казва в статията. Междувременно поддръжниците на Мадуро и опозицията очакват решението, което военните ще вземат в следващите часове. За да внесат разкол в редиците им, опозиционерите по-рано организираха демонстрации, концерти и обявяваха предупреждения, но желания резултат не е постигнат. Въпреки това в събота, най-малко 63 войници дезертираха от венецуелската армия, включително един генерал Алексис Лопес Рамирес, пише El Periódico.    ", "date": "2019.02.26", "title": "Венецуелската криза"}
{"url": "http://www.classa.bg/%D1%81%D0%B2%D1%8F%D1%82/item/393016-ericsson-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F%D0%BC%D0%B5-%D1%81%D0%B5-%D0%BD%D0%B0-5g", "text": "Ericsson ще се прехвърли към 5G през 2019 г. в глобален мащаб. Това разкри днес на Световния мобилен конгрес главният изпълнителен директор и президент на производителя на телекомуникационно оборудване Борхе Еколм. По думите му 5G има ключова роля за националната инфраструктура на отделните държави, ето защо трябва да се действа внимателно по отношение на новото поколение мрежи.     „Реално превключваме на 5G по света през 2019 г.“, коментира той. Новините идват на фона на проблемите, с които телекомуникационната индустрия се сблъсква напоследък около обвиненията на САЩ, че китайският гигант, който е и ключов конкурент на Ericsson, шпионира в полза на китайското правителство. Във връзка с това индустрията е изправена пред важни решения – дали отделните страни да блокират Huawei, така че нейното оборудване да не бъде ползвано от отделните държави за създаването на техните 5G мрежи, както и дали да се наложат по-сериозни регулации на сектора. Във връзка с всичко това представители на ключовите телекоми по света се срещат на Световния мобилен конгрес, за да обсъдят на затворени врати тези въпроси. Huawei е най-големият производител на телекомуникационно оборудване в света, следвана от е най-големият производител на телекомуникационно оборудване в света, следвана от Ericsson и Nokia, но европейските играчи не са толкова напреднали в развитието на технологията, а това може да е един от факторите за забавяне на пускането на 5G в много държави. Същевременно обаче Ericsson се опитва да се възползва от случващото се с нейния агресивен конкурент, а заявката на Борхе Еколм от днешния ден е категоричен пример за това. На събитие за журналисти на конгреса Еколм разкри, че Ericsson е сключила 5G сделки с 10 доставчици на услуги в сектора, както и 42 меморандума допълнително. Ако допреди 5 години 5G все още изглеждаше нещо много далечно за всички в индустрията, макар и за него да се шумеше доста, днес 5G откровено чука на вратата, а индустриите се подготвят за пускането на новото поколение мрежи, очаквайки да се възползват от множеството предимства. „Потребителите и компаниите очакват 5G”, категоричен бе Еколм. „Според проучване на Ericsson ConsumerLab една трета от потребителите на смартфони в глобален мащаб ще се насочат или веднага, или в рамките на шест месеца, към доставчик на услуги, който се прехвърля на 5G”. Междувременно Ericsson вече пуска свои 5G мрежи по света – в САЩ, Азия, Европа и Австралия. Еколм обеща скоро да чуем повече новини от Ericsson по темата.    ", "date": "2019.02.26", "title": "Ericsson: Прехвърляме се на 5G"}
{"url": "http://www.classa.bg/%D1%81%D0%B2%D1%8F%D1%82/item/393017-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D0%B5%D0%BC%D1%86%D0%BE%D0%B2-%D0%BE%D1%81%D1%82%D0%B0%D0%B2%D0%B0-%D0%BD%D0%B5%D1%80%D0%B0%D0%B7%D0%BA%D1%80%D0%B8%D1%82%D0%BE", "text": "Вчерашните шествия в Русия в памет на Борис Немцов напомниха, че през четирите години след убийството му в Русия не се появи политик, съпоставим с него по авторитет и умение да обединява разнородните сили на опозицията. Поредните прояви показаха, че обществото все още чака да бъде разкрито най-нашумялото политическо убийство в днешна Русия, пише „Ведомости“.     Централните медии отразяват възпоменателните шествия, организирани вчера в Москва, Санкт Петербург и още 20 градове из Русия. Немцов бе застрелян преди четири години „на практика под стените на Кремъл“, пише БТА. Какво се е променило четири години след убийството, пита се изданието. Паметта за загиналия е жива – опитите на старателни чиновници да забранят митингите в градските центрове срещнаха сплотена съпротива. Времето в Москва бе студено и кишаво, не предразполагаше към разходки, но по данни на градската полиция в шествието се включиха 6000 души, а според доброволци, броили хората, минаващи през рамките – 11 000.     Няколко десетки хиляди души излязоха на улиците в цяла Русия, за да почетат паметта на Немцов. „Малко бяха – пише вестникът, – но едва ли са много акциите на опозицията, разрешени или забранени, които са събирали толкова или повече хора, и то споделящи различни, често диаметрално противоположни убеждения.“ Според „Ведомости“ тези хора са сплотени и от искането за обективно разследване на убийството в центъра на Москва – властите да не се ограничават с наказанието на изпълнителите, осъдени през 2017 г. Московски съд постанови тогава за петимата подсъдими затвор от 11 до 20 години при строг режим. Хората в Русия не вярват, че властите имат желание да доведат разследването докрай. Веднага след убийството 44 на сто от участниците в анкета на центъра „Левада“ са заявили, че не вярват поръчителите да бъдат издирени, 33 на сто са вярвали в това, а 23 процента не са дали отговор. Преди една година недоверие са изразили вече 52 на сто, оптимистите са намалели на 21 процента, а 27 на сто не са дали отговор. Присъдата за убийците, без да се накажат организаторите и поръчителите, не е разсеяла скептицизма, заключава „Ведомости“, цитиран от Би Би Си. Шествията в памет на Немцов откроиха и ролята на убития в руската политика, недостига на хора, съпоставими с него по значение и политическа обиграност, коментира политологът Алексей Макаркин. „Той имаше твърди принципи, но не бе догматик, заради общото дело скланяше на компромиси и бе комуникатор между левите и десните опозиционери“, добавя наблюдателят.   БТА    ", "date": "2019.02.26", "title": "Убийството на Немцов остава неразкрито"}
{"url": "http://www.classa.bg/%D1%81%D0%B2%D1%8F%D1%82/item/393018-%D1%89%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82-%D0%BB%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D1%81%D1%8A%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82", "text": "Вместо това политическата братоубийствена ежба е във фокуса на това гигантско упражнение по демокрация, което обхваща 27 страни и включва близо половин милиард души. Изборите за Европейски парламент на 23-26 май може да се окажат повратна точка в следвоенната европейска политика. Някои традиционни центрове на влияние могат да започнат да се рушат, което ще позволи на екстремистките, популистки партии да спечелят повече влияние и да придадат нова посока на европейската политическа машина. „Никога не сме виждали подобно нещо на евроизборите“, каза професорът по европейска политика Хендрик Вос от Университета в Гент относно неприятната атмосфера около изборите.   Евроизборите се провеждат като национални гласувания в 27 държави членки. Националните политически партии със сходна идеология се обединяват в паневропейски политически групи като десноцентристката ЕНП, левоцентристката Партия на европейските социалисти (ПЕС) и либералната про-бизнес партия Алианс на либералите и демократите в Европа (АЛДЕ). През годините големите политически групи започнаха да се стремят да присъединяват необвързани национални партии, и да разширяват електоралната си база. Дори тези новоприети членове да не са близки до основните им ценности, те могат да увеличат присъствието им в Европейския парламент. Някои фракции обаче са възприели силно различаващи се програми вътре в своите групи като могат да варират според географското си разнообразие от Финландия до Унгария, и до Португалия. Някои като твърдо антиимигрантската дясна партия „Фидес“ на Орбан могат сега да се отцепят, като отслабят центъра и засилят разделенията. ЕНП, например, приветства италианския популист Силвио Берлускони преди две десетилетия. Партията Фидес на Орбан го последва скоро след това. Други групи се изправят също пред подобни вътрешни проблеми, като АЛДЕ с популисткия чешки лидер Андрей Бабиш, който е обвиняван в злоупотреби с евросубсидии за земеделието, и ПЕС с румънските социалдемократи, за които критиците казват, че отслабват борбата на съдебната система с корупцията. Но никъде нещата не стигат до прехвърчане на политически искри като в ЕНП. Отначало Орбан бе насърчаван заради антикомунистическите му позиции, но с годините той се превърна в антиимигрантски популист, призоваващ за „нелиберално“ общество с автократично управление, нещо което влезе в силно противоречие с ценностите на ЕНП. Нещата се нагорещиха миналия месец, когато Орбан изригна със своята антибрюкселска реторика, представяйки Юнкер като заговорник, който цели да се разпорежда със страни като Унгария, и да отвори европейските граници за всички мигранти. Той покри Будапеща с плакати, представящи Юнкер като въплъщение на злото. „Смятам формулировките в агитационната кампания в Унгария срещу Жан-Клод Юнкер, която се посреща с неразбиране в широки кръгове от ЕНП, за неприемливи“, каза в петък австрийския канцлер Себастиан Курц, влиятелна фигура в ЕНП. Сега ЕНП е изправена пред политическа дилема: трябва ли да се отвърне от Орбан заради принципите си, каквито и да са последствията, или да го държи изкъсо, за да не се съюзи с други антиевропейски популисти? „В тази нова динамика възникват нови възможности“, отбеляза италианският политически анализатор Алберто Алемано. В периода след предишните евроизбори през 2014 г. Великобритания гласува за излизане от ЕС, а Италия и Австрия сформираха правителствени коалиции, които включват крайната десница. В повече от десет европейски държави има неустойчиви правителства на малцинството, а Полша е станала толкова враждебна към Брюксел, колкото и Унгария. „След падането на Лондон, Рим, Варшава, Будапеща или Виена в ръцете на антиевропейски или ксенофобски сили, вече не говорим за „враг пред портата“, а за „враг сред нас“, написа Хосе Игнасио Торебланка за Европейския съвет за международни отношения. Всичко това става в момент, когато Европейският парламент вече има повече правомощия. Служил прекалено дълго като място за почетни длъжности за пенсионирани политици, парламентът сега е ефективно място за вземане на решения с реално влияние върху въпроси, вариращи от Брекзит до екологични стандарти. Първите прогнози за разпределението на местата в 705-членния законодателен орган, направени миналата седмица от самия парламент, показват спад в подкрепата за ЕНП и ПЕС. Християндемократите се очаква да получат 183 места, а социалистите понасят още по-големи загуби и падат до 135 места, с което за първи път тяхната голяма коалиция няма да има мнозинство. Популистите ще придобият повече влияние по време на предстоящия 5-годишен мандат. Влиятелният мозъчен тръст „ВоутУоч Юръп“ посочва, че „десните националисти се очаква да увеличат подкрепата си, въпреки че вероятно няма да успеят да получат 25 процента от местата“. Но една обединена група от десни националисти може да стане втората най-голяма група в парламента, отбелязва мозъчният тръст. Досега популистките и екстремистки партии ставаха все по-гръмогласни и използваха смущаваща реторика на заседанията на Европейския парламент, но имаха твърде незначително влияние върху парламентарната дейност. Но с повече места и по-добра координация антиевропейските сили могат да оказват по-голямо влияние върху взимането на решения в Европа и да дадат отпор на проевропейската визия на френския президент Еманюел Макрон за все по-тесен съюз. Това ще е музика за ушите на Орбан и тежко поражение за Юнкер. Тъй като Юнкер няма да се кандидатира за още един мандат като председател на Европейската комисия, изборите през май може да са последен етап от борбата му. Този етап не е приключил и Юнкер иска да защити своето проевропейско наследство. „Не се предавам. Не съм такъв човек. Искам да съм пълна противоположност на това“, каза Юнкер.   БТА  ", "date": "2019.02.26", "title": "Ще предизвикат ли политическо сътресение изборите за Европейски парламент?"}
{"url": "http://www.classa.bg/%D1%81%D0%B2%D1%8F%D1%82/item/393019-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%8F%D1%82%D0%B0-%D1%81%D0%B5-%D1%81%D1%80%D0%B8%D0%B2%D0%B0", "text": "Освен това \"новите оръжейни технологии усилват рисковете по начин, който още не разбираме, и дори не можем да си представим\", добави Генералният секретар на ООН. Ключовите елементи от международната система за контрол на въоръженията се сриват, заяви генералният секретар на ООН Антониу Гутериш, който призова да се запази американско-руският Договор за ликвидиране на ракети със среден и малък обсег от 1987 г. и да се избегне нова надпревара в ядреното въоръжаване, предаде Франс прес.     \"Основните елементи на международната структура за контрол на въоръженията рухват. Продължаващото напълно безнаказано използване на химически оръжия води до ново разпространение на оръжия, а хиляди цивилни продължават да умират от употребата на незаконно леко стрелково оръжие и използването в градски райони на експлозиви, които са предвидени за бойното поле\", каза Гутериш на Конференцията на ООН по разоръжаването в Женева. Освен това \"новите оръжейни технологии усилват рисковете по начин, който още не разбираме, и дори не можем да си представим\", добави той. \"Нужна ни е нова визия за контрола над въоръженията в настоящия сложен контекст на международната сигурност\", подчерта генералният секретар на ООН. Гутериш изрази съжаление, че държавите вече се стремят да постигнат сигурност не чрез дипломация, а чрез разработване и трупане на нови оръжия. \"Положението е особено опасно по отношение на ядрените оръжия\", отбеляза той. САЩ се изтеглиха от ракетния им договор с Русия от 1987 г., след като обвиниха Москва, че го нарушава. В отговор Русия също се изтегли от договора и разкритикува \"измислените обвинения\" на САЩ, с които те според нея оправдават изтеглянето си. Ако позициите на двете страни не се променят, през август договорът ще престане да действа. \"Без договора за ликвидирането на ракети със среден и малък обсег светът ще стане по-несигурен и по-нестабилен. Тази несигурност и нестабилност ще бъдат силно усетени тук, в Европа\", заяви Гутериш.      ", "date": "2019.02.26", "title": "Международната система за контрол на въоръженията се срива"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393020-%D1%81%D0%B2-%D0%BF%D0%BE%D1%80%D1%84%D0%B8%D1%80%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D0%B3%D0%B0%D0%B7%D1%81%D0%BA%D0%B8", "text": "  Св. Порфирий, родом от Солун, живял в ІV век. Стремейки се към подвижнически живот, той оставил богатия бащин дом и заминал за Египет, където приел монашество. Тогава той бил на 20 години. След като прекарал пет години в Скитската пустиня, той посетил Йерусалим, с благоговейна любов се поклонил на светите места и се поселил след това в Йорданската страна, където живеел в пост, труд и непрестанни молитви. След няколко години Порфирий тежко заболял и помолил един познат човек да го заведе в Йерусалим.      Там той всеки ден посещавал храма \"Възкресение Господне\" и се покланял на светия Кръст, като понякога допълзявал да светите места, понеже не могъл да ходи от болки в стомаха. Един млад монах, като видял неговия труд и страдания, започнал да му прислужва. По негово поръчение монахът отишъл в Солун и донесъл оттам неговата част от наследството, оставено на Порфирий от баща му. Порфирий раздал всичко на сиромасите и на бедните манастири, като не оставил нищо за себе си. Той чувствал себе си обогатен чрез Божията милост, понеже бил чудесно изцерен от своята болест чрез явяването на Христа, Котого той видял, като че ли слиза от кръста към него, при което чул думите: \"Пази това дърво!\" Скоро след това Порфирий бил ръкоположен за свещеник и му било поверено да пази скъпоценното дърво – Кръста Господен. Тук той прекарвал в постоянна молитва, радвайки се на своето служение. Но след няколко години Бог му посочил друго дело. В палестинския град Газа  умрял епископът и газските християни дошли при митрополита на Кесария Палестинска  да го молят да избере за тях епископ. Митрополитът пламенно молил Господа за помощ и нему било внушено чрез откровение отгоре, че Порфирий ще бъде достоен епископ. Той поръчал на скромния йерусалимски презвитер и пазител на животворящия Кръст да замине за Кесария. Едва в Кесария той узнал за своето назначение. Служението било трудно. От времето на Юлиан Отстъпник , гонител на християните, идолопоклонството се било засилило в Газа и християните търпели притеснения от езичниците. В града имало само една християнска църква и тя била малка и бедна, а идолски капища имало много. Между тях се отличавал с красота и великолепие храмът на езическия бог Марнас. Порфирий ръководел вярно и предано малкото си паство, като извършвал с пълно усърдие своето служение. Свети Порфирий управлявал Газската църква 25 години. Той умрял в 401 година.", "date": "2019.02.26", "title": "Св. Порфирий, епископ Газски"}
{"url": "http://www.classa.bg/%D1%81%D0%B2%D1%8F%D1%82/item/393012-%D0%BA%D0%BE%D0%BA%D0%B0%D0%B8%D0%BD%D1%8A%D1%82-%D0%B5%D0%B4%D0%BD%D0%BE-%D1%8E%D0%B6%D0%BD%D0%BE%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE-%D1%86%D1%83%D0%BD%D0%B0%D0%BC%D0%B8-%D0%B2%D1%80%D1%8A%D1%85%D0%BB%D0%B8%D1%82%D0%B0-%D0%B5%D0%B2%D1%80%D0%BE%D0%BF%D0%B0", "text": "През 2018 година в света са били конфискувани рекордни количества кокаин. Има опасения, че войните за преразпределяне на наркопазарите, които познаваме от други континенти, се пренасят също и в Европа.         На испанското пристанище Алхесирас властите непрекъснато откриват  . Но един ден се натъкват на нещо наистина много голямо: 9 тона кокаин, укрити в контейнери с банани. Това е най-голямата количество кокаин, конфискуван някога в Европа, на стойност поне половин милиард евро, по думите на испанския вътрешен министър.  Пренасищането на пазара продължава Рекордното количество конфискувана дрога е показателно за един феномен, който германските митничари и полицейски служители наричат \"южноамериканско цунами\". По света биват откривани и конфискувани все по-големи количества контрабанден кокаин. И през 2018 тенденцията от последните години се потвърждава, става ясно от вътрешен доклад на Федералната криминална служба, с който разполага и обществената медия NDR. Там се казва, че до ноември 2018 в света са били конфискувани 608 тона кокаин. От службата обаче не изключват да бъде счупен предишният рекорд от 2017 година, когато бяха конфискувани 639 тона кокаин.     Според Кристиан Хопе, ръководител Отдела за борба с наркотиците във Федералната криминална служба, причината за това е в свръхпроизводството на кокаин в държави като Колумбия, Перу и Боливия. Освен това днес производството на кокаин е станало по-ефикасно - от една реколта се добива много повече кокаин, отколкото преди няколко години, допълва той. Все по-качествена дрога От наскоро публикувано изследване на Европейския център за мониторинг на наркотиците и наркоманиите EMCDDA става ясно, че заради пренасищането с кокаин чистотата на наркотика расте, без това да се отразява на цената му. Германската митническа служба дори предполага, че цената на едро ще падне още повече. Алесандро Пирона от EMCDDA предупреждава, че растящата конкуренция може да доведе до брутални нарковойни също и в Европа. \"Ние ставаме свидетели на   на пристанищни работници\", посочва той.   Престъпните банди досега действаха основно в Белгия и Холандия. Двете страни със своите пристанища Ротердам и Антверпен от години са основната входна врата, през която пристига кокаинът в Европа. Кристиан Хопе съзира опасност и за Германия. Той казва, че растящата конкуренция между различните наркомрежи може да доведе до повече насилие и в Германия. \"Възможно е и насилствено отнемане на пратки с кокаин от конкурентите\", казва той. Катализатор и за други престъпления Различни престъпни мрежи контролират кокаиновия пазар в Европа. Особено силно представени в това отношение са   и Мароко. В началото на декември м.г. беше проведена мащабна международна полицейска акция срещу предполагаеми членове на Ндрангетата - тогава бяха конфискувани 4 тона кокаин. \"Трябва да сме наясно, че милиардните печалби от търговията с наркотици не се използват само за финансиране на луксозния начин на живот на мафиотските босове. Много по-важно е това, че търговията с наркотици е и \"катализатор\" за други престъпления, като търговия с хора, грабежи и пране на пари. Освен това печалбите от този нелегален бизнес могат да навлязат и в легалната икономика и по този начин да я подкопаят\", казва Хопе.   Повече кокаин в канализацията     Отдавна и в Германия   на обществото - използват го и все повече студенти и строителни работници, така както и банкери и хората на изкуството. Според информации на NDR, митничарите и полицаите в Германия са конфискували през 2018 година около 5 тона кокаин, което е по-малко, отколкото година по-рано, когато беше хваната една голяма пратка. Проби от канализационните води в 10 по-големи европейска града, сред които Барселона, Антверпен, Париж и Осло, показаха, че от 2015 година насам има нарастване на количествата остатъчни продукт от кокаин в канализацията. Според Алесандро Пирола, причините за това могат да са различни, но са много индикациите, че все повече хора употребяват кокаин. Тъй като говорим за международни престъпни групи, е крайно време срещу тях да се изправи една международна мрежа от правоприлагащи органи, които да обменят информации в реално време, добавя Кристиян Хопе.      ", "date": "2019.02.26", "title": "Кокаинът - едно \"южноамериканско цунами\" връхлита Европа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393009-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Очаква ви прекрасен ден, който ще сбъдне желанията ви, но само ако внимателно подходите към тях. Необходимо е да интерпретирате ясно, всяка дума, изпратена от вселената. Успех ще имат тези, добре запознати с техническите въпроси. Откажете се от умствената работа, временно се захванете с физическа. ТЕЛЕЦ ( 21 април - 21 май )  Сериозно, ще ударите по финансите си, ако забравите да спестявате и купувате всякакви глупости. Дори не мислете да спорите с шефовете, защото ще загубите. По-добре се погрижете, за собственото си здраве. Възможно е обостряне на стари заболявания, както и простуда. Трябва да се обличате по-топло. БЛИЗНАЦИ ( 22 май - 21 Юни ) Отложете всички важни въпроси и срещи, за да се справите със семейните проблеми. Някои от тях са назрели отдавна, така че ги решавайте по-динамично. Нови хоризонти ще се отворят, пред креативните от вас. Ако се заемете с проекти днес, тогава през пролетта може да получите добри доходи. Помислете за това.   РАК ( 22 юни - 23 юли ) Ще бъдете толкова изморени, че ще игнорирате много ценна информация. Умората и апатията, ще са последствията от упоритата работа. Със сигурност сте уморени от ежедневните дела, но все още е невъзможно да промените ситуацията. Може би е време, да напишете молба за отпуск? Дори кратка почивка, ще ви подейства положително. ЛЪВ ( 24 юли - 23 август ) Препоръчва се да намерите време и да се заемете със себе си, така че да изглеждате още по-очарователно, отколкото преди. Естествено, без помощта на козметолог и стилист, нещата няма да минат. Е, ако сте натрупали наднормено тегло, само вашата воля ще помогне тук ...В смисъл, не яжте след 6 часа. На семейните, им предстои суета, разговори и чести пътувания из града. ДЕВА ( 24-ти август - 23 септември ) Ще е добре да се заемете със самообразование. Толкова много сте пропуснали, че сега е време да научите нещо ново, да подобрите уменията си и да отидете в чужбина за обучение. Разбира се, ще трябва много да наваксвате. Също повече внимание, трябва да обърнете на родителите си. Особено ако живеят далеч и се нуждаят от подкрепа. ВЕЗНИ( 24 септември - 23 октомври) Очаква ви един ден, когато всичко на работното място ще върви по отличен начин. Но вашата упоритост и инициатива, ще бъде необходима в огромни размери. В противен случай ще отслабне не само работоспособността, но и самочувствието ви. Лошо настроение очаква тези, които са започнали любовна връзка с колега. Уви, разликата във възрастта има значение. СКОРПИОН ( 24 октомври - 22 Ноември ) Денят ще премине, в бесен темп. И всичко това, защото не сте имали време да направите много неща предишния ден. Препоръчително е да действате по план, а не спонтанно. Не трябва да се отказвате от изкушенията в интимен план, но бъдете по-внимателни, завързвайки съмнителни връзки. Вечерта, чакайте новини и дългоочакван гост.   СТРЕЛЕЦ ( 23 Ноември - 21 Декември ) Трябва да бъдете по-внимателни, при попълване на официални формуляри. Ако направите грешка, отново ще трябва да бягате по инстанции или да си уговаряте среща със специалисти. От финансова гледна точка, денят е благоприятен. Но ако някой от приятелите, ви дължи голяма сума, това не пречи да му напомните за това. КОЗИРОГ (22 Декември - 20 януари ) Днес може да почувствате, колко много въпроси са останали нерешени. И ще трябва да ги разгледате веднага, за да не се преумножат. Успешно нещата ще отидат с финансистите, търговците и банкерите. Тук говорим не само за доходите на Козирог, но и за кариерния растеж. Нещо повече, вие сте \"застрашени\" от развитието в напълно нова посока.  ВОДОЛЕЙ ( 21 януари -  19  февруари ) Препоръчително е да направите нещо, което да ви вдъхнови и предаде оптимизъм. В противен случай вашето облачно настроение, със сигурност ще премине в студен дъжд. Неочаквана среща с приятел, който не сте виждали от дълго време, ще отвлече вниманието ви от работата, домашните проблеми и мислите за пари. Така ще имате възможност, да си отдъхнете и пообщувате.   РИБИ ( 20 февруари - 20 март ) Като мистериозни и магични създания, днес ще привличате към вас онези, които ще са ви наистина полезни. Но не трябва да разчитате, че след това животът ви ще стане фантастично щастлив. Възможен е и друг сценарий, на развитие на събитията. Ако пътувате, ще получите много нови впечатления, но бъдете внимателни на пътя.", "date": "2019.02.26", "title": "Дневен хороскоп 26 февруафи"}
{"url": "http://www.classa.bg/%D1%81%D0%B2%D1%8F%D1%82/item/393010-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B5%D0%BB-%D1%87%D0%B0%D0%BF%D0%BE-%D0%BD%D0%BE%D0%B2%D0%B8%D1%82%D0%B5-%D0%B1%D0%BE%D1%81%D0%BE%D0%B2%D0%B5-%D0%BD%D0%B0-%D0%BA%D0%B0%D1%80%D1%82%D0%B5%D0%BB%D0%B0-%D1%81%D0%B8%D0%BD%D0%B0%D0%BB%D0%BE%D0%B0", "text": "Хоакин Гусман \"Ел Чапо\" вероятно ще прекара остатъка от живота си в затвора, след като съдът в Ню Йорк го призна за виновен по 10 обвинения за трафик на дрога, незаконно притежание на оръжия и пране на пари. Но картелът Синалоа, който 61-годишният бос ръководеше, все още продължава да функционира като мащабен бизнес с клонове по цял свят. А империята има своите наследници.     Американската Служба за борба с наркотиците (DEA) смята, че в момента картелът се ръководи от 70-годишния Исмаел Самбада \"Ел Майо\", за когото се твърди, че предпочита преговорите, търговската съобразителност и дългосрочното планиране, пред насилието.     Следващите по реда на наследяването са двамата синове на Ел Чапо -  Иван и Алфредо Гусман , които са заподозрени като отговорници по търговията с оръжията, логистиката и продажбите на наркотици на дребно. Картелът има свое присъствие в 17 от щатите на Мексико, като доминира в три от тях: Синалоа, Чиуауа и Дуранго, т.нар. \"Златен триъгълник\" в северните части на страната. Експертът Скот Стюарт пише в американския сайт \"The Hill\", че картелът на Ел Чапо продължава да държи лидерството като основен доставчик в САЩ на синтетична дрога (фентанил и метамфетамин) и по-традиционни наркотични вещества (хероин и кокаин). Той обръща внимание на факта, че на 26 януари тази година американски гранични полицаи са заловили 115 кг фентанил - най-голямото количество на нелегален внос от този тип в историята на САЩ - и 179 кг метамфетамини при акция в Аризона.     За да се разбере колко мощни са международните връзки на картела, трябва да се проследи пътят на фентанила. Един килограм от веществото се купува в Китай на цена от 9000 долара. След това се разфасова на таблетки в мексикански лаборатории с 1% ниво на чистотата и се продава в САЩ на много по-високи цени, отколкото хероинът и кокаинът.      Ръководителят на отдела за борба с трафика на дрога в Ню Йорк Рей Донован смята, че картелът Синалоа е водещият играч на пазара на синтетични наркотици от 2010 г. досега. Картелът работи като федерация от 120 клана или \"малки картели\", които действат със значителна автономия. Всеки от тях е труден за проследяване. Бившият ръководител на международните операции в DEA Майк Виджил посочва, че Синалоа все още е най-мощният картел в света, с добре платена и лоялна мрежа от пристанищни служители, полицаи, оръжейници и агенти. Синалоа вдъхновява и зараждането на самостоятелен музикален жанр - narcocorrido (наркотични балади) - в който се изявяват мексикански групи като \"Лос Туканес де Тиуана\" и \"Лос Тигрес дел Норте\". Знае се, че картелът е основан през 1989 г. и е имал трима босове - Гусман, Хуан Хосе Еспарагоса Морено (за когото се предполага, че е мъртъв) и ветеранът Исмаел Самбада. DEA смята, че именно Самбада движи ръководството на групировката след ареста на Ел Чапо. Репутацията на новия бос на картела го описва като \"старомоден\" гангстер, който се ползва с високо уважение сред по-младите лидери. Досега винаги е успявал да избегне арест. Предполага се, че се крие в планините на \"Златния триъгълник\". Синът му Висенте Самбада обаче беше задържан в САЩ и свидетелства по делото срещу Гусман. Следващи в йерархията са Иван и Алфредо Гусман, известни в столицата на Синалоа като \"Лос Чапитос\" (умалителната форма от прякора на баща им \"Ел Чапо\" - \"Дребния\", заради ниския ръст на Хоакин Гусман). След ареста на ръководителя на картела няколко души се опитват без успех да завладеят неговия трон. Един от тях е Дамасо Лопес Нунес, известен като \"Ел Лисенсиадо\" (\"Абитуриента\") - бивш ръководител по сигурността в картела Пуенте Гранде в западния щат Халиско, който помага на Гусман да избяга от затвора през 2001 г. Лопес се смяташе за дясната ръка на Ел Чапо, преди началникът му да бъде екстрадиран в САЩ. През 2017 г. обаче самият той бе задържан и беше изправен пред съда в Ню Йорк като свидетел по основното дело. Синът му Дамасо Лопес Серано се опитваше да отнеме контрола от ръцете на братята Гусман, но след задържането на баща си сам се предаде на американските власти. Сега картелът се изправя пред две основни заплахи. Първият риск идва от конкурентна групировка, известна като Картелът на новото поколение от Халиско - организация, създадена от бивши служители на Синалоа, които се отделят от голямата империя през 2014 г. В момента и двата картела се борят за контрола върху пазара на синтетична дрога. Босът на Халиско е добре известният с издевателствата си Немесио Осегуера Сервантес, \"Ел Менчо\".  Министерството на правосъдието на САЩ предлага награда от 10 милиона долара за залавянето му. Според официални данни на американските служби за сигурност, Халиско контролира 100 нелегални лаборатории в Мексико и внася пет тона кокаин + пет тона метамфетамини в САЩ всеки месец. Една от базите им се намира в непосредствена близост до границата с Калифорния, но присъствието им вече се е разпространило и в самите южни американски щати. Втората криза, с която новият бос на Синалоа ще трябва да се справи, е свързана с некачествената работа в собствените му химически лаборатории. Фентанилът убива множество от хората, които го ползват, заради лошото качество на микса в продаваните от Синалоа дози. Някои от хапчетата съдържат съвсем малки дози от дрогата, но други са толкова силни, че могат да предизвикат внезапна смърт. Ако полицията и конкуренцията не могат да заплашат съществуването на Синалоа, то убийството на собствената им клиентела със сигурност рискува да съкрати драстично приходите им.    ", "date": "2019.02.26", "title": "Наследниците на Ел Чапо: Новите босове на картела Синалоа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393011-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D1%80%D1%83%D0%B3%D0%B0-%D1%82%D0%B0%D0%BA%D0%B0%D0%B2%D0%B0-%D1%81%D1%82%D1%80%D0%B0%D0%BD%D0%B0-%D0%B2-%D1%81%D0%B2%D0%B5%D1%82%D0%B0", "text": "Специализирани агенции от чужбина си подбират най-добрите кадри: лекари, медицински сестри, IТ-специалисти. В повечето случаи те завинаги напускат България. С фатални последици за страната.         От промените насам България е загубила над една четвърт от населението си: от близо 9 милиона души през 1989 година - на малко над 7 милиона днес. Според прогнозата на ООН, до 2050 година българите ще намалеят дори до 5,2 милиона. Населението на нито една друга страна в света не намалява с по-бързи темпове, отбелязва вестник „Ди Велт“ и посочва основните причини за това: ниската раждаемост и най-вече огромното изтичане на работна ръка в чужбина.     \"Голям брой добре квалифицирани кадри - компютърни специалисти, лекари, медицински сестри - заминават за Германия, Австрия или Великобритания. Други пък отиват в Испания и Гърция като сезонни работници“, посочва Хелене Кортлендер от Софийското бюро на германската фондация \"Фридрих Еберт\".     В повечето случаи българските специалисти обръщат гръб на родината си заради ниското заплащане на труда, допълва картината австрийският „Винер Цайтунг“. В София един лекар със специалност може да изкара и 900 евро месечна заплата, но лекарите в провинцията са принудени да се задоволяват с наполовина по-ниски доходи. Още по-драстични са разликите в заплащането на медицинските сестри: в София една сестра в операционна има възможност да получава до 400 евро, докато колежките ѝ в по-отдалечените краища на страната нерядко взимат само по 130 евро. Втора работа или направо в чужбина За да оцелеят, много от тези нископлатени кадри си намират и втора работа. По-младите обаче не желаят да живеят по този начин и бягат в чужбина, четем по-нататък в публикацията. Там е цитирана председателката на Българската асоциация на професионалистите по здравни грижи (БАПЗГ) Станка Маркова, която казва, че от 55 000 медицински сестри в страната през 1989 година, днес техният брой е спаднал наполовина. Още по-тревожно е, че средната им възраст е доста висока - около 50 години. Младите хора под 30 години съставляват едва 4 процента от всички медицински сестри. \"Междувременно има осезаем недостиг на кадри – не само в провинцията, а и в столицата\", добавя Маркова. В репортажа на австрийското издание се казва още, че специализирани набират кадри за чужбина с помощта на масирани рекламни кампании. За целта те наемат конферентни зали в хотели и си подбират най-добрите специалисти от всички браншове. А това се отразява катастрофално на България, заключава „Винер Цайтунг“. Почти всички кандидати за работа в чужбина споделят пред изданието, че смятат да останат в чуждата страна само няколко години, след което със спечелените пари да си построят къща в България. „Това е широко разпространена сред българите мечта, но в повечето случаи тези хора си остават в чужбина завинаги“, коментира представителката на една агенция, набираща специалисти. Кампании за набиране на кадри организира също и Медицинският университет в София - но с обратен знак: - тоест като опит да се организира своего рода национална трудова борса за медицински кадри. Възможно е по този начин да се открият и някои наистина привлекателни работни места, които да станат алтернатива на емиграцията, но истината е, че медицинската професия в България междувременно загуби голяма част от престижа си, се казва в публикацията. В тази връзка проф. Маркова отбелязва, че очакваната от години насам реформа в здравеопазването се ограничава единствено до съкращения на кадри в сферата на помощния медицински персонал. \"Голяма част от пенсионираните медицински сестри продължават да работят и след като навършат 70-годишна възраст – заради недостига на кадри, но и заради ниските си доходи\", посочва Маркова. Българското правителство смята, че с оглед на недостига на медицински персонал трябва да се огледат възможностите, които предлагат страни като Турция или Индия. Това обаче не може да бъде трайно решение на проблемите в бранша, тъй като повечето привлечени отвън хора остават само за няколко години в приемната страна, след което се връщат у дома, посочва „Винер Цайтунг“. Домашни помощнички и болногледачки в чужбина От България си тръгват и много жени, които работят като домашни помощнички или болногледачки, например в Германия. Над 200 000 германски семейства ползват услугите на жени от Източна Европа, пише вестник \"Аугсбургер Алгемайне\". Много от онези, които гледат възрастни и болни хора на 24 часа, нерядко се оказват отчасти или дори изцяло нелегално наети, казва професорът по право Лотар Кноп, който е проучвал сферата на тези услуги. „В повечето случаи става дума за полякини, румънки или българки“, добавя той. На темата се спира и вестник \"Шаумбургер Нахрихтен, който разказва личната история на 35-годишната Елена от България. Социоложка по професия, тя не можела да си  намери добре платена работа, поради което станала болногледачка в Германия. 14 дни в месеца тя се грижи за една възрастна жена в дома ѝ. Работата е тежка, но затова пък сравнително добре платена. Българката получава близо 1000 евро месечно от посредническата агенция, която я е наела на работа. \"За Германия парите не са много, но за България си е нещо като малко състояние\", казва Елена пред изданието.      ", "date": "2019.02.26", "title": "България: няма друга такава страна в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393005-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B0%D1%82%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%B2-%D1%81%D0%B2%D0%B5%D1%82%D0%B0", "text": "28-годишна учителка от Тайван стана популярна в социалните мрежи, когато учениците й започнаха да разпространяват нейни снимки. Ченг Джиа Уен веднага е била наречена \"най-горещата\" учителка на света, а броят на последователите й в Instagram е нараснал рязко до 95 000 души.      Това пише Daily Mail. Отбелязва се, че неочакваната слава дошла след класа на преподавателката по авторското право в Института за наука и технологии.      Много потребители на социални мрежи искаха да изглеждат по-млади, за да могат отново да учат в този институт. Други са убедени, че учениците не пропускат часовете при тази учителка.  ", "date": "2019.02.26", "title": "Най-горещата учителка в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393006-%D1%82%D1%80%D0%BE%D0%B3%D0%B0%D1%82%D0%B5%D0%BB%D0%BD%D0%B0%D1%82%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BD%D0%B0-%D1%81%D1%8A%D1%80%D1%87%D0%B0%D0%B4%D0%B6%D0%B8%D0%B5%D0%B2%D0%B0", "text": "Вчера цяла България гледа със затаен дух първата изповед на Александра Сърчаджиева след смъртта на Иван Ласкин (Видео може да видите на края на статията). Обичаната актриса и водеща сподели, че дъщеря им искала от майка й да изрови баща й от гроба му. Пред Мариян Станков – Мон Дьо Алекс направи и брутален разказ за последните мигове на Иван и как е научила, че е починал. [null] Днес пък колежката на Сърчаджиева – Гала, се възмутени след интервюто й, което даде за Ласкин. Прочувствените думи на Александра трогнаха цялата мрежа и на профила й във фейсбук се появиха редица съобшения. Ето и част от тях (публикуваме ги без редакторска намеса): „От вчера ме е хванало за гърлото след това интервю на Мариян Станков с прекрасната Александра Сърчаджиева. Рядко споделям подобна лична информация с масите, но за мен има две икони в българският театър и кино и това са Пепа Николова и Чочо. Въпреки, че бях едва на 18 години, когато си отиде Пепа, аз го преживях доста емоционално прибрах се вкъщи и плаках дълго и на всички около мен им беше много странно защо, отишла си актриса - хубаво не я познаваш и т.н. След това така беше и с гибелта на Чочо. А сега и Иван Ласкин. По стечение на обстоятелствата на моя близка приятелка, най-добрата приятелка почина в болницата малко преди Иван и той още беше жив, когато тя ми разказа, как Алекс се опитва да им вдъхне кураж и всеки път им казва, че има слънце и ще има и бял ден. Когато научих за това, че Иван Ласкин си е отишъл се разплаках, истината е, че да харесвах го, но нямаше особенно място в сърцето ми, тогава се разплаках за Алекс, спомням си, че през ума ми мина само \"Момиче, момиче за какво те наказва тоя живот?!\". След това се изсипа тон помия, тон възхвали, тон гадости, а никой не каза \"Нека да замълча, нека да отдам почит с мълчание\". Никой не се замисли, че този мъж има деца, че този мъж има жена, че този мъж има семейство. \r\n   \r\n    Всеки изказва мнение, срещнах дори някой да кълне - така му се падало, бил алкохолик, бил не знам си какво. Просто замълчете за Вас този мъж е бил алкохолик, проблемен, светец, рицар, бунтар и всякакви клишета, но за шепа хора този мъж е целият свят и този свят в момента е най-черното място. И до ден днешен чета толкова гнусни неща по адрес на Пепа, Чочо и съм сигурна, че и за Иван няма да има пощада. Посегнаха на гроба на Пепа Николова, но нека пощадим поне малкото, което е останало от това голямо сърце на Алекс да може да се изправи и да бъде майка и баща на София. Тя завършва интервюто с \"Дано\"... Дано, красавице дано имаш сили, дано това е последната ти такава раздяла и дано Господ най-после възнагради богато всички тия удари дето нанесе. А пък ние ДАНО се научим да замълчим\", написа Silviya Love Blog, която сподели ,че се чувства ядосано.  \r\n   \r\n   Първа СНИМКА на Сърчаджиева след смъртта на Ласкин – неузнаваема е! „Гледам го това красиво момиче и плача... Много плача.. Може би както тя иска да заплаче и да излее всичко от себе си, но не може... Мило момиче, толкова си красива.. и силна.. и изстрадала.. и все пак излъчваш наивна, детска доброта... От сърце и желая да намери сили и да бяга по зелената поляна с цветя, за която мечтае...Гледам я и плача ... Мисля си - правиш си планове за бъдещето, мечтаеш, плануваш, започваш пътуване и в един момент целият ти свят се сгромолясва.. Няма я любовта, няма го най-скъпият ти човек, няма да живееш никога повече както до сега...  \r\n           И плача и благодаря за това, което имам.. Благодаря на това момиче, че с думите си кара нас, които имаме хора, които обичаме и ни обичат и са живи и здрави до нас ... Кара ни да оценим, да се засрамим дори, да обичаме сега, а не утре... Утре може и да няма.. или поне не за всички нас... Обичайте и се радвайте на хората около вас. Не планувайте, целувайте, прегръщайте и давайте любов ... сега.. ОБИЧАЙТЕ ДНЕС !\", призова Кристина Димитрова. [null] „На пръв поглед това е просто едно интервю. Двадесет минути. Плюс още една-две. Не просто си заслужава всеки един от нас да ги отдели. Би трябвало да го направим. Всички. Защо ли? Защото останаха много малко хора, от които можем наистина да се учим - как да обичаме, как да страдаме.. изобщо - как да живеем! Това е от малкото истински истории - за едно момче и едно момиче, чиято любов е по-силна от всички граници, от всички светове. Момчето вече го няма. А момичето - то е изгубено.  \r\n   \r\n   Това е началото на една по-различна история, в която едно слънце търси своя път, за да изгрее отново; в която една малка птичка с пречупени криле трябва да се събере отново, да пази малкото си и двете заедно да полетят към една поляна.. с маргарити!\", пише Далина Динкова Велчева.  \r\n   \r\n", "date": "2019.02.26", "title": "Трогателната изповед на Сърчаджиева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393007-%D0%BC%D0%B0%D0%B3%D0%B8-%D1%81%D1%82%D0%BE%D1%8F%D0%BD%D0%BE%D0%B2%D0%B0-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "Моделът и тв водеща Маги Сидерова замина се отдаде на горещи преживявания в Доминиканската република. От няколко дни Маги се подвизава в Карибския басейн и събира топли слънчеви лъчи. Тя редовно публикува снимки по бански в профила си в Инстаграм. Към първата снимка от екзотичната ваканция Сидерова е написала: \"И нека лятото започне сега\". Сидерова демонстрира изваяно тяло по плажовете на Доминикана, пише dir.bg. А одобрителните коментари под постовете ѝ са в абсолютен синхрон.                            На далечното пътешествие Маги е заедно със съпруга си Георги и близка приятелка. Сидерови се ожениха през есента на 2017 година с пищна сватба, на която присъстваха много знаменитости. Те обожават да пътуват. За първата годишнина от брака си семейството обиколи някои от най-живописните кътчета на слънчева Италия.  ", "date": "2019.02.26", "title": "Маги Стоянова се разголи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393008-%D0%B1%D0%B8%D0%B2%D1%88%D0%B0-%D0%B3%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B0-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Бившата гимнастичка Радостина Калоянова отново подлуди социалните мрежи и разпали мъжките фантазии. Брюнетката, която напоследък е много активна в интернет, реши да пусне своя снимка, на която е чисто гола.  Две червени ленти прикриват най-милото на красавицата, която е сравнявана с Николета Лозанова. Посланието на кадъра е насочено към \"моралистите\", които явно са ядосали чаровната брюнетка. Преди време стана ясно, че Калоянова е станала еротичен модел.    Бившата гимнастичка е родена в Москва, но живее в София. Започнала е да тренира художествена гимнастика през 2003 година.              ", "date": "2019.02.26", "title": "Бивша гимнастичка взриви мрежата"}
