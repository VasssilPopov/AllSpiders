{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376044-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B0-%D1%85%D0%BE%D0%B4%D0%B5%D1%89%D0%B8-%D1%80%D0%BE%D0%B1%D0%B8-%D0%BD%D0%B0-%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F-,-%D0%BD%D0%BE-%D1%81%D0%B5-%D0%BE%D0%BA%D0%B0%D0%B7%D0%B0,-%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%BE%D1%81%D1%8A%D0%B4%D0%B5%D0%BD%D0%B0", "text": "„Българите са ходещи роби на „Топлофикация\", които си ходят с едно парно, закачено на крака. Идеята е да направим по-евтин този товар и по-прозрачен. Да е ясно за какво е плаща\". Това обяви омбудсманът Мая Манолова пред „Нова телевизия\".     Изказването ѝ бе и във връзка с продължаващите проблеми в Перник, където редица хора нямат отопление. Тя се ангажира да им помогне и те да получат обезщетения за дните, в които не са имали парно и топла вода. Междувременно омбудсманът успя да осъди „Топлофикация София\". Делото, което спечели, е за юрисконсултските възнаграждения, които дружеството събира от своите длъжници.   „Оказа се, че „Топлофикация\" може да бъде осъдена. Аз поисках изпълнителният директор да ми отговори за какво е похарчил събраните през 2015 г. пари за юрисконсултски възнаграждения. Става въпрос за около 15 милиона лева. „Топлофикация\" трябва да бъде дисциплинирана и да дава информация за това как харчи парите на столичани\", допълни Манолова.", "date": "2017.12.07", "title": "Мая Манолова: Българите са ходещи роби на \"Топлофикация\", но се оказа, че може да бъде осъдена"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376045-%D1%82%D1%80%D0%B8-%D1%81%D1%85%D0%B5%D0%BC%D0%B8-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%BF%D0%BE%D0%B4%D1%81%D0%BB%D1%83%D1%88%D0%B2%D0%B0%D0%BD%D0%B5-%D0%BF%D1%80%D0%B8%D0%BB%D0%B0%D0%B3%D0%B0%D1%82-%D0%BC%D0%B2%D1%80-%D0%B8-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0", "text": "Първата е най-широко прилагана. За да се получи разрешение от съда за прилагане на СРС, се прилагат измислени мотиви. Ако се проверят ще се установи лесно, че те не кореспондират с истината. На практика, обаче няма механизъм, който да налага подобни насрещни проверки.      Именно на този законодателен пропуск разчитат ченгетата.   Друг начин да се преметне съда е малко по-сложен и при него се изисква предварителна подготовка. Става дума за създаване на фалшиви справки и сигнали срещу даден човек. Обикновено те са анонимни и набеждават дадено лице, че е извършило престъпление или се готви за това.    На базата на тези изкуствено създадени документи се оформя и самото искане до съда. Такъв беше случаят с подслушването на Касим Дал. Според анонимният сигнал той е готвел  убийството на Делян Пеевски.   Трети вариант за искане на СРС е уж да се установи кой е собственика на даден телефон. Дори това да стане в кратки срокове, службите може да отричат, че е установен реалният ползвател и да продължат с искането си за подслушване.", "date": "2017.12.07", "title": "Три схеми за незаконно подслушване прилагат МВР и прокуратурата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376046-%D0%B0%D0%BA%D0%BE-%D1%81%D0%BC%D0%B5-%D0%B8%D0%B7%D0%B2%D1%8A%D0%BD-%D0%BD%D0%B0%D1%82%D0%BE,-%D1%89%D1%8F%D1%85%D0%BC%D0%B5-%D0%B4%D0%B0-%D0%B8%D0%BC%D0%B0%D0%BC%D0%B5-4-%D0%BF%D1%8A%D1%82%D0%B8-%D0%BF%D0%BE-%D1%81%D0%B8%D0%BB%D0%BD%D0%B0-%D0%B0%D1%80%D0%BC%D0%B8%D1%8F,-%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D1%86%D0%B5%D0%BD%D0%B0%E2%80%A6", "text": "НАТО е абсолютна катастрофа за Българската армия, пише в становище на група запасни офицери. Подобна военна организация изобщо не ни е “по чергата”, съответно малка и бедна страна като нас, да членува там, е форма на военно самоубийство.     Според офицерите, България никога не е имала и още 100 години няма да има необходимата икономика, за да поддържа скъп тип армия, каквато изисква НАТО.   “Помислете – САЩ и Русия се приблизително равни по сила. САЩ поддържат своята армия с 800 милиарда долара годишно. Русия я поддържа с 80 милиарда” – казват военните.     Всички държави в НАТО са принудени да следват американския модел, като самите САЩ са и основен източник на въоръжение. Т.е. оръжието е скъпо. При тези ценови равнища, дори конкурентните продукти са скъпи. Това вероятно е възможно за страни с висок жизнен стандарт и високи данъчни постъпления. Но за България е абсурдно да работи по този модел.   “Точно затова сме в смешната ситуация да се чудим да купим ли 8 изтребителя. Какво са 8 самолета? Едно нищо. В същото време струват планина от пари, спрямо нашите възможности, които не е ясно някога ще имаме ли. Същото е и с всеки друг вид военна техника. Затова от 25 години сме в пълен “тупик” – все се чудим и все отлагаме. И никога няма да се въоръжим.” – сигурни са офицерите.   “Един чисто нов “Миг” струва на една четвърт от цената на втора ръка Ф-16 или “Еврофайтър”. Един руски танк е 5 пъти по-евтин от еквивалентен “Леопард” или “Ейбрамс”. И мунициите са в пъти по-евтини. И най-важното – голяма част от руската техника може да се произвежда у нас, което още би свалило разходите. И както и да го погледнем, това е единственият изпълним начин изобщо да сме въоръжени” – пише в писмото, изпратено до МО, Президента и Премиера.   Също абсурдна е ситуацията и с личния състав. Ние разчитаме само на наемници, за които няма достатъчно кандидати. По-изгодно е да си полицай, отколкото войник. А най-надъханите войници, родени за това, лесно се продават в чужди наемни и охранителни подразделения. Няма как да ги задържим.   За България правилният модел е “хибридният” – полупрофесионална армия. Това не означава връщане на военната служба, а наличие на настоящата професионална армия, плюс засилено обучение по военно дело в университетите или в съботно-неделни курсове за невисшистите. Допълнително се включва т.нар. “национална гвардия” – доброволчески корпус от преминали военно обучение граждани, бивши полицаи, военни и пр. В комплект всичко това може да осигури постоянно в разпореждане 60-70 хиляди души. Т.е. 4 пъти над настоящата армия която на документи е 25 хиляди души, но реално е 15 хиляди, защото има 40% незаети щатове.   В НАТО ние сме в рамките на скъпото оръжие и западния “пансионен” тип армия, която е скъпа. Просто няма начин изобщо да имаме армия, освен ако Западът не започне да налива поне по 5 милиарда лева годишно за военни цели у нас. Собствена армия е възможна само извън НАТО и извън ограниченията, твърдят специалистите. България никога не е имала скъп тип армия, като изискваната от НАТО. И преди 9 септември е била национален тип евтина и ефективна народна армия.     Като цяло, можем да имаме 4 пъти по-силна войска на около половината от настоящата цена, категорични са те. Тя би осигурила по-високо ниво на сигурност от настоящото, при което разчитаме реално на съюзниците ни да ни пазят.      ", "date": "2017.12.07", "title": "Ако сме извън НАТО, щяхме да имаме 4 пъти по-силна армия, на половин цена…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376047-%D0%BC%D0%B0%D0%B9%D0%BA%D0%B0-%D0%BD%D0%B0-4-%D0%B4%D0%B5%D1%86%D0%B0-%D0%BE%D1%82-%D0%B2%D0%B0%D1%80%D0%BD%D0%B0-%D1%81-%D1%82%D1%80%D0%BE%D0%B3%D0%B0%D1%82%D0%B5%D0%BB%D0%BD%D0%BE-%D0%BF%D0%B8%D1%81%D0%BC%D0%BE-%D0%BA%D1%8A%D0%BC-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%BE%D0%B1%D1%89%D0%B8%D0%BD%D0%B0%D1%80%D0%B8-%D0%B8%D1%81%D0%BA%D0%B0-%D0%BF%D0%BE%D0%BC%D0%BE%D1%89,-%D0%BD%D0%BE-%D0%BD%D0%B5-%D1%8F-%D0%BF%D0%BE%D0%BB%D1%83%D1%87%D0%B0%D0%B2%D0%B0", "text": "Детска учителка, майка на четири деца от Варна, изпрати трогателно писмо до кмета на район \"Младост\" Христо Христов и подопечните му служители.   Нона от години ходи по мъките, за да се сдобие с общинско жилище, но отчаяните ѝ опити до момента се оказват безуспешни.   Ето и нейната изповед, която бе публикувана от Varna24:       Първо ще Ви се представя:   . По професия съм начален учител, към днешна дата - самоосигуряваща се, в майчинство.   Картотекирана съм през 2011 г. като нуждаеща се от жилище, в категория II.   Много пъти съм идвала да проверя какво се случва и дали моето семейство ще бъде настанено в общинско жилище. Почти всеки път, Вие, служителите на отговорни позиции ме информирате, че жилища няма.   Понякога ми обяснявате, че се водят дела с некоректни платци и като минат определените срокове, ще се потърси решение за мен.   При предпоследното ми идване при Вас, г-н Христов, ми казахте, че апартаментите са в много лошо състояние и ако имам определената за ремонта сума, можете да ме настаните.   Аз, разбира се, нямах /нямам и сега/ възможност да покрия тази сума и си тръгнах силно разочарована, дори разстроена, с чувството че ми се подиграват.   След този отговор спрях да идвам - ако с това свое поведение сте целили да ме отпратите безвъзвратно или поне задълго, успяхте.   От 2011 г. насам сменях няколко пъти квартирата си по различни причини. Много пъти животът ми се сриваше и аз изпадах във финансов колапс. Именно тогава идвах при Вас с отчаяна молба за жилище, с надеждата, че все пак има дори малък шанс да подсигуря стабилен покрив над главите на децата си.   Всеки път, получила Вашия отказ или по-скоро оправдателно обяснение, събирах последните си сили да се съвзема и да изляза от тежкото финансово състояние, за да плащам наем за квартира - с цената на ужасни лишения.   Завърших висше образование, дори магистратура, за да мога да се реализирам по-успешно и да давам добър пример на децата си.   До ноември 2016 г. дори си вярвах, че ще успея, но тогава некоректен работодател ме освободи от работа в същия момент, в който споделих, че съм бременна.   Започнах да се осигурявам сама, за да мога да получавам майчинство. Но ето, днес, година по-късно, аз отново се обръщам към Вас със зов за помощ -    Плащам си редовно осигуровките, плащам си наема, сметките, синовете ми ходят на училище, на шах и на фехтовка, но започна дъждовният и студен сезон и се оказа, че покривът на две от стаите в обитаваната от нас квартира тече сериозно. Хазяйката няма възможност да ремонтира покрива на къщата, аз също!   Изумително трудно, дори невъзможно е да сменяме квартира в момента:   Никой не иска многодетно семейство на квартира!   Високата пазарна цена е сериозна преграда - как да плащам 600-1000 лева месечно за квартира с майчинство от ~ 500 лева?   За да се смени квартира са нужни много пари накуп - депозит + наем + транспорт на багажа + изчистване на сметки в старата квартира! Аз не разполагам с подобни средства!   Ходих в Общината с молба за еднократна помощ, но оттам ми отговориха, че нямат бюджет. И така се стигна до настоящото писмо - към Вас, от които зависи да осигурите жилище на едно многодетно българско семейство. Пиша още, защото настоявам за писмено становище-отговор.   Преди няколко седмици реших да Ви уведомя за новия член на семейството си - дъщеричката ни Йоана, която се роди преди 7 месеца. Отидох в информационния център и поисках бланка. Там служителката сякаш не ме разбра и ме прати при Вас, госпожо Атанасова!    И аз, с бебешката количка, минах по стълбите и през тежките врати до кабинета Ви, само за да чуя, че \"за мен няма жилище, че има чакащи от 94-та година и че в момента настанявате тези, на които им събарят незаконните домове.\" Не се изненадах, но ми стана обидно!    - не ме попитахте защо съм дошла! Явно Вас изобщо не Ви интересува! А сте назначена, за да помагате на хората в нужда - поне така е оповестено!  - обяснението, че чакат хора от 94-та година, вече се изтърка! Техните деца отдавна би следвало да са пълнолетни и едва ли са чакащи в категория многодетни!  - казвате, че скоро не сте настанявали никого! Сигурна ли сте?! Или да извадя решенията на съветите Ви от 2011 г. насам?  - ще настанявате тези, чиито незаконни домове събарят! Тоест, попадащите в графа \"престъпили закона\", са с предимство пред една спазваща законите, плащаща редовно данъци, осигуровки, интелигентна и грамотна българска гражданка - учителка, възпитаваща бъдещето на България, включително ЧЕТИРИ собствени деца!   Излиза, че според Вас моето семейство не е от значение за институциите и не е необходимо да ни се помага! Оттук произтича болезненото съмнение - в какви принципи и нрави трябва да възпитавам синовете си, дъщеря си и учениците си и как да формирам у тях представи за   На финала искам да Ви уведомя, че настоящото писмо ще бъде \"открито\" и моят апел ще бъде публикуван във всички истински свободни медии, защото не аз съм тази, която трябва да се срамува от действията си и начина си на живот!\"", "date": "2017.12.07", "title": "Майка на 4 деца от Варна с трогателно писмо към местните общинари - иска помощ, но не я получава"}
{"url": "http://www.classa.bg/%D1%81%D0%B2%D1%8F%D1%82/item/376037-%E2%80%9C%D0%BA%D0%B0%D0%B7%D0%B0%D0%BD%E2%80%9D-%E2%80%93-%D1%8F%D0%B4%D1%80%D0%B5%D0%BD%D0%B8%D1%8F%D1%82-%D0%BB%D0%BE%D0%B2%D0%B5%D1%86-%D0%B2-%D0%BC%D0%BE%D1%80%D1%81%D0%BA%D0%B8%D1%82%D0%B5-%D0%B4%D1%8A%D0%BB%D0%B1%D0%B8%D0%BD%D0%B8-%D0%B2%D0%B8%D0%B4%D0%B5%D0%BE", "text": "\r\n\t \r\n \r\n\t \r\n  Тези дни приключи строителството на подводницата “Княз Владимир” по проекта “Борей А”, а още догодина се очаква в експлоатация да влезе и първата подводница от модернизирания проект 885М “Ясен М” на име “Казан”. \r\n   \r\n   Тази подводница е уникална по редица от своите характеристики. Тя вече получи висока оценка от експерти от страните членки на НАТО. Например, анализаторът Майкъл Кофман от американския Център за военноморски анализи я описа като “най-мощната неприятелска подводница, с която на ВМС на САЩ някога им се е налагало да се сблъскат”. \r\n   Проектът “Ясен М” в началото е замислен като продължение на проекта “Афалина”, който предвиждаше конструиране на подводница с много мощен свързочен център и система за радиоелектронна борба. Това е своеобразен подводен аналог на самолета А-50, който служи за далечно радиолокационно засичане и управление. Мощният хидроакустичен комплекс позволява на “Ясен М” да решава задачи на голямо разстояние от корабите. \r\n   Подводниците от този тип имат и редица други особености, включително в конструкцията. По-специално, създателите ѝ са се отказали от традиционното двукорпусно изпълнение (вътрешен и външен). Тук е приложено иновативно решение – корпус и половина, като външния лек корпус е разположен само в носовата част на кораба. \r\n   Главната особеност се крие във факта, че ядрената подводница “Ясен М” може еднакво ефективно да се бори както с други подводници, така и със самолетоносачи, атакуващи бреговите укрепления. Тази универсалност е постигната благодарение на понижената акустична защита, както и разнообразното въоръжение (ракети “Калибър” и “Оникс”, торпеда). \r\n   В момента в отбранителното предприятие “Севмаш” в различен стадий на строителство се намират следните многоцелеви атомни подводници от тази серия: “Новосибирск” (започната през 2013 г.), “Красноярск” (2014), “Архангелск” (2015), “Перм” (2016) и “Уляновск” (2017). \r\n      ", "date": "2017.12.07", "title": "“Казан” – ядреният ловец в морските дълбини (Видео)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/376039-kp%D0%B8%D0%BF%D1%82o%D0%B2a%D0%BBy%D1%82%D0%B8%D1%82e-%D0%BC%D0%B8%D0%BDaxa-%D0%BFo-%D0%BFa%D0%B7ap%D0%BDa-%C4%B8a%D0%BF%D0%B8%D1%82a%D0%BB%D0%B8%D0%B7a%D1%86%D0%B8%D1%8F-%D0%BDa%D0%B9-%D0%B3o%D0%BB%D1%8F%D0%BCa%D1%82a-a%D0%BCep%D0%B8%C4%B8a%D0%BDc%C4%B8a-%D0%B1a%D0%BD%C4%B8a", "text": "Oбщaтa ĸaпитaлизaция нa пaзapa нa ĸpиптoвaлyти дocтигнa нoв peĸopд в cpядa, изпpeвapвaйĸи тaзи нa нaй-гoлямaтa aмepиĸaнcĸa бaнĸa. Koмбиниpaнaтa ĸaпитaлизaция нa вcичĸи дигитaлни пapи cĸoчи дo нaд 370 милиapдa дoлapa днec cyтpинтa, oтчитaт oт Соіnmаrkеtсар.     Πo тoзи нaчин тъpгoвиятa нaдxвъpли paзмepa нa ЈРМоrgаn, дocтигaщ 366,8 милиapдa дoлapa.Дo гoлямa cтeпeн пpинoc зa тoзи peзyлтaт имa bіtсоіn, ĸoйтo yдapи нoв иcтopичecĸи вpъx дo 12 000 дoлapa.Дpyгa мaлĸo пoпyляpнa ĸpиптoвaлyтa - ІОТА зa пъpви път дocтигнa 5 дoлapa в cpядa, cĸaчaйĸи c нaд 90% зa пocлeднитe 24 чaca. Πo тoзи нaчин тя изпpeвapи т.нap. pипъл ĸaтo чeтвъpтaтa нaй-гoлямa дигитaлнa вaлyтa.   Cлeд пocĸъпвaнeтo пaзapнaтa ĸaпитaлизaция нa ІОТА дocтигнa 12 милиapдa дoлapa.Meждyвpeмeннo c пopeднoтo cи пocĸъпвaнe bіtсоіn cтpyвa c нaд 1100% пoвeчe oтĸoлĸoтo в нaчaлoтo нa гoдинaтa. Дигитaлнитe пapи зaпиcaxa бяcнo paли oт нoeмвpи, ĸoгaтo зa пъpви път минaxa 8000 дoлapa, a caмo няĸoлĸo ceдмици пo-ĸъcнo yдapиxa 12 000 дoлapa.", "date": "2017.12.07", "title": "Kpиптoвaлyтитe минaxa пo пaзapнa ĸaпитaлизaция нaй-гoлямaтa aмepиĸaнcĸa бaнĸa"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376040-%D0%B1%D0%B8%D1%82%D0%BA%D0%BE%D0%B8%D0%BD%D1%8A%D1%82-%D0%BF%D0%BE-%D1%81%D0%BA%D1%8A%D0%BF-%D0%BE%D1%82-%D0%BF%D1%84%D0%B0%D0%B9%D0%B7%D0%B5%D1%80", "text": "От началото на годината биткойнът е поскъпнал с 1200%, показват данни на Market Watch. В края на 2016 г. стойността му беше $1000, а в сряда криптовалутата прехвърли психологическата граница от $12 000. За сравнение ръстът на \"широкия\" индекс на Уолстрийт S&P 500 е 18% от началото на 2017 г. На 6 декември цената на биткойна достига $12 741,50, което е увеличение от почти 9 на сто спрямо предишния ден. Общата пазарна капитализация на водещата дигитална валута вече наближава $219 млрд. според статистиката на CoinMarketCap. Само преди ден пазарната капитализация на криптовалутата прескочи нивото от $200 млрд. Показател колко бързо се развива валутата е фактът, че през октомври пазарната ѝ капитализация беше $100 млрд. С вчерашното увеличение биткойнът вече задминава ключови компании като Home Depot, чиято пазарна капитализация е $213 млрд., Pfizer ($212 млрд.) или Verizon ($207 млрд.).", "date": "2017.12.07", "title": "Биткоинът по-скъп от Пфайзер"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376042-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D0%BE%D1%87%D0%B0%D0%BA%D0%B2%D0%B0%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0", "text": "Очаквам България да влезе в чакалнята на Еврозоната догодина. Това обяви в предаването „Тази сутрин\" по bTV бившият еврокомисар Кристалина Георгиева, която в момента е главен изпълнителен директор на Световната банка. Политическото решение може да бъде взето много бързо и очаквам, че то да бъде взето бързо, защото икономиката на Европа е в добро състояние, европейците подкрепят еврото повече, отколкото когато и да е в неговата история - 64% от европейците казват: „Еврото е добро за нас\". Това означава, че обществената среда в България и Европа е позитивна, каза тя.     От влизането в чакалнята до влизането в еврозоната обикновено минават три години, но това е време, което българите ще могат да усетят като полезно за тях - вземат се решения, които правят икономиката още по-стабилна, добави Георгиева. Според нея българският бюджет е много стабилен и за него „може да се кажат много хубави неща, защото дефицитът е под контрол вече толкова много години подред, инвестирането в дългосрочни проекти, които гарантират България да се вдига нагоре - то се вижда от хората. И най-вече този бюджет казва:    „Ние българите можем да влезем в еврозоната - с нашата фискална дисциплина, с това как се отнасяме с инфлацията, с това колко добри са балансите в нашата икономика ние можем да влезем в чакалнята на еврозоната\". Това е важно, защото еврозоната се интегрира и ще се интегрира повече, смята Георгиева. Като ни е закачена валутата за еврото, ние и без това работим по правилата на еврозоната, но не можем да седим на масата и да участваме в изработването на тези правила.   На въпрос за Шенген Георгиева посочи, че страната ни е готова, всички технически условия са изпълнени и присъединяването ни към зоната е въпрос на политическо решение от страните членки. Доколкото разбирам те са по-отворени днес, отколкото бяха преди година. Да стискаме палци това да се случи, посочи Георгиева. Според нея променените настроения са най-вече защото „европейската интеграция отново тръгна на по-висока скорост. Това е не само заради Брекзит, но и защото 10-те години криза ни сложиха обеца на ухото - да не вземаме системата на солидарност като даденост\".", "date": "2017.12.07", "title": "Кристалина Георгиева: Очаквам България да влезе в чакалнята на Еврозоната догодина"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/376041-%D0%B3%D1%83%D0%B3%D1%8A%D0%BB-%D1%89%D0%B5-%D1%81%D1%82%D1%80%D0%BE%D0%B8-%D0%BE%D1%84%D0%B8%D1%81-%D0%BC%D0%B5%D1%87%D1%82%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD", "text": "Google планира да построи модерен и екологичен офис в световната столица Лондон, съобщи Techspot, където са публикувани и илюстрации на бъдещата сграда. Както се вижда от изображенията, офисът ще се отличава от останалите постройки с просторната си, озеленена площ. Покривът представлява парк с три зони: плато, градини и полета. Освен това на него ще бъдат засадени ягоди, грозде и градински чай. Още една особеност на офиса са огромните вътрешни пространства. За разлика от централите на други компании, офисът на Google няма да бъде съставен от множество малки помещения. В него ще има не само комфортни работи зони, но и зали за обучение, спортуване и масажи, басейни и т.н. Слънчеви панели, разположени на покрива, ще генерират до 20 мегаватчаса електроенергия. Google е помислил и за времената, когато в небето над Лондон ще летят хиляди дронове. На покрива са предвидени специални зони за излитане и кацане на безпилотните апарати. Към момента е известно, че дължината на кампуса превишава 300 метра, а сумарната площ е около 93 000 кв. метра. В офиса ще работят около 7000 души. Стойността на проекта възлиза на 1 млрд. долара, а реализацията ще започне през следващата година.", "date": "2017.12.07", "title": "Гугъл ще строи офис-мечта в Лондон"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/376043-%D0%B1%D0%B0%D0%BD-%D1%81%D0%BF%D0%B8%D1%80%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE", "text": "От една седмица пред сградите на БАН в страната са спуснати траурни черни знамена в знак на протест. В документа учените посочват още 14 начина, чрез които ще изразят недоволството си. Един от тях е спиране на безвъзмездното предоставяне на становища, експертизи, мнения и други подобни, \"без за това да е сключен договор при ставка от 900 лв. на експерт на ден\". В документа са описани и целите на протеста, а сред тях са: - увеличение на месечната стипендия на докторантите до размер на една и половина минимални работни заплати; - получаване на целево финансиране на Българската академия на науките за привеждане на основните заплати на учените, специалистите и научно-помощния персонал към равнищата, приети в други направления в системата на Министерство на образованието и науката. БАН ще създаде и контактна група за срещи с правителството и ще изиска такава и с премиера Бойко Борисов в най-скоро време. Групата ще наблюдава изпълнението на плана за реформи. Първата стъпка към постигането на целите е спускането на черните знамена. Следващите действия ще е изпращането на отворено писмо до европейските институции с информация за \"унизителното отношение от страна на Министерския съвет и Народното събрание на Република България към научната общност в страната\". Паралелно с това Академията ще информира за действията си чрез сайтовете си. Учените от БАН ще организират и международна електронна петиция с текста на целите на протеста. Една от най-любопитните точки в списъка със средствата посочва, че от 1 януари 2018-а БАН спира с безвъзмездното предоставяне на становища, експертизи, мнения и други подобни, \"без за това да е сключен договор при ставка от 900 лв. на експерт на ден\". 900-те лева на ден идват от дневната ставка, предложена през 2017 г. от Министерство на образованието и науката за експерти-оценители на проектни предложения, кандидатстващи за финансиране по Оперативна програма \"Наука и образование за интелигентен растеж\". Към всяка своя разработка учените ще пишат следното: \"Тази разработка е извършена въпреки отрицателното отношение към научните изследвания в България и свързаното с него недостатъчното финансиране на институцията, в която работят авторите. Авторите биха искали да отбележат приноса на българското правителство за унищожаването както на перспективата пред науката в България, така и бъдещето на цяло поколение български изследователи.\" \"В случай на недостатъчни резултати от планираните протестни действия по точки 1-12 до 31 декември 2017 г., ОС да проведе извънредно заседание на 8 януари 2018 г. и да планира мирен протестен марш в централните части на София в седмицата 15-19 януари 2018 г., както и други протестни действия\", пишат още учените в манифеста си.", "date": "2017.12.07", "title": "БАН спира да работи безплатно"}
{"url": "http://www.classa.bg/%D1%81%D0%B2%D1%8F%D1%82/item/376032-%D0%BC%D0%B0%D0%B4%D1%83%D1%80%D0%BE-%D1%81-%D0%BA%D1%80%D0%B8%D0%BF%D0%BE%D0%B2%D0%B0%D0%BB%D1%83%D1%82%D0%B0,-%D0%BF%D0%BE%D0%B4%D0%BA%D1%80%D0%B5%D0%BF%D0%B5%D0%BD%D0%B0-%D0%BE%D1%82-%D0%BF%D0%B5%D1%82%D1%80%D0%BE%D0%BB%D0%B0,-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BE%D1%82%D0%B8%D0%B2%D0%B0-%D0%B2-%D0%B1%D1%8A%D0%B4%D0%B5%D1%89%D0%B5%D1%82%D0%BE", "text": "Президентът на Венецуела, Николас Мадуро обяви във вторник, че в следващите дни ще се подписват сертификатите за венецуелската криптовалута \"Петро\", подкрепяна от петрола и минералните резерви. Мадуро каза, че базата на венецуелската криптовалута ще бъдат \"хилядите барели\" нефт от Пояса на Ориноко, разположени в южната част на южноамериканската държава, където са най-големите сертифицирани резерви от суров петрол в света, еквивалентни на 300,000 милиона барела. Венецуелският лидер каза, че освен това е поискал от екипа да даде гаранция за сертифицираните запаси с други минерали, които се експлоатират във Венецуела. \"Цялото богатство сертифициран петрол, злато и диаманти ще гарантират криптовалутата на Венецуела\", каза той в предаването по канал VTV \"Ние сме пионери в създаването на криптовалута, подкрепена с минерали\", заяви Мадуро, добавяйки, че с тази нова система \"Венецуела е в бъдещето\", каза той. Камило Торес, заместник-министър за развитие на технологии за комуникация и информация на Министерството на висшето образование, науката и технологиите, каза, че мултидисциплинарен екип работи върху това предложение вече повече от година. Тази технология ще позволи на Венецуела - на която от САЩ са наложени икономически и финансови санкции– да купува храна и лекарства \"директно от нашите партньори, които са много.\" Торес казва, че внедряването на Петро \"не е случайност или каприз\". Тази инициатива, казва той, ни присъедини към използването на криптовалути в \"държави, които са преследвани заради самия факт, че са суверенни, свободни, независими\". Очакват се \"много положителни\" резултати през 2018 г., въпреки че не е изключено международни банки и техните застъпници \"да атакуват нашите технологични платформи\". \"Венецуела е засегната, откакто Чавес спечели. Ние се подготвяме, те ни направиха голяма услуга\", казва той за икономическите и финансови санкции срещу южноамериканската държава.", "date": "2017.12.07", "title": "Мадуро: \"С криповалута, подкрепена от петрола, Венецуела отива в бъдещето\""}
{"url": "http://www.classa.bg/%D1%81%D0%B2%D1%8F%D1%82/item/376033-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%81%D0%B0%D1%89,-%D1%87%D0%B5-%D0%BD%D0%B5-%D1%89%D0%B5-%D1%82%D1%8A%D1%80%D0%BF%D0%B8-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%BD%D0%B5-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%BB%D0%B8%D0%BD%D0%B8%D0%B8", "text": "Европейските държави не трябва да жертват своите интереси в полза на САЩ, критикува във вторник германският външен министър Сигмар Габриел. Според него Берлин трябва да преразгледа своята политика спрямо Вашингтон, съобщава вестник \"Süddeutsche Zeitung\". \"Ние сами трябва да оформим нашите позиции и ако е необходимо, да начертаем червени линии с нашите партньори, но според нашите собствени интереси. Трябва да сме готови за изграждане на стратегически баланс на интересите, вместо да се подчиняваме на политиката на САЩ \", подчерта Габриел. Като примери, министърът цитира санкциите срещу Русия, одобрени през юли миналата година от Конгреса на САЩ, което в крайна сметка може да се отрази на енергийните доставки за Германия, тъй като американските наказателни мерки засягат руските газопроводи. От друга страна, Габриел предупреди, че ако САЩ нарушат историческото ядрено споразумение с Иран, опасността от нов конфликт ще се увеличи и това ще засегне националната сигурност на европейската държава. \"И в двата случая Германия не може да си позволи да чака или да реагира на решенията, взети във Вашингтон\", допълни ръководителят на немската дипломация. Според него Берлин трябва да разработи политика, по-независима от Вашингтон. От друга страна, той подчерта, че сигурността и стабилността на Европа са възможни само в сътрудничество с Москва. \"Русия остава един съсед на Европа, влиятелен съсед - както се вижда от примера на Сирия. Сигурност и дългосрочна стабилност е възможна само с Русия, а не срещу нея. Освен това, заплахата от разпространение на ядрените оръжия може да бъде спряна само с участието на САЩ, Русия и Китай \", добави той.", "date": "2017.12.07", "title": "Германия предупреждава САЩ, че не ще търпи преминаване на червените линии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376038-%D0%B3%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%E2%80%93-%D0%B2-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%BF%D0%BE%D0%B4-%D0%BD%D0%B0%D0%B5%D0%BC", "text": "Гостите, които страната ни ще посрещне по време на европредседателството, ще пътуват в чисто нови коли. Те са взети под наем от НСО след обществена поръчка. 40 коли ще возят министрите и еврокомисарите, а с 40 микробуса ще пътуват делегациите по време на председателството. И шофьорите, и механиците внимават докато ги разтоварват на паркинга, а след това ги проверяват внимателно. „Това е автомобил от така наречения Е клас, дипломатически автомобил. Серийно производство, без никакви допълнителни екстри от стандартното оборудване\", обясни Злати Райков, началник отдел \"Транспорт\" в НСО. 1,2 млн. лв. са отпуснати от правителството и за техническото оборудване, монтирано в НДК, и за временния автопарк на службата. „Автомобилите са фабрично нови, с колесна формула 4Х4, което е много важно за периода, в който ще ги използваме. Тъй като първите 4 месеца от председателството са зимни\", посочи Райков. ВИП-гостите - германския канцлер или френският президент - вероятно ще ползват друг тип транспорт. „В зависимост от тяхната сигурност и от тяхната застрашеност – ще има и други автомобили, които ще предоставим за нуждите на председателството\", обясни ген. лейт. Ангел Антонов. Микробусите също са стандартни и взети под наем. След края на европредседателството автопаркът ще бъде върнат на фирмите, които са го доставили.", "date": "2017.12.07", "title": "Гостите на европредседателството – в автомобили под наем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376034-%D0%B5%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BC%D0%B0%D0%BB%D0%B8%D1%82%D0%B5-%D0%BF%D0%B5%D0%BD%D1%81%D0%B8%D0%B8%D1%82%D0%B5,-%D1%81%D1%82%D0%B8%D0%B3%D0%B0-%E2%80%9C%D1%80%D0%B0%D0%B7%D1%85%D0%B8%D1%89%D0%B5%D0%BD%D0%B8%D1%8F%E2%80%9D%E2%80%A6", "text": " категорично, че не може да става и дума за каквото и да е увеличаване на заплати и пенсии. И, че те трябвало да бъдат сложени във фризера, че даже и да бъдат намалени, поне докато в страната не се създаде стабилно развиваща се икономика.    Евросъюза посочват още, че България има нужда от нови стратегии за растеж на икономиката, която в момента едва крета, защото няма нито развита промишленост, нито развито земеделие. Поради тази причина, заявяват от банката, правителството на ГЕРБ разчита само на заеми, за да осигури поне най-неотложните плащания в социалната сфера и към кредиторите.    ЕБВР твърдят, че сегашният модел, налаган от кабинета на премиера Борисов, който ползва заемите от европейски финансови институции за изплащане на заплати и пенсии, е възможно най-погрешния модел и по своята същност е анти-икономика. Поради простата причина, че увеличава държавния дълг, без да генерира никакъв растеж на промишлеността и селското стопанство.    този пагубен път, тя много скоро ще стигне до гръцкия вариант на свръхзадлъжнялост, когато правителството няма да има възможност нито да плаща дължимото на гражданите, нито да обслужва нарастващите заеми, твърдят специалисти от банката.   които кредиторите ще наложат на държавата и нейните граждани, с цел да си върнат каквото могат от дадените пари. И в крайна сметка налаганите рестрикции ще доведат до граждански протести и сваляне на правителството. Но това в никакъв случай нямало да доведе до опрощаване на заемите. И малката балканска държава (разбирай – България – б.а.) и нейните граждани щели да се изправят пред трагичните обстоятелства при рухнала икономика да връщат изтеглените от Борисов заеми, завършват доклада си от финансовата институция.    което взема заеми, но вместо да ги използва за развитие на икономиката, започва да прави с тях площади, шадраванчета, чешми, градинки и пейки. И това при положение, че стратегически важните отрасли на икономиката са в застой или потъват в небитието. А каква е реалната ситуация с икономиката на България в момента: Нямаме енергетика. Нямаме машиностроене. Не развиваме високите технологии в промишлени мащаби. Земеделието ни изчезна. Какво имаме тогава? И как ще се развива държавата?   а неговите сметки? Със сигурност това ще сме ние и нашите деца. Защото когато трябва да се плащат дългове, държавата се отъждествява със своите граждани. Тя казва: държавата – това сте вие, гражданите. И вие трябва да платите сметката. Но когато трябва да се прибират пари и да се граби от чужди заеми или от богатството на страната, тогава гражданите нямат думата. Те се превръщат в отделни физически единици, с които никой не се съобразява. И единствените, които имат правото да разпределят награбеното, са партийните герберски акули и техните обръчи от фирми, които са яхнали нашата държава.   , дори да се наложи да продаваме българската земя, както гърците започнаха да продават островите си. По простата причина, че ние, българите, вече нямаме никакви предприятия, нито продукция, с която да плащаме нарастващите дългове. А когато това се случи, Западните финансови акули ще доизкупят на безценица остатъка от свещената българска земя и ще ни изгонят от нея като мръсни котета. Само защото сега не протестираме и не се съпротивяваме на онова, което Борисов и неговите пудели вършат в България.    ", "date": "2017.12.07", "title": "ЕС: Трябва да намалите пенсиите, стига “разхищения”…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376035-%D0%B2%D1%81%D0%B8%D1%87%D0%BA%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%B5%D1%80%D0%B8-%D1%89%D0%B5-%D0%B1%D1%8A%D0%B4%D0%B0%D1%82-%D1%81%D0%B2%D0%B0%D0%BB%D0%B5%D0%BD%D0%B8,-%D0%B7%D0%B0%D1%89%D0%BE%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BE%D1%81%D1%8A%D0%B4%D0%B8%D0%BB-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%81%D1%82%D1%80%D0%B0%D1%81%D0%B1%D1%83%D1%80%D0%B3", "text": "Новина от последните минути. Българин адвокат с практика в чужбина е успял да осъди България и съдът в Страсбург е отсъдил, всички електромери, топломери и водомери в България да бъдат демонтирани незабавно, на тяхно място да не се поставя нищо докато не се изпълнят всички директиви на европейския съюз за измервателните уреди и фирмите, които отчитат потребената енергия.   До присъдата се е стигнало след няколко годишни усилия на измамен български гражданин от енергоразпределително дружество. Месеци наред не бях в България и накрая, когато се прибрах имах огромни сметки за ток, вода и парно от дружествата ме посъветваха първо да си платя, после да си търся правата през съда.    Естествено, че не платих и те ме дадоха на съдия-изпълнител, докато българският съд ми разгледат молбата и жалбата минаха две години, накрая отсъдиха, че виновен съм бил аз, понеже не съм си опазил измервателните уреди от манипулации. Тогава реших да ги съдя в Страсбург и днес съм удовлетворен от решението на съда, което осъди българската държава да накара всички ЕРП та, ВИК та и Топлофикации да си свалят незабавно измервателните уреди.    В съда бяха много учудени, как една и съща фирма хем ти продава нещо, хем нейна фирма ти го измерва, а на всичко отгоре и ти доставя измервателният уред. И още по – големият парадокс беше, когато чуха, че лабораториите, които трябва да направят проверка на уредите пак са на същите дружества.   В Страсбург не е имало представител на българската държава в съда, може би не са искали, да се срамят или да дават за пореден път безсмислени обяснения на тема, това корупционна практика ли е.   Но решението е факт и трябва да се изпълни, ако ли не България я чакат солени глоби и санкции в порядъка на милиони левове.          ", "date": "2017.12.07", "title": "Всички електромери ще бъдат свалени, защото българин осъдил България в Страсбург"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376036-%D0%B3%D0%B5%D1%80%D0%B1-%D1%81-%D0%BD%D0%BE%D0%B2%D0%B0-%D0%BF%D1%80%D0%BE%D1%81%D1%82%D0%BE%D1%82%D0%B8%D1%8F-%D0%B4%D0%B8%D0%B0%D0%B1%D0%B5%D1%82%D0%B8%D1%86%D0%B8-%D0%B8-%D1%85%D0%B8%D0%BF%D0%B5%D1%80%D1%82%D0%BE%D0%BD%D0%B8%D1%86%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BC%D0%BE%D0%B3%D0%B0%D1%82-%D0%B4%D0%B0-%D0%BA%D0%B0%D1%80%D0%B0%D1%82-%D0%BA%D0%BE%D0%BB%D0%B0,-%D0%B1%D0%B8%D0%BB%D0%B8-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%BD%D0%BE-%D0%BE%D0%BF%D0%B0%D1%81%D0%BD%D0%B8,-%D0%B0-%D0%BE%D0%BD%D0%B8%D1%8F-%D1%81-%D0%B4%D0%B6%D0%B8%D0%BF%D0%BE%D0%B2%D0%B5%D1%82%D0%B5-%D0%B8-%D1%81%D0%BA%D1%8A%D0%BF%D0%B8%D1%82%D0%B5-%D0%BA%D0%BE%D0%BB%D0%B8-%D1%81%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%B8%E2%80%A6", "text": "Хората с диабет, високо кръвно налягане и сърдечни проблеми да не могат да шофират. Това е заложено в проекта на нова наредба на Здравното министерство. Целта е да бъдат ограничи катастрофите. От ведомство обясняват, че забраните ще важат само при тежките форми на диабета и хипертонията, когато има риск шофьорът да загуби съзнание зад волана. Правилата трябва да влязат в сила от догодина и ще важат при взимане или при подновяване на книжка, съобщи bTV. „Има много несъответствия (с европейското законодателство – б.ред.). Около 2 млн. души у нас са засегнати от сърдечно-съдови заболявания и около половин милион – от диабет. За един хипертоник това означава на всеки 3 месеца да се консултира с кардиолог ( и специалист ендокринолог – за хората с диабет – б.ред.) – т.е. това е огромен ресурс. Фондът не осигурява направления за този вид услуга, трябва да сме категорични”, коментира д-р Георги Миндов – председател на Дружеството на столичните общопрактикуващи лекари. „Може да е много хубава наредбата, но изпълнението няма как да се установи. Ами ако човек с диабет минава по пешеходната пътека и получи хипогликемия и предизвика катастрофа? Да спрем хората с диабет да ходят тогава?”, предложи обаче иронично д-р Румен Богданов – председател на Асоциацията на диабетиците в България. „Наредбата е от 2011 г., през 2016 г. има промяна, това е трета и промяна сега. Сега тази наредба разрешава на хората с някои болести да управляват. Това не означава да се отнеме книжката, а да не се издаде медицинско свидетелство, което казва, че такъв човек не може да управлява”, беше коментарът на бившият директор на КАТ Алекси Стратиев. „Това е само проект, ще искаме личният лекар да преценява (а не специалисти – кардиолози и ендокринолози – б.ред.). Всеки обаче умишлено може да прикрие заболяването си, защото иначе може да загуби работата си”, коментира Миндов. „Хората с диабет са с два типа на заболяването – тип 1 (инсулинозависим) и тип 2. Огромната група от хора с диабет тип 2 са на таблетки, не на инсулин, и хипогликемията е много рядко явление при тях” посочи д-р Бoгданов.   „Би могло да има връзка между пътната полиция и компетентните специалисти. Има например и много психично болни хора, които са зад волана”, подчерта пък Стратиев./", "date": "2017.12.07", "title": "ГЕРБ с нова простотия: Диабетици и хипертоници няма да могат да карат кола, били потенциално опасни, а ония с джиповете и скъпите коли са безопасни…"}
{"url": "http://www.classa.bg/%D1%81%D0%B2%D1%8F%D1%82/item/376028-%D1%82%D1%80%D0%B8%D1%82%D0%B5-%D0%BD%D0%B0%D0%B9-%D0%BF%D1%80%D0%B5%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B8-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D0%B8-%D0%BD%D0%B0-2017-%D0%B3-%D0%BD%D0%B5-%D1%81%D0%B0-%D0%BE%D1%82-%D1%82%D1%80%D1%8A%D0%BC%D0%BF", "text": "Социалната мрежа за микроблогинг Twitter пусна списък на най-препредаваните публикации през 2017 г. и, изненадващо, сред 10-те не е нито една на президента на САЩ, Доналд Тръмп. Ето трите първи публикации по броя на потребителите на интернет, които са ги споделили. Първото място е заето от Картър Уилкерсън, родом от Рино (Невада, САЩ), който е написал най-препращания туит, с поръчка за храна. Сега има повече от 3,63 милиона ре-туита и награда от компанията, която му дари една година безплатни пилешки късчета, точно това, което беше поръчал. На второ място е публикация на президента на САЩ Барак Обама, който заради расови напрежения беше публикувал своя снимка с четири деца, с различен цвят на кожата. Бившият президент придружил снимката с фразата \"Никой не се ражда с омраза към друг човек, заради цвета на кожата, произхода или религията му\" и публикацията е споделена повече от 1,71 милиона пъти. Благодарение на още две послания, Обама заема три от първите 10 места в тази класация. На трето място, с повече от 1,16 милиона препращания, е публикация на Пенсилванския държавен университет (САЩ), който обещава да дари $ 0,15 на жертвите в Тексас Сити Хюстън от урагана Харви, за всеки ре-туит.", "date": "2017.12.07", "title": "Трите най-препредавани публикации на 2017 г. (не са от Тръмп)"}
{"url": "http://www.classa.bg/%D1%81%D0%B2%D1%8F%D1%82/item/376029-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%80%D0%B5%D0%B0%D0%BB%D0%B8%D1%82%D0%B8-%D0%B7%D0%B2%D0%B5%D0%B7%D0%B4%D0%B0-%D0%BE%D1%82-%D0%B5%D0%BA%D0%B2%D0%B0%D0%B4%D0%BE%D1%80-%D1%80%D0%B0%D0%B7%D0%BF%D0%BB%D0%B5%D1%82%D0%B5-%D0%BC%D1%80%D0%B5%D0%B6%D0%B0-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8", "text": "Московската полиция и Федералната служба за сигурност на Русия (ФСБ) съобщиха за залавянето на банда на трафиканти на наркотици от Южна Америка, които внасяли кокаин в Русия. Операцията за залавяне на контрабандистите продължила почти половин година и започнала почти случайно. През май 2017 г. в хотел в Москва бе намерено безжизненото тяло на Себастиан \"Камел\" Кайчедо, модел и популярна реалити звезда в Еквадор. Осем капсули с кокаин бяха открити в стомаха му, с общо тегло около 80 грама, потвърди вътрешното министерство. Източник, запознат с разследването, обясни, че на 16 май Себастиан заедно с брат си Диего са внесли кокаина на руска територия. Същата вечер младежът умрял в стаята на хотел \"Грийн Палас\" на летище Внуково, след като капсулата се разрушила в стомаха му. Диего извикал линейка и се опитал да съживи брат си, преди лекарите да пристигнат, но осъзнавайки, че вече е мъртъв, той избягал с останалата част от наркотика. В Еквадор смъртта на Себастиан предизвика силно отражение. Еквадорската полиция се присъедини към разследването на инцидента, следено отблизо от министъра на вътрешните работи на страната Сезар Навас. Междувременно руското правоприлагане научило, че бандата се готви да изпрати други мъже, за да разберат какво се е случило с брат му, с наркотика и парите. Според източника, от този момент започва \"истинската операционна игра\", за да бъдат привлечени други членове на групата в Русия. Накрая двама други трафиканти на наркотици граждани на Колумбия пристигнали в Москва, които според източника са имали задачата да внесат още една партида наркотици, както и да получат пари за предишната пратка и да изведат Диего от страната. В руската столица, те били заловени от полицията. Като цяло, в полицейската операция, са били конфискувани три и половина килограма кокаин от трафикантите на наркотици.", "date": "2017.12.07", "title": "Смъртта на реалити звезда от Еквадор разплете мрежа за трафик на наркотици"}
{"url": "http://www.classa.bg/%D1%81%D0%B2%D1%8F%D1%82/item/376030-%D1%8F%D0%BF%D0%BE%D0%BD%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D0%BA%D1%83%D0%BF%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%80%D0%B0%D0%BA%D0%B5%D1%82%D0%B8,-%D1%81%D0%BF%D0%BE%D1%81%D0%BE%D0%B1%D0%BD%D0%B8-%D0%B4%D0%B0-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%82-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Японските власти се готвят да купят високопрецизни ракети, които могат да достигнат територията на Северна Корея и дори континентален Китай, съобщава Ройтерс, цитирайки два анонимни източника. Според източниците на агенцията, Токио ще разгледа оборудване на своите тактически изтребители F-15 с крилати ракети с висока точност JASSM-ER, тип въздух-земя. Тези ракети могат да достигат цели на разстояние около 1000 километра. Освен това, японските медии по-рано съобщиха, че властите в страната са заинтересовани да оборудват своите изтребители F-35 Joint Strike с норвежки ракети Joint Strike Missile (JSM), способни за постигане на наземни и морски цели на разстояние до 500 км. Очаква се средствата за придобиване на тези оръжия да бъдат разпределени в рамките на новия бюджет за отбрана, който ще влезе в сила от следващия април. Въпреки че парите за ракетите не са включени в предложението за бюджет, могат да се разпределят допълнителни средства. Тези изявления на два анонимни източника на \"Ройтерс\" противоречат на официалната линия на японското правителство. В момента Япония се придържа към ограниченията за офанзивни оръжия и в арсенала си има противовъздушни и анти-корабни ракети с диапазони до 300 километра. В допълнение, японският министър на отбраната, Ицунори Онодера, каза, че за сега Токио не разглежда въпроса за отпускане на средства за придобиване на ракети с далечен обсег и че страната му се надява, в случай на конфликт, САЩ да реализират атаки срещу вражески бази.", "date": "2017.12.07", "title": "Япония се готви да купи американски ракети, способни да достигнат Северна Корея"}
{"url": "http://www.classa.bg/%D1%81%D0%B2%D1%8F%D1%82/item/376031-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87-b-1b-%D0%BF%D1%80%D0%B5%D0%BB%D0%B5%D1%82%D1%8F-%D0%BD%D0%B0%D0%B4-%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2-%D0%B2-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D0%BD%D0%B0-%D1%81%D0%B8%D0%BB%D0%B0", "text": "Американски стратегически бомбардировач Lancer B-1B е прелетял над Корейския полуостров вчера в рамките на въздушни бойни учения. Южнокорейската агенция Йонхап съобщи, че мисията на американския самолет е част от съвместните маневри между САЩ и Южна Корея Vigilant Ace 18. Стратегическият бомбардировач бе придружен от два американски изтребителя F-22 Raptor. Очаква се маневрите да продължат до петък. Според Йонхап повече от 200 самолета от двете страни участват в маневрите. Упражненията се провеждат във време на нарастващо напрежение между Вашингтон и Пхенян. Самолетът извършвал симулации на атаки срещу предполагаеми ядрени и ракетни обекти в Северна Корея, въпреки че според Вашингтон упражненията имат \"отбранителен характер \".", "date": "2017.12.07", "title": "Американски бомбардировач B-1B прелетя над Корейския полуостров в демонстрация на сила"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376027-%D0%BF%D1%81%D0%B8%D1%85%D0%BE%D0%BB%D0%BE%D0%B3%D1%8A%D1%82-%D0%B3%D0%B5%D0%BE%D1%80%D0%B3%D0%B8-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D1%81%D0%B0-%D1%84%D0%B5%D0%BD%D0%BE%D0%BC%D0%B5%D0%BD,-%D0%BA%D0%BE%D0%B9%D1%82%D0%BE-%D0%B2%D0%B5%D1%87%D0%B5-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0-%D0%B0%D0%BF%D0%BE%D0%B3%D0%B5%D1%8F-%D1%81%D0%B8", "text": "Георги Георгиев е психолог, специализирал в когнитивно-поведенческа терапия. Основател и основна движеща сила на методиката „Лична ефективност“, имаща за цел да помогне на личностното развитие на индивида (www.lichnaefektivnost.com). Освен катеренето, китарата и занаятите, основната му страст са личностовото развитие и начините за подпомагането му.         – Едно е сигурно, количеството информация се увеличава, както и достъпът до нея. Този информационен бум е сравнително нов феномен в нашата история. Ние като биологичен вид все още не сме изградили адекватни механизми да се справяме с него. Вниманието ни има сравнително ограничен обем, концентрацията ни има определение граници, не можем прекалено дълго да извършваме сложна обработка. Това ни изправя пред непрекъснатото предизвикателство да обработваме информация на границите на възможностите на когнитивните ни процеси. От една страна това ги развива, защото те подлежат на трениране в някаква степен. От друга обаче, винаги стои рискът да „претоварим системата“ и да започнем да пропускаме важните неща. Едва ли някой може да каже къде е тази здравословна граница отвъд, която предизвикваме себе си. Прекрачването ѝ носи развитие, както и съпътстващия го риск.  Така че отговорът е може би, че влияят различно. Създават среда, толерираща разнообразието. Увеличават ентропията, ако трябва да използваме термини от теория на информацията, колкото и парадоксално да звучи това. Просто казано, за отделния човек това увеличава броя избори, пред които е изправен. А способността за вземане на решения е част от волевите процеси и затова е изчерпаем ресурс. И изчерпването на този ресурс не се влияе от важността на решенията, които вземаме. Можем да го изчерпим за незначителните неща и когато дойде времето за важни решения да ги вземем прибързано, защото вече не можем да удържаме умората. Мисля, че рисковете, които това носи за отделния човек са очевидни.     – Всички наши съзнателни процеси работят чрез вниманието. Това отрежда на този когнитивен процес една особена, привилигирована роля. За наше щастие вниманието може да бъде и волево. Т.е. можем да избираме в някаква степен в какво да го насочваме. И ако говорим за хигиена, то това е именно хигиена на този наш най-ценен ресурс  –  вниманието. В тази посока пътищата са общо взето два: да тренираме волевото си внимание и да изградим около себе си среда, филтрираща по някакъв начин стимулите, които не желаем да ни разсейват. Първото е процес, към който силно е насочено цялото образование, поне в ранна възраст. Това не означава, че не можем още да подобрим картината. Второто е въпрос и на зрялост, защото изисква добре да осъзнаваме връзката на това, което е около нас и ценностите, които изповядваме. Само ако разбираме тази връзка, можем да кажем със задоволителна точност от кое можем да се лишим и кое ни е необходимо по пътя на развитието ни като личности. Разбира се, нужна ни е и чисто практическата част  –  да ограничим разсейващите ни фактори, да улесним достъпа на тези, които подпомагат постигането на целите ни. А това често е въпрос на дисциплина. За щастие имаме достатъчно помощни средства, които могат да улеснят този процес.   – Лична ефективност (www.lichnaefektivnost.com ) е проект, имащ за цел да даде инструмент, чрез който всеки човек да може добре и ефективно да управлява собственото си развитие. В същото време се стремим тази методология да бъде колкото се може по-достъпна. Достъпна и като достъп до информация, и като средства, нужни за осъществяването ѝ. Едновременно с това искаме концепцията да бъде добре базирана на наука, доколкото е възможно. Историята започна, когато се оказа, че такъв инструмент няма. Ако един човек иска да подпомогне собственото си развитие, няма на какво да се опре като ясен метод. Има алтернативи от типа на „self-help“ литературата, която обаче има сериозни недостатъци. Най-напред в повечето такава литература липсва обоснована концепция, която да я направи работеща. Понякога се говори за отделни техники, на които се приписва ролята на панацея. Често авторите не вземат под внимание индивидуалните различия на хората, понякога нещата изобщо не са съобразени с културния ни контекст. Донякъде и като отговор на това, решихме да създадем „Лична ефективност“ като ясен, базиран на наука, постъпков модел, имащ предвид индивидуалните особености.       Вече започваме третата година и мисля има с какво да се похвалим. Основните упражнения и ръководства са изнесени на сайта и са безплатно достъпни. Всеки може да се опита да ги приложи за себе си. Имайте предвид, обаче че това не е най-добрият начин, по който може да си помогне човек. Такъв тип упражнения често са предизвикателство и включването в курс или индивидуално консултиране значително облекчава процеса. Надявам се курсовете да се увеличават. Те имат структурирана програма какво включват и това много ускорява нещата. Мислим и по въпроса как да запазим метода напълно свободен - да не зависи от марка или лиценз.   – Преди малко говорихме за достъпността. Идеята е всеки среднограмотен човек да може да вземе този инструмент, който проектът му предлага, и да може да го приложи към собственото си развитие. Необходимо е да има мотивация да развива себе си. Помощните технически средства, като телефони, приложения и т.н., много облекчават и ускоряват процеса, но не са абсолютно задължителни. Лична ефективност предлага методологията, алгоритъма, стъпките, които подпомагат този процес на лично развитие. И тук може би е важно да се отбележи, че това не е „рецепта“, по начина, по който сме свикнали да чуваме от много места. Подходът ни е изцяло съобразен с индивидуалните различия на хората и затова няма да намерите нещо от типа „Направи… и ще стане …“. Всеки сам полага целите и приоритетите си, а това, което ние правим, е да фасилитираме този процес. Скоростта, с която можем да итерираме това ценностно структуриране до практическото му приложение, е всъщност много важен момент в развитието на всеки индивид. Именно тук е мястото на нашата методика.    – Преди малко говорихме за натоварването, на което ни подлага по-голямото количество информация. Да извършваме няколко неща едновременно (т.нар. „мултитаскинг“), е спонтанно възникнал опит да се справим с това натоварване. За съжаление трябва да признаем, че това се оказва дисфунционална стратегия. Иначе казано, нещо което не работи, както се очаква. Всички изследвания, с изключение на едно-две, които се отнасят до конкретни параметри, показват едно и също. „Мултитаскингът“ не ни прави нито по-производителни, нито по-ефективни. Прекалено честата смяна на фокуса на дейността всъщност отнема повече време и енергия като ресурси, отколкото ни дава постигнатото в кратките интервали междувременно. Има техники, които ни позволяват да намалим този негативен ефект, но като цяло групирането на дейностите в по-големи времеви интервали и избягването на честото превключване е по-доброто решение.     – Нормата винаги се е определяла от болшинството, въпреки че нормалността невинаги е ясен и еднозначен образ. За щастие в последните години много добре разширяваме границите на разбирането за нормалност и успешно приемаме различието, без да го стигматизираме. Не казвам, че няма какво да се желае, но имаме чувствителен напредък. Ако се върнем малко, към въпроса за социалните медии, тук можем да посочим една от положителните роли, които те играят. Достъпа до информация определено улеснява това включване и в обществото и в представата за нормалност на доста рискови групи.", "date": "2017.12.07", "title": "Психологът Георги Георгиев: Социалните медии са феномен, който вече преминава апогея си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376022-%D1%81%D0%B2-%D0%B0%D0%BC%D0%B2%D1%80%D0%BE%D1%81%D0%B8%D0%B9,-%D0%B5%D0%BF-%D0%BC%D0%B5%D0%B4%D0%B8%D0%BE%D0%BB%D0%B0%D0%BD%D1%81%D0%BA%D0%B8-%D0%BF%D1%80%D0%B5%D0%BF-%D1%84%D0%B8%D0%BB%D0%BE%D1%82%D0%B5%D1%8F-%D1%82%D1%8A%D1%80%D0%BD%D0%BE%D0%B2%D1%81%D0%BA%D0%B0", "text": "    Икона на св. Амвросий МедиоланскиСв. Амвросий Медиолански се родил в 340 г. в Галия (сегашна Франция), където баща му бил управител. Той се учил в Рим. След смъртта на баща си живял там заедно с майка си, сестра си и брат си. Когато станал пълнолетен, той постъпил на гражданска служба и скоро обърнал върху себе си вниманието на Проб, главен управител на Италия в Рим. Проб, който бил християнин, обикнал младия Амвросий и му поверил управлението на две области - Лигурийската и Емилианската. Изпращайки го там, той го съветвал да управлява с кротост и справедливост. \"Управлявай - казал му той - не като съдия, а като епископ!\"   Тия думи се оказали пророчески. Амвросий бил принуден да отиде в Медиолан (Милано), главен град на неговия окръг, където по случай избиране на епископ започнал да увещава враждуващите. Изведнъж в тълпата детски глас извикал: \"Амвросий епископ! Амвросий епископ!\" Тия думи се показали като внушение свише и целият събран народ единодушно извикал: \"Нека Амвросий бъде епископ!\" Амвросий в това време не бил кръстен, а само се готвел към св. Кръщение. Той обяснил това на присъстващите.    Но те продължили да настояват на своето решение и изпратили до император Валентиниан прошение да утвърди техния избор. Между това Амвросий с всички средства се стараел да се отклони от епископството. Това високо звание му внушавало благоговеен страх. Два пъти той тайно бягал от Милано, но народът държал твърдо на своя избор. Затова, когато дошло съгласието на императора, Амвросий приел кръщение и не могъл повече да отказва. В течение на една седмица той минал всички църковни степени и бил поставен епископ за голяма радост на целия народ.   Амвросий напълно оправдал оказаното му доверие и в скоро време спечелил любовта на народа. Веднъж той разкрил на царя някои несправедливости, които се вършели в съдилищата. \"Изправяй нашите престъпления, както на това учи Божествения закон - отговорил императорът - и лекувай неправдите на нашите души!\"   Наследникът на Валентиниaн, Грациан, оказвал на Амвросий също такова доверие и по неговия съвет издал няколко указа, които съдействали за укрепване на християнската вяра в цялата империя. Но между Грациановата майка Юстина и Амвросий се появили несъгласия. Амвросий бил винаги твърд защитник на Православието, а Юстина била арианкаВж. речника и се стараела да разпространява арианската ерес. В гр. Сирмия умрял епископът, и Амвросий попречил да сложат на негово място един арианин, покровителстван от императрицата.    Оттогава Юстина го намразила. Скоро обаче императрицата прибягнала до неговата помощ. Максим, управител на Галия, въстанал срещу царя, убил Грациан, провъзгласил се за император и се готвел да отиде против Италия, където в това време възкачили на престола младия Валентиниан ІІ, втори син на Юстина. В страха си императрицата молела Амвросий да бъде защитник на малолетния й син. Амвросий се отправил срещу Максим и го отклонил от намерението да отива с войска срещу Италия. Максим казал по-късно, че епископът го увлякъл със своето красноречие и го заставил да се откаже от изгодното предприятие.   Това благодеяние не смекчило враждата на Юстина, и нейното отрицателно отношение към Амвросий още повече се усилило. Тя от името на сина си искала епископът да предаде на арианите една миланска църква. Амвросий решително отказал: \"Аз съм готов да предам на царя всичко, което е мое. Но немога да дам онова, което принадлежи на Бога\". Императрицата изпратила войска. Но народът, като узнал за това, се затекъл в съборната църква, където Амвросий извършвал богослужение, и решил твърдо да защитава любимия епископ. Войниците се втурнали в храма. Настанал смут. Като видели как Амвросий спокойно и благоговейно продължава богослужението, войниците паднали пред нозете му и заявили, че те дошли да се молят, а не да се сражават. Най-после войската била отведена.    След това враждата на Юстина се засилила дотолкова, че тя на няколко пъти правила покушение върху живота на Амвросий. Но отново станало нужда тя да иска неговата помощ. Максим тръгнал срещу Италия. Тоя път застъпничеството на Амвросий се оказало безуспешно. Оръжието решило спора. Теодосий Велики победил Максим и утвърдил на престола младия Валентиниан, който скоро починал, и Теодосий поел управлението на империята.   Император Теодосий уважавал светителя. При високите си достойнства Теодосий понякога се предавал на необуздан гняв. Веднъж в Солун разбунтувалият се народ убил един военачалник, пратен там от царя. Това тъй раздразнило Теодосий, че в гнева си предал на смърт множество народ, който се бил събрал за някакъв празник в цирка. Загинали около 7000 души от всякаква възраст, пол и звание. Амвросий не могъл равнодушно да понесе такава постъпка.    Той написал на царя писмо, в което изказвал своето и на цялото духовенство негодувание, като прибавил, че би счел себе си участник в злодеянието, ако не изрази своите чувства и мисли. Завършвайки писмото си, той увещавал царя да се покае и му обещал своите молитви. Няколко време след това Теодосий пристигнал в Милано и отишъл в съборната църква, за да се причасти със светите Тайни. Амвросий без страх го срещнал при входа на храма и му казал, че не може да бъде в общение с другите християни, докато не се покае: \"Можеш ли ти да приемеш тялото Христово - казал му епископът, - когато си пролял кръвта на толкова невинни? Можеш ли да пиеш от чашата Господня с устата, която е произнесла страшната присъда?\" \"Но и Давид съгрешил - отговорил царят, - обаче не се лишил от Божията милост\".   - Ако си подражавал на Давид в греха, подражавай му и в покоянието! - казал Амвросий.   Царят се върнал в двореца си. Той изпълнил наложеното му от Амвросий наказание и по негово настояване издал указ, с който се забранявало изпълнението на смъртна присъда до 30 дни след осъждането. Подир това Теодосий бил допуснат в Божия храм. Той дошъл с проста дреха и дълго стоял заедно с другите каещи се, молейки се и проливайки покайни сълзи. Най-после епископът го допуснал до причастие с Тялото и Кръвта Христови.   До самата си смърт Теодосий оказвал най-голямо уважение на Амвросий, често се съветвал с него и умирайки, поръчал му да наставлява и синовете му Аркадий и Хонорий, между които разделил своята империя.   Две години след смъртта на великият император умрял и Амвросий (4 април 397 г.). Като узнал предварително близката си смърт, той казал на приближените си: \"Само до Великден ще бъда с вас\".   Когато заболял, известието за това предизвикало тъга и смущение не само бежду близките, но и по цяла Италия. Един от началниците на страната чрез най-обичаните от св. Амвросий люде го молил да изпроси за себе си изцерение от Бога. - Аз не съм живял между вас тъй - отговорил Амвросий, - че да се срамя от живота си. Но не се боя да умра, защото ние имаме добрия Господ.   Предсказанието се сбъднало. Амвросий радостно и спокойно предал душата си Богу през нощта на светлия празник Великден. Починал сравнително млад - на 57 години.   С непоколебимата твърдост на духа Амвросий умеел да съедини кротостта и горещата обич към ближните. Той сам плачел с грешниците, които идвали при него да изповядат греховете си, и всички нещастни намирали в негово лице помощник и утешител. Особено страдание възбужда в него участта на нещастите, които били продавани от варварите като роби. За да ги откупи, той щедро раздавал и собствените средства, и доходите на църквата, и дори самите църковни украшения. \"Църквата има злало - казал той, - но не да го пази, а да го раздава за щастието и благото на човеците. Ние сме длъжни да откупуваме душите на хората от вечния плен. Кръвта на Христа, налята в златни съдове, ги освещава, не само за богослужение, но и за изкупуване на човеците\".   Преданието ни е запазило много разкази за чудесата, извършени от св. епископ: за чудесните изцерявания, за откриване мощите на св. мъченици Протасий и Гервасий. Разказват също, че веднъж един арианин влязъл в храма и видял ангел, който говорел на ухото на Амвросий същите думи, които Амвросий предавал на народа. Тоя арианин веднага минал в Православието. Речите на св. Амвросий били убедителни и силно действали върху сърцата на слушателите.   Амвросий придавал на църковното богодсужение особено благолепие и тържественост. Той сам съставил много църковни песни, между които е и тържествената песен, която се пее на благодарствен молебен: \"Тебе Бога хвалим! Тебе Господа изповедуем!\" Дълго след него Миланската църква пазела особеното богослужение, въведено от него. И досега е запазена неговата \"Литургия амброзиана\".   Св. Амвросий обърнал към истинската вяра маркоманите. Фритигилда, съпруга на царя, като чула за мъдростта и светия живот на Амвросий, искала от него съвети. Той писмено й изложил християнското учение, и тя, като разбрала истините на вярата, просветила и своя съпруги и народа. Между най-близките приятели на Амвросий бил блажени Августин, който приел св. Кръщение от него.       Преподобна Филотея се родила във византийския гр. Поливот (южна Тракия). Тя била плод на продължителните молитви на своите бездетни родители. Получила добро за тогавашното време образование и достигнала вече пълнолетие, тя била омъжена против волята си, но успяла да склони мъжа си да живеят целомъдрено. Подир известно време мъжът й умрял. Тогава тя се заселила на острова всред близкото езеро, където си построила килия и се подвизавала сама в пост, непрестанна молитва, всенощни бдения, сълзи и безмълвие.   За тази й ревност и любов Бог й дарувал благодатта на чудотворната молитва и мъдростта да поучава. При нея дохождали духовни лица и много народ да чуят нейните благочестиви съвети и да получат изцеление по нейните молитви.   От прекомерното въздържание тя съвсем отслабнала, предвидела своята смърт и се преставила на 7 декември (годината на смъртта и векът на живота й са неизвестни). Светите й мощи се оказали нетленни и извършвали множество чудеса.   В началото на ХIII век те били тържествено пренесени от Поливот в Търново през времето на българския цар Калоян. Тук те останали около 200 години. След падането на България под османско иго (1393 г.) ги взели сърбите, а от сърбите - румъните. Сега те се намират в гр. Арджеш.   Житието на преп. Филотея, което е запазено досега, е съставено от св. Евтимий, патриарх Търновски (вж. по-долу, бел.ред.). Пренасянето на мощите й от Търново във Видин описал съвременникът на Патриарх Евтимий, видинският митрополит Йоасаф.", "date": "2017.12.07", "title": "Св. Амвросий, еп. Медиолански. Преп. Филотея Търновска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376023-%D0%B7%D0%B0%D1%89%D0%BE-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B2%D1%83%D0%B7%D0%BE%D0%B2%D0%B5-%D0%BF%D0%B8%D1%8F%D1%82", "text": "Преди да реша да се преместя на студено в северните страни, работих в един университет в Югозападна България. 14-те години, прекарани там ми се сториха умопомрачително дълго време и изпълниха душата ми с всичко друго, но не и с радост от доброто дело на просветител. Така че в един момент започнах да празнувам не първи ноември, а Трифон Зарезан като свой личен професионален празник…         И четях! Четях повече от студентите си. Образовах се, ходех на семинари в чужбина, които сама си финансирах, опитвах нови неща, прокарвах нови идеи, направо бях пуснала турбото и се движех като един \"Воайджър\" из, както ми се струваше,  необходната и вълнуваща вселена на Academia. Но после дойде отрезвителният момент, в който разбрах, че тази вселена всъщност е едно пусто и тъмно място, населено с планети-джуджета.   Има там някакви извънземни, които се мотаят из нея като мухи без глави и с купени дипломи във фалшивите чантички Michael Kors, както и други извънземни, само че от отбора на Дарт Вейдър, които не се интересуват от нищо друго освен да станат доценти, да ходят по банкети и да печелят точки за акредитирането на факултетите си с още банкети и много фалшификации.   От този всъщност момент започна живота ми на малигнена туморна клетка в организма на добре смазаната, псевдо-образователна машина, каквато е университетът, за който работех. УЖ работех! А реших да работя наужким, когато окончателно ме завладя погнусата от обкръжаваща ме “академична” среда.   Причините защо това се случи са много и няма да навлизам в подробности, понеже  намерението ми не е да анализирам и критикувам недъзите на висшето образование у нас. Няма и смисъл, защото те са очевидни: астро-физици продават домашна сливова ракия на кооперативния пазар, а овчари, които пишат \"швеТски\" и \"ДимитАр\", получават служби в министерства.     Събуждам се с махмурлук. Предната вечер съм пила доста коктейли, за да притъпя болката от това, че на сутринта трябва да се изправя срещу масата от женски зомбита с екстеншъни и мъжки с телосложения в стил Фики Стораро. (Осъзнавам, че това с притъпяването на болката е страхотно клише, но отчасти работи!)   Докато пътувам на задната седалка на таксито, си бия два стимулиращи шамара. Само половин час по-късно обаче изкуствено напомпаният ми ентусиазъм се спихва, понеже неграмотността и посредствеността на студентите ми за пореден път ме трясват с всичка сила право в щедро намазаното с фон-дьо-тен лице.   Понеже не успявам (a и няма смисъл по принцип) да се подготвя за днешните семинарни упражнения, решавам да импровизирам както винаги в такива случаи. Казвам на третокурсниците, че ще играем на бутилка \"Горна баня\", затова се налага да пренаредим масите в аудиторията в кръг.   - Ама ще се целуваме ли? – попита един 21-годишен шедьовър на пернишката хетеросексуална активност. За да не започвам със сарказма още от първия час, решавам да замълча и да обясня най-културно в какво ще се състои играта с бутилката. Студентите ще си разменят не целувки, а въпроси от обща култура от всички сфери на живота. На грамотен английски, ако обичате, понеже такъв ми е предметът. Английски за напреднали бъдещи дипломати!   Дори и аз решавам да се включа - не за друго, а за да държа вниманието си ангажирано, понеже в противен случай рискувам да припадна под катедрата. След първите няколко въпроса, които са лекички и игриви, третокурсниците се оживяват и за момент забравят, че им се пие 25-то кафе, че им се пушат цигарки и им се ходи на мол.     Къде се намира Айфеловата кула?   В Ню Йорк.    Кой е написал \"Ана Каренина\"?   Коя беше тая? Тенисистката ли?    Коя е столицата на Холандия?    Осло.    Коя актриса изпълнява главната роля в \"Дяволът носи Прада\"?    Е *ати пе**расткият въпрос!    От какво се прави конякът?    От шишарки.    Какво се добавя към лютите чушки, за да станат още по-люти?    Текила.    Kоя актриса, родена през 1922 година, е известна като \"златното момиче\" на Холивуд?  Госпожо, пак пе** растки въпрос!    Коя държава има най-висок брутен вътрешен продукт в света?    Бутан.    Кой е първият чернокож президент на САЩ?    Не знам. Кой?    От какво се прави конякът?    От праскови.     Осми декември наближава и нашите млади и ученолюбиви деца ОПРЕДЕЛЕНО са си заслужили правото да се позабавляват след седмиците, прекарани в усилено усвояване на знания и умения в семинарните зали и библиотеките. Сарказмът настрана, сигурна съм, че нямаше да съм тук сега и да се обръщам с горчивина назад към преподавателските си години, ако поне двайсет… не, хайде да не съм алчна… десет процента от младите ми колеги проявяваха поне малко интерес, ентусиазъм и респект към това, което се случва в alma mater.     Значи все пак има надежда, казах си, Харвард да дойде при Мохамед! Само че засега това си остава инцидентен случай  - като прасе да намери диамант в калта…", "date": "2017.12.07", "title": "Защо преподавателите в българските вузове пият?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376024-%D0%B9%D0%BE%D0%BD%D1%87%D0%B5%D0%B2%D0%B0-%D1%81%D1%80%D0%B5%D1%89%D1%83-%D0%B1%D0%BE%D1%80%D0%B8%D1%81%D0%BE%D0%B2-%E2%80%93-%D0%BE%D1%82%D0%BF%D0%BE%D1%80%D1%8A%D1%82-%D1%81%D1%80%D0%B5%D1%89%D1%83-%D0%B1%D0%B5%D0%B7%D0%BE%D1%87%D0%B8%D0%B5%D1%82%D0%BE,-%D0%BF%D0%BE%D0%B4%D0%BC%D1%8F%D0%BD%D0%B0%D1%82%D0%B0-%D0%B8-%D0%B0%D0%B3%D1%80%D0%B5%D1%81%D0%B8%D1%8F%D1%82%D0%B0", "text": "Делото на Елена Йончева срещу Бойко Борисов е прецедент. За първи път журналист търси правата си в съда, за да защити авторитета и доброто си име от нападките не просто на политик, а на премиер. Йончева заведе това дело, след като по време на предизборната кампания през март т.г. Борисов я атакува с обвинения, че държавата била плащала „милиони” за нейните документални филми.     Още тогава известната журналистка реагира остро и отхвърли обвиненията като клевета, а лидерът на ГЕРБ побърза да обвие приказките си в тайнственост, внушавайки, че „милионите” били дадени по линия на спецслужбите. И понеже всичко било класифицирана информация, нямало как да се разкриват подробности.   В свои интервюта Йончева изрази изумление от подобен обрат и заяви, че няма никаква представа за какво говори Борисов и че очаква той да даде наложителните обяснения.   Не е ясно какви филми са се въртели в главата му, но ако е разчитал с тези инсинуации да подрони реномето на журналистката, излъчена за депутат от опонираща му политическа сила, а нататък всичко да се размие в познатата ни медийна каша и да се забрави, този път не е познал.   Делото на Йончева срещу Борисов стартира и вече стигна до второ заседание, на което бяха разпитани призованите от адвокатите на ищцата и на ответника свидетели. И понеже стана ясно, че извадените документи и свидетелските показания не показват нередности във финансирането на журналистическата работа на Йончева, премиерската защита се втурна отново да разработва „разузнаваческата” версия. Адвокат Марин Марковски настоя пред съдия Иво Вътев следващото съдебно заседание да бъде закрито и на него да бъдат призовани като свидетели на ответника двама служители на разузнаването, които щели да разкажат как въпросните „милиони” били платени от тяхното ведомство. Адвокатът дословно повтори тезата на Борисов от март – че не може да разкрие повече подробности, за да аргументира искането си, тъй като ставало дума за класифицирана информация и държавна тайна.   Въпреки двукратното настояване на Марковски обаче, съдията не откликна и отказа да се призовават нови свидетели. Защото процесуалните срокове за такова искане са изтекли и защото не са се появили нови факти или обстоятелства, които да го налагат. И още – защото всяко бюджетно плащане, ако такова наистина е имало място, би трябвало да е подплатено с надлежни финансови документи и защитата би трябвало да ги предостави.   Това все пак не спря Марковски да продължи да спекулира по „разузнаваческата” тема и да заяви, че така или иначе ще депозира искова молба за допускане на желаните от него „тайни” свидетели. В това направление очевидно тепърва ще се форсират усилията на премиерската защита.   Адвокатът на Борисов направи още една удивителна заявка. Той поиска (и съдията прие) вещо лице да извърши експертиза на широко тиражираните в медиите записи с обвиненията на неговия довереник срещу Йончева, изречени публично на предизборна проява в Бургас. Защото, видите ли, било възможно записите да са манипулирани и монтирани, а вождът на ГЕРБ да не е казвал нищо подобно…   Същевременно според Марковски нямало противоречие в стремежа да се докаже, че хем Борисов не е произнасял думите за „милионите” и записите с тях са фалшиви, хем тези думи са достоверни и наистина има платени държавни „милиони” за филм на Йончева…   Присъствалите на това състояло се на 5 декември съдебно заседание добиха от ходовете на премиерската защита усещане за шизофреничност и абсурдизъм. И за витаеща сякаш във въздуха убеденост, че независимо от всички несъответствия коловозът е предначертан. Той обаче доста ненадейно беше преграден от посочените вече съвсем обективни, безстрастно изразени и стриктно следвани правни аргументи на съдията.   Бях там като един от четиримата свидетели, призовани от адвоката на Елена Йончева – заедно с колегите журналисти Виза Недалкова и Иван Гарелов, както и с д-р Емил Райнов. Всички изтъкнахме високите журналистически професионализъм и етика на Елена и изразихме мнение, че е недопустимо лице на ръководна държавна позиция като Борисов да атакува без доказателства авторитета на журналист и да му нанася такива морални щети, тъй като това е атака по цялата ни журналистика и по фундамента на демократичното общество.   А д-р Райнов подчерта още нещо съществено – че Елена Йончева е изпитала „омерзение и отчаяние” от хвърлените срещу нея премиерски обвинения и че те са подействали на психиката ѝ дори по-зле, отколкото интервютата ѝ с терористи…   Надеждата демокрацията в България все още да е стабилна, а правните механизми да са коректни и работещи, поражда очаквания и пожелания, че делото, чието следващо заседание е насрочено за 6 февруари, може да се развие по единствения логичен и правилен начин – Борисов да бъде принуден да понесе отговорността за с нищо неподплатените си обвинения. Такъв изход би бил важен знак за цялото ни потиснато от безперспективност общество – че все пак да, може, отговор има и той е в твърдото противопоставяне на безочието, подмяната и агресията. В стриктното придържане към правните и човешките норми.   Елена Йончева формулира „рецептата” си съвсем ясно и просто, още когато заведе това дело срещу сякаш всесилния ББ. Тя написа тогава в своя профил във Фейсбук: „Вярвам, че това е битка срещу тези, които смятат, че могат да продължават безнаказано да клеветят, да лъжат, да заплашват. Това е битка за повече честност и морал. Вярвам, че нашето общество се нуждае от лидери с достойнство. Те трябва да носят отговорност за своите думи и дела“  ", "date": "2017.12.07", "title": "Йончева срещу Борисов – отпорът срещу безочието, подмяната и агресията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376025-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%BC%D0%BE%D0%B7%D1%8A%D1%87%D0%BD%D0%B8-%D1%82%D1%80%D1%8A%D1%81%D1%82%D0%BE%D0%B2%D0%B5", "text": "   Председателят на Комисията по вътрешна сигурност и обществен ред е в американската столица за участие във форум по въпросите на сигурността, организиран от Конгреса на САЩ.     По-рано днес Цветан Цветанов се срещна с ръководителя на Офиса за Централна и Югоизточна Европа в Държавния департамент Дженифър Бахъс.   По време на срещата двамата обсъдиха регионалните измерения на сигурността и ролята на България в тази част на Европа.   Цветанов запозна американската страна с приоритетите на България по време на предстоящото председателство на Съвета на ЕС.   Беше обърнато специално внимание на стремежа на българската държава за по-тясно интегриране на страните от Западните Балкани в общия европейски процес.   Двете страни се обединиха около мнението, че европейската перспектива пред региона е от решаваща важност за неговото бъдещо развитие.   По-късно Цветан Цветанов се срещна с бившия заместник секретар по вътрешната сигурност на САЩ Алън Бързин.   Цветанов и Бързин имат дългогодишно съвместно сътрудничество по въпроси от областта на правоохраната.   Бързин бе старши ръководител в екипа на бившия секретар по вътрешната сигурност на САЩ Джанет Наполитано и е водещ експерт на САЩ по въпросите на граничната сигурност и незаконната имиграция.   По време на срещата двамата обсъдиха въпроси на регионалната среда за сигурност, в т.ч. възможности за нейното бъдещо развитие и възможни критични моменти.   Беше отбелязано със задоволство, че в областта на двустранното взаимодействие между България и САЩ по тези въпроси е налице устойчива позитивна тенденция на развитие.   Цветанов запозна своя американски колега с приоритетите на България по време на предстоящото председателство и отправи покана към Алън Бързин да вземе участие в някои от събитията по парламентарното измерение на европредседателството.   Утре срещите на Цветан Цветанов във Вашингтон продължават по програма – ", "date": "2017.12.07", "title": "Цветанов се среща с мозъчни тръстове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376026-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0-%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%8A%D1%82-%D0%B3%D0%B5%D1%80%D0%B1-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%BA%D1%80%D0%B8%D1%8F%D1%82-%D0%B8%D1%81%D1%82%D0%B8%D0%BD%D0%B0%D1%82%D0%B0", "text": "  “ГЕРБ допуснаха грубо нарушение на правилника на Народното събрание, който има силата на закон, по решение №9 на Конституционния съд. Там се казва, че предложението в първа сряда на месеца, направено от опозицията, задължително става точка първа в дневния ред.      В нарушение на закон на държавата, за пореден път мнозинството гласува тази точка за стане трета. Чухме безумни аргументи от г-н Данаил Кирилов: „въпреки формалните основания, поради липса на депутати от комисията“. Законът за вас вече е формално основание, което може да бъде погазвано по всякакъв начин, за да се скрие истината”, заяви от парламентарната трибуна лидерът на БСП.   Тя припомни, че тази точка е била отложена миналата седмица, с обещанието на ГЕРБ тази седмица да влезе в дневния ред.   “По силата на закона тази седмица трябва да влезе задължително. Мнозинството, с решение на парламента, отмени закона, който е правилник на работа на Народното събрание. От какво ви е страх? Показахте с гласуването си, че не искате удължаване на дневния ред до приключване на точката – това е доказателство, че не искате тази точка да се гледа. От какво ви е страх?    От истината? Ще я скриете на цената на нарушаване на закона, на цената на отлагане на темата? Няма да я скриете – тя рано или късно ще лъсне пред българското общество. С процедурни хватки и грубо погазване на правова държава и демократични правила за пореден път ГЕРБ искат да се скрият от истината, защото ги е страх от това, което ще чуят от трибуната”, заяви още Корнелия Нинова.", "date": "2017.12.07", "title": "Нинова: За пореден път ГЕРБ искат да скрият истината"}
{"url": "http://www.classa.bg/%D1%81%D0%B2%D1%8F%D1%82/item/376018-%D1%82%D0%B0%D0%B9%D0%BD%D0%B8%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%BD%D0%B0-%D0%BD%D0%BA%D0%B2%D0%B4-%D1%81%D1%80%D0%B5%D1%89%D1%83-%D0%BF%D0%BE%D0%BB%D1%8F%D1%86%D0%B8%D1%82%D0%B5", "text": "            : Разкажете за вашите проучвания в руските архиви, свързани с периода до началото на Втората световна война. Хенрик Глембоцки: През 2017 година се навършват 80 години от началото на Големия терор на НКВД. В последно време се занимавах с малко познатата на обществото тема за \"полската операция\" през 1937 и 1938 година. Тази операция е само част от сталинистките репресии, когато биват избити руснаци, украинци, беларуси, евреи и хора от други националности. Историята на живеещите тогава в Съветския съюз поляци е много особена. По заповед на шефа на НКВД Николай Ежов, срещу тях е проведена специална операция. Според данните на правозащитната организация \"Мемориал\", са били разстреляни най-малко 111 000 от общо 140 000 репресирани поляци.    Тоест на всеки 100 арестувани поляци са били разстреляни 80 души. Според други данни, броят на жертвите достига до 200 000, тъй като НКВД разстрелва поляци и при други операции в рамките на Големия терор, като кулаци например. Други са загинали по време на депортациите към Казахстан и Сибир или са умрели в ГУЛАГ. Повечето разстреляни поляци са били мъже на възраст над 16 години, обикновени хора - работници, селяни. НКВД не обявява присъдите пред семействата им и не съобщава къде са били погребани. А оцелелите по чудо са криели своята националност, престанали са да говорят на полски и са забранили и на децата си да говорят майчиния си език. Това е било чудовищно престъпление. Но \"полската операция\" просто е била скрита и забравена. Тя е неизвестна в Полша и до днес. За нея знаем само неколцина историци.  Каква е причината за това?  След 1956 година, когато беше развенчан култа към личността на Сталин, властите в Полската народна република за жертви бяха обявени само дейците на местната компартия, убити по времето на сталинизма, а самият сталинистки терор беше окачествен като \"период на грешки\". В Полша нямаше никаква информация за полските свещеници, които са били избити почти до един. Нито за хилядите избити поляци, много от които дори не се умеели да пишат. Те просто са нямали свой Солженицин или своя Ахматова, които да разкажат за престъпленията на сталинизма. В Полша има паметник на жертвите от Катин. Но няма такъв, който да почита паметта на жертвите на \"полската операция\", при която НКВД ликвидира много повечи поляци, отколкото в Катин. За тези престъпления не се говори и в учебниците. След Кръглата маса през 1989 година и идването на власт на опозицията, властите също неохотно се занимаваха с престъпленията на комунистическия режим. Защото много полски комунисти не само са издавали присъди за затвор на опозиционери, но и са участвали в репресиите по сталинско време.   Първите информации за \"полската операция\" са дело на Николай Иванов от Беларус, който през 1991 година издаде в Полша книга за съдбата на две автономни полски области в довоенния Съветски съюз. Но навремето Иванов не е имал достъп до секретни документи. През 1993 година сътрудникът на правозащитната организация \"Мемориал\" Никита Петров публикува доклади на НКВД, открити в архивите на Лубянка. Тези доклади изясняват целите на операцията срещу поляците и свидетелстват за нейните мащаби.      Доколко е актуална в Русия темата за сталинистките репресии?  Преди да ме изгонят от Русия, изнесох две лекции в бюрото на \"Мемориал\" и в Полския институт в Санкт Петербург. В навечерието на Втората световна война в Ленинград се живели около 50 000 поляци. Сталинистките репресии там са били особено мащабни. Американският изследовател Тери Мартин привежда следната статистика: през 1937 година НКВД разстрелва 31 пъти по-често лениградски поляци, отколкото руснаци и даже още по-често отколкото германци. Връзката на сталинистките престъпления с полската етническа група е силно изразена. Днешните руски власти не отричат времето на Големия терор.    Дори издигат кръстове на местата, където са били убивани хора. Не съм чувал нищо и за официална забрана за изследване или публикуване на материали за \"полската операция\". През септември във Варшава се проведе конференция за Големия терор, в която участваха и руски учени. Но в същото време трябва да кажа, че в Русия се завръща култа към личността на Сталин. Виждам много книги с името на Сталин на обложката, но по принцип думите \"престъпления\" и \"Голям терор\" не се споменават. Това показва, че се променят възприятията за тези събития и сега политиката се стреми да приглуши обсъждането на темата за отговорността за Големия терор. Още повече, че много представители на руската власт са били тясно свързани с тайните служби.    Полският институт за национална памет (IPN) обяви миналата година, че ще проведе наказателно разследване за \"полската опереция\". Какво означава това?    Следствието, което провежда Институтът има символичен характер и в исторически план се занимава със събирането на документи и свидетелства, които един ден да послужат за написването на истинската история на събитията. Подобни разследвания вече бяха проведени по отношение на Холокоста, разстрелите в Катин, военното положение в Полша през 1981 година и други събития. Но обвиненията на разследващите от IPN на практика нямат юридическа сила. Досега нито в Полша, нито в Русия престъпниците са изправяни дори пред символичен съд. Вместо това получаваха награди и пожизнени постове. А после ги погребваха в най-добрите парцели в гробищата.    Както например сталинисткият палач Василий Блохин, който лично е разстрелял между 10 и 15 000 души по време на Големия терор. През 1940 година той организира и разстрелите в Катин. Понастоящем в IPN се занимаваме с изследване на 20-те и 30-те години от миналия век. Заедно с колегите - историци подготвихме материал за полските средни училища за Големия терор и специалната операция на Сталин срещу поляците. Иска ни се тази трагедия да намери място в самосъзнанието на поляци и руснаци, макар и със закъснение. Мисля, че трябва да използваме шанса, защото все още можем да получим информации от последните останали живи свидетели на онова време.", "date": "2017.12.07", "title": "Тайните престъпления на НКВД срещу поляците"}
{"url": "http://www.classa.bg/%D1%81%D0%B2%D1%8F%D1%82/item/376019-%D1%81%D1%82%D1%80%D0%B0%D1%85-%D0%BB%D0%B8-%D0%B3%D0%BE-%D0%B5-%D0%BC%D0%BE%D0%BA-%D0%B4%D0%B0-%D0%B7%D0%B0%D1%85%D0%B0%D0%BF%D0%B5-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5", "text": "            Справедливо ли е решението на МОК или не? Факт, е че то представлява компромисно решение, което позволява на почти всички страни да опазят имиджа си. \"Чистите\" руски атлети ще могат да участват в Зимните олимпийски игри в Пьончан, а МОК показа, че държи здраво юздите в свои ръце. Посланието е ясно: Всеки, който се опитва да мами, ще бъде наказван. Фактът, че руснаците ще могат да участват в игрите под неутрален флаг е истински срам за гордата и гигантска империя. А това, че с паричната глоба от 15 милиона ще бъдат финансирани мерки за борба срещу допинга, се демонстрира, че МОК наистина желае да подкрепи честния спорт.   Същевременно олимпийските функционери се отказаха от пълното изключване на Русия от Зимните олимпийски игри. Това обаче е лош сигнал за онези спортисти, които са се придържали към правилата и са се опитвали по честен начин да печелят олимпийски медали между 2011 и 2015 година.   С особена сила това важи за онези, чиито успех е бил засенчен от напомпаните с допинг руснаци. Това са спортисти, които всъщност са били подло измамени. Малка утеха е изявлението на президента на МОК Томас Бах, който заяви, че съжалява за пропуснатите шансове на въпросните спортисти. Той каза още, че се надява решението на МОК да сложи точка на този „опустошителен епизод\" в историята на световното олимпийско движение. За съжаление обаче, този шанс беше пропуснат!   Едно по-сурово наказание – например пълното изключване на целия руски олимпийски отбор – щеше да е по-подходящо. Вместо това МОК налага едно предимно символично наказание – да не се свири руският национален химн и не се издига националният флаг на Русия. Гигантският допингов скандал на практика остава без сериозни последствия. И то, независимо че Русия е мамила всички по невиждан досега начин - с държавно направлявана допингова програма; независимо, че има предостатъчно уличаващи доказателства, които руските спортни функционери се правят, че не виждат; и независимо че редица национални антидопингови агенции призовават за пълното изключване на целия руски олимпийски отбор. Последствия всъщност има само за 25-та руски спортисти, на които бяха спрени състезателните права, както и за бившия министър на спорта Виталий Мутко, който беше окончателно изключен от олимпийското движение.   Ако Русия се откаже от бойкот на игрите и руски спортисти действително вземат участие на Олимпиадата в Южна Корея като неутрални състезатели, работата ще започне да намирисва на „сделка\" между МОК и руското правителство. Дали не е наивно да се смята, че единствено спортните аргументи са били тези, които предотвратиха пълното изключване на руснаците от Олимпиадата?     Повечето руски олигарси, които наливат милиони в спорта, управляват своите империи с благословията на Путин. Чрез финансовия си ангажимент някои от тях се издигнаха до високи постове в международните спортни федерации. Руският президент също залага на спорта и го използва като реклама за себе си и за своята страна. В този смисъл е разбираемо, че Томас Бах и МОК не искат окончателно да прережат всички мостове към един толкова влиятелен партньор и неговите доверени лица, защото биха могли да ги загубят завинаги.   През 2021 година Томас Бах ще кандидатства, за да бъде преизбран като шеф на МОК. Решението от Лозана, което е необичайно сурово на фона на досегашната практика в МОК, може да се окаже за него сериозна пречка. В крайна сметка Бах си има предостатъчно критици в самата Германия и едва ли би желал да си създава нови врагове в лицето на руснаците. А и кои ли страни биха се кандидатирали за домакини на бъдещи Олимпийски игри, ако наистина се стигне до окончателен разрив между МОК и Русия? Все пак МОК не може постоянно да дава домакинството на Китай.   Независимо от решението от Лозана, Томас Бах най-вероятно ще остане президент на МОК и след 2021 година. Никак не е изключено дори и това Русия да получи домакинството за някоя следваща Олимпиада.", "date": "2017.12.07", "title": "Страх ли го е МОК да захапе руснаците?"}
{"url": "http://www.classa.bg/%D1%81%D0%B2%D1%8F%D1%82/item/376020-%D0%B5%D1%80%D0%BB%D0%B5%D1%80-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0-%D1%81%D0%B8%D0%BC%D0%BF%D0%B0%D1%82%D0%B8%D1%8F-%D0%B8-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B7%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0", "text": "            Ерлер, който е бивш заместник-министър на външните работи, а в момента е специален пълномощник на германското правителство по отношенията с Русия, беше сред участниците на голямата конференция „България - 10 години в ЕС и в навечерието на своето европредседателство\", която се проведе в Берлин. С него като председател на Германо-българския форум разговаря Александър Андреев.   Г-н Ерлер, как ще се справи България с европредседателството от Ваша гледна точка?   Ерлер: България силно ще се ангажира. Страната вече се е подготвила и е поставила няколко акцента. Според мен, София ще придаде особена тежест на въпроса за Западните балкани, на политиката за тяхното интегриране и за разширяване на ЕС. В това отношение България има добри предпоставки: собствените ѝ двустранни отношения със съседите и партньорството в региона. В този смисъл всички останали приветстват факта, че се поставя тъкмо такъв акцент.   Но пред София има и други предизвикателства, например Брекзитът или бюджетът на ЕС...   Ерлер: Да. Това са едни изключително трудни времена за председателстване на ЕС. Вътре в ЕС има кризисна ситуация – не само заради Брекзита, но и заради солидарността по темата „бежанци\". Все още не сме преодолели изцяло икономическата и финансова криза от 2008 година. Непрекъснато се сблъскваме и с десния популизъм, който е насочен против ЕС. Имаме и един труден съсед в лицето на Турция – в това отношение България е в специална ситуация. Изброяването на предизвикателствата пред България като европредседател може да продължи: Каталуния, ако щете дори липсата на стабилно правителство в Германия. Това са все трудни предпоставки за България, но според мен, към страната съществува както симпатия, така и готовността тя да бъде подкрепена като приятел.   В българското правителство участват и националисти. Как, според Вас, ще бъдат приети те на европейския паркет? И как ще се справят като председатели на отделните съвети на министрите?   Ерлер: Според мен, общото очакване е, че ще има дисциплина, че тези господа от „Обединените патриоти\", в които са представени три различни партии, няма да вършат онези неща, които понякога вършат: изявления срещу малцинства, срещу роми и други подобни.Такова нещо би навредило на България, ако се случва и занапред. Надявам се, че усилията на премиера Бойко Борисов ще бъдат достатъчни за дисциплинирането на неговите колеги от коалицията.   Един на пръв поглед второстепенен въпрос са езиковите познания на българските министри. Министър Павлова казва, че заседанията на съветите ще се водят на български език с превод, но министрите ще имат и редица разговори в кулоарите – а там се изискват познания на чужди езици...   Ерлер: Бих казал, че това е по-скоро технически проблем. За хора, които не владеят езици, има преводачи. Вътре в ЕС има механизми, които облекчават пози проблем. Разбира се, съществуват и формати, където на практика се говори само на английски, преживявал съм го много пъти, но и при тези формати се намират решения – преводач „на ухо\", например. Тези неща изобщо не правят впечатление. Това е технически проблем, който няма да е мярка за успеха на българското   А какви, според Вас, са шансовете на България по време на това председателство?   Ерлер: България има една амбициозна цел: Шенген и еврото. Постигането ѝ няма да бъде лесно, понеже се иска голяма подкрепа. Но ако България наистина постигне успехи по своите три„К-та\" – кохезия, консенсус и конкуренция – тогава има шанс. Разбира се, ако и другите ѝ помогнат, ако Секретариатът на Съвета са ангажира (а той сигурно ще се ангажира), накрая може да излезе и положителен баланс.", "date": "2017.12.07", "title": "Ерлер: \"Към България има симпатия и готовност за подкрепа\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376021-7-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1732 г. е открита Кралската опера в Лондон.    През 1941 г. японският флот атакува Пърл Харбър, което е повод за официалното включване на САЩ във Втората световна война.    През 1972 г. е изстреляна последната лунна пилотирана мисия на \"Аполо\" - \"Аполо 17\". Докато напуска Земята, екипажът прави снимка, известна като Синьото топче.    През 1982 г. е извършена първата екзекуция чрез смъртоносна инжекция в Тексас, САЩ.    През 1988 г. земетресение с магнитуд 6,8 по скалата на Рихтер разтърсва Америка и убива близо 25 000 души. Ранените са 15 000, 400 000 души остават без дом.    През 1988 г. Ясер Арафат признава правото на Израел да съществува като държава.    През 1989 г. в София се създава коалицията Съюз на демократичните сили.    През 2006 г. 18 души загиват и 12 са ранени при една от най-големите пътни катастрофи в България - между градски автобус и ТИР край Бяла.      ", "date": "2017.12.07", "title": "7 декември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/376015-%D0%B1%D0%B8%D1%82%D0%BA%D0%BE%D0%B9%D0%BD-%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D1%81%D0%B2%D0%B5%D1%82%D0%B0-%D0%BD%D0%B0-%D0%BF%D0%B0%D1%80%D0%B8%D1%82%D0%B5", "text": "Кюлче от злато. Монета от метал. Банкнота от хартия. Банкова карта от пластмаса. Сами по себе си тези предмети нямат никаква стойност. Не стават за ядене или пиене, например. В същото време - не можете да оцелеете без тях.     Ако всяка валута е консенсусна илюзия, то биткойн е нещо като колективна психеделична халюцинация.   Концепцията за биткойн се появява през 2008 г. в статия, подписана с псевдонима \"Сатоши Накамото\". Пет години по-късно единица от криптовалутата струва 12 долара. Сега, в края на 2017 г., един биткойн се търгува за повече от 10 000 долара. Стойността му се увеличи два пъти само за последните два месеца.     Ако една традиционна национална валута поскъпне със 100% за осем седмици, това би тласнало държавата в адска дефлационна спирала.   Откакто съществуват парите, винаги са приемали една от двете форми: физически активи (например злато) или фиатни валути (хартиени или метални).     Възходът му през последните години се приемаше с изненада и пълно объркване. Балон ли е криптовалутата или е инвестиционна ценност? Изобщо валута ли е? И какъв е проблемът с традиционните пари?   За мнозина - проблемът е очевиден. Доларът, например, е безалтернативна единица, чието предлагане подлежи на строг контрол от централното правителство. Колкото повече долари се печатат - толкова по-голяма е опасността от обезценяването им.   Мечтата на феновете на кибервалутите е да се създаде напълно децентрализирана система за електронни разплащания, която да замени съществуващите централни банки. Повечето от идеите за този вид активи е, че страдат от един и същи недостатък - репродуцирането. Всичко, което съществува онлайн, може да бъде копирано - снимки, текст, документи.     Биткойнът се появи с обещание да реши този проблем чрез блокчейн технологията - онлайн архив, който записва и проверява всички разплащания, за да не се допусне купуването на две различни услуги с една и съща стойност. Блокчейнът криптира всички транзакции, което предоставя още едно предимство - анонимност. Особено ценно за всички онези, които не желаят властите да знаят за какво харчат парите си. Дори да ги харчат за престъпна дейност, остават защитени зад технологията.   Мрежата за разплащания се поддържа от \"копачи\" - децентрализирана група от хора с мощни компютри, които проверяват транзакциите и получават в замяна нови биткойни за услугата. Общият брой на биткойните е ограничен - вътрешно заложеният дефицит на валутата решава въпроса с инфлацията.   Блокчейн технологията има потенциал да преобразува цялата икономика. Представете си свят, в който всички активи, дарения, договори, застраховки, права за ползване и др. съществуват и се разменят в пълна безопасност само в онлайн пространството, вместо да се пазят в трезори и банкови сейфове. Засега обаче това остава само мираж.     Една транзакция с биткойн отнема около 10 минути, а цената му е толкова нестабилна, че може да поевтинее с хиляди долари за едно денонощие. Подобна ненадеждна валута не може да поеме тежестта на трансформативна технология като блокчейн.   Това води до очевидния въпрос: Ако биткойнът се проваля като масова пазарна валута, защо се превърна в толкова успешен инвестиционен инструмент? Теориите за рекордното поскъпване са много. В общи линии обаче могат да се ограничат до четири основни аргумента:     Досега фондовете за инвестиции проявяваха минимално внимание към развитието на продуктите, свързани с биткойн. Не на последно място - заради асоциирането на криптовалутата с черни пазари за търговия с оръжия, наркотици и други криминални дейности.   След като в края на 2013 г.  , няколко американски сенатори заговориха за биткойн като за легитимна финансова услуга. Така стойността му се утрои за един месец до 900 долара, а инвестиционните фондове изляха за една година около 400 милиона долара. Дори да няма масово приложение, биткойнът вече има легитимност и получава солидни инвестиции.     За първи път през ноември \"купувам биткойн\" изпревари \"купувам злато\" в онлайн-търсачките. Колкото по-висок интерес има към криптовалутата, толкова повече инвеститорите я разглеждат като модерен еквивалент на ценните метали. Също като златото, биткойнът е ограничен ресурс. Също като златото - репутацията му е по-голяма от реалната му стойност. Всяка седмица се търгуват биткойни на стойност от 34 милиарда долара, но това е по-малко от 1 процент от световния валутен пазар.     ICO или initial coin offering (\"първично предлагане на криптовалути\") е начинът, по който една компания може да привлече средства, без да се налага да продава дялове. Вместо да приема пари от борсата в замяна на активи (каквото по същество е IPO или \"първичното публично предлагане\"), ICO предлага дигитални средства, деноминирани под формата на нова криптовалута.   Някои смятат ICO за гениална схема, която заобикаля посредничеството на инвестиционните фондове. Други предупреждават, че това е лесен начин за ограбване на лековерни вложители, лапнали кукичката на треската за криптовалути. Само за една година обаче този пазар успя да привлече над 2 милиарда долара инвестиции към нови компании.   Как ICO манията захранва бума на биткойна? Някои анализатори смятат, че най-доходоносните ICO-та всъщност са задвижвани не само от доверието на вложителите, но и от биткойн-милионери, които искат да диверсифицират инвестициите си, без да се налага да плащат традиционните данъци при евентуалното кеширане в традиционни валути. На второ място - много ICO-инвеститори първо преобразуват наличните си средства в биткойн, преди да купят токени в нови криптовалути. Това превръща биткойна в резервна валута на крипто-икономиката - както доларът се възползва от статута си на световна обменна единица, която се приема навсякъде срещу местната валута.     Изглежда странно да наричаме една валута \"балон\", но поради липса на по-точна терминология това е единствената дума, която пасва.   Дори да приемем аргумента, че блокчейн технологията е перфектна, криптовалутата е новото злато, а биткойнът е доларът на ICO-пазара, никой не може да обясни как е възможно стойността на един продукт да се удвои за 6 седмици, без да има каквато и да било материална промяна в успеха или приложимостта му.   Обемът на транзакциите в биткойн се е увеличил с 32 пъти от 2012 г., а пазарната му цена е надута над 1000 пъти. Проучванията показват, че огромното мнозинство от притежателите на биткойни купуват или държат тези средства с една цел - да ги обменят за долари. А това превръща биткойнът в изключително лоша валута.     Ценовият бум на биткойна е абсурден, но от абсурдни ситуации могат да се родят великолепни неща. Много исторически открития са се случили благодарение на спукването на \"балони\", превръщайки основни технологични инструменти в нещо безполезно. Също както телеграфът, влакът или телефонът, блокчейн има потенциалът да се превърне в инфраструктура от критично важно значение за дигиталната икономика - дори на цената на фалита на биткойна.   Трите класически цели на парите са: да измерват състоянието, да пазят ценността си и да бъдат средство за размяна. Може ли биткойнът да отговори на всички тези критерии? Може би да, може би - не.   Възможно е някои криптовалути да останат само под формата на пазители на ценност - например като златото. Няма да можете да си купите кафе с тях, но ще можете да си купите къща. Други криптовалути могат да останат в обращение за по-дребни плащания.   На пръв поглед - събитията от последните седмици на биткойн-борсите са очевиден сигнал за истерия. От друга страна - няма как да прилагаме рационални модели, когато подобен пазар се коригира. Сигурно е, че бъдещето на парите ще промени из основи разбирането ни за валутата, за \"балоните\", за първичните предлагания и др.", "date": "2017.12.07", "title": "Биткойн истерията ще промени света на парите"}
{"url": "http://www.classa.bg/%D1%81%D0%B2%D1%8F%D1%82/item/376016-%D1%81%D1%82%D1%80%D0%B0%D0%BD%D0%B0%D1%82%D0%B0,-%D0%B2-%D0%BA%D0%BE%D1%8F%D1%82%D0%BE-%D1%81%D0%B5-%D0%B6%D0%B8%D0%B2%D0%B5%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B5-%D0%B2-%D1%81%D0%B2%D0%B5%D1%82%D0%B0", "text": "          На 6 декември 2017 се навършват точно 100 години от независимостта на Финландия. Страната е известна със своята природа, с гъстите си гори, тъмни зими и северни сияния; тя е дала на света сауната и като най-северният съсед на Русия сред страните от ЕС представлява свързващото звено между Изтока и Запада. Не е много ясно какво точно се има предвид с понятието \"активен неутралитет\", особено след като знаем, че Финландия е първата европейска страна, дала още през 1905 г. правото на жените да гласуват на избори. Но Финландия е и много повече от това.     Цели шест века днешна Финландия е била част от Шведската империя. И до днес шведският език е алтернативен официален език във Финландия, макар че от лингвистична гледна точка финландският е по-близък до унгарския език.   Руският цар Александър I, който разширява значително територията на Руската империя, присъединява към нея и Финландия. И тя остава в нейните предели малко повече от век. Октомврийската революция в Русия по време на Първата световна война проправя пътя към независимостта на Финландия: зараждащият се тогава Съветски съюз се съгласява да позволи на Финландия да напусне империята и признава нейния суверенитет само месец след прокламирането на независимостта.   Най-гъсто залесената страна в цяла Европа     Според пакта Молотов-Рибентроп от 1939 г. Финландия попада в съветската сфера на влияние. Когато обаче руснаците настояват Финландия да им предостави земя за военни бази за Червената армия, Финландия отказва. След което съветски войски нахлуват от Изток. В т.нар. \"Зимна война\" - през зимата на 1939-40 г. - Финландия губи свои територии на изток, но пък успява да нанесе тежки поражения на руснаците и те се съгласяват да сключат мир. След като Хитлер нарушава пакта Молотов-Рибентроп и през 1941 г. напада Съветския съюз, Финландия използва това за подновяване на войната с руснаците, като целта е да си възвърне изгубените източни територии.    По-късно обаче финландците воюват и срещу нацистка Германия - в т.нар. \"Лапландска война\" през 1944-45 г. те успяват да изтласкат германците от Северна Финландия, принуждавайки ги да се изтеглят към окупираната от тях Норвегия. Крайният резултат за Финландия от тези войни е, че страната губи територии и е принудена да плаща тежки репарации на Съветския съюз.   Негативният опит от всичките тези конфликти по време на Втората световна война може би обяснява поведението на Финландия в годините на Студената война, когато тя води политика на \"активен неутралитет\". Тя е известна още с линията Паасикиви-Кеконен, характеризираща се с това, че страната поддържа добри, равноотдалечени отношения и със Съветския съюз, и със Запада.   Финландските библиотеки са отворени за всички     След разпада на Съветския съюз Финландия поема курс към по-тясна интеграция с Европа: през 1995 г. тя се присъединява към ЕС, а по-късно влиза и в еврозоната. За разлика от балтийските държави обаче, Финландия не проявява интерес към членство и в НАТО.   Днес Финландия е просперираща, военно неутрална и развита демокрация в Северна Европа, оглавяваща или заемаща едно от челните места в редица световни класации, включително и много куриозни такива. Така например Финландия е страната с най-много сауни на глава от населението; в най-малка степен за нея важи оценката \"пропаднала държава\"; най-гъсто залесена е в цяла Европа; обявена е за втора сред страните, предлагащи най-добри условия за майките; във Финландия се провежда единственото по рода си световно първенство по свирене на въображаема китара; правителството ѝ е признато за най-малко корумпираното в света; а престижното списание \"Нюзуик\" обяви Финландия за \"най-добрата за живеене страна в света\".       Освен това финландците имат отлична образователна система. От години финландските ученици се представят отлично в теста Пиза, като са с най-добрите показатели по математика, четене и природни науки. Макар в момента Сингапур да оглавява тази класация, в Европа именно Финландия остава страната, която предлага най-добро училищно образование. Възможно е това да е свързано и с изключителната популярност на библиотеките: в страната с население от 5,5 милиона души всяка година се заемат по 68 милиона книги от библиотеките, които със закон се поддържат с обществени средства. В новата Централна библиотека в Хелзинки, която ще бъде завършена догодина, дотук са вложени близо 100 милиона евро. Освен това университетските библиотеки също могат да бъдат ползвани от всички без ограничения.   Във Финландия през зимата нощта е много тъмна, а през лятото денят - много дълъг. Финландците са любители на кофеина: средно те изпиват по 12 килограма кафе годишно - 10 пъти повече отколкото средно в света. Те са сред водещите нации в света и в консумацията на прясно мляко. Много хора смятат финландците за големи консуматори и на алкохол и бира, но по този показател те са по-скоро в златната среда.", "date": "2017.12.07", "title": "Страната, в която се живее най-добре в света"}
{"url": "http://www.classa.bg/%D1%81%D0%B2%D1%8F%D1%82/item/376017-%D0%B2%D0%BD%D0%B8%D0%BC%D0%B0%D0%BD%D0%B8%D0%B5,-%D0%B1%D0%BE%D0%BC%D0%B1%D0%B8-%D0%BF%D0%BE-%D0%BF%D0%BE%D1%89%D0%B0%D1%82%D0%B0", "text": "            Страхове преди Коледа     Няма как да проверяват всички колети   Отровата в бебешкото пюре   Една от най-честите заплахи   Много изнудвачи - малко откупи   Повечето изнудвачи биват заловени   С откупа на почивка в Испания   Внимание: дълбоко замразена пица и желирани мечета   Все повече изнудвачи в интернет   Следващият нападател са казва \"Петя\"   Един от най-известните изнудвачи в Германия   Изнудвачът става писател  ", "date": "2017.12.07", "title": "Внимание, бомби по пощата!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376010-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Може спокойно да започнете нова работа, както и да подпомогнете по-малко опитни колеги да приложат идеите си. Планирано пътуване в чужбина, трябва да отложите, но отдих сред природата ще мине перфектно. Възможни са малки проблеми в любовта. По-добре пазете мълчание и не отговаряйте на агресивните атаки на избраника си. Преди нещо да предприемете, трябва да помислите внимателно за положението си в обществото и сред приятелите. Днес ще ви бъде трудно да управлявате настроението си. Затова се въздържайте от комуникация с непознати. Вечерта, ще научите тайна, свързана с любимия човек. Не си правете прибързани заключения. Очаква ви победа над трудностите и машинациите на враговете. Това ще повлияе положително върху настроението и финансите ви От професионализмът ви, ще зависи успеха в работата. Ако обръщате по-малко внимание на критиките, то в скоро време, ще бъдете не само лидер в фирмата, но и богат човек. Трябва да бъдете силни и устойчиви, за да постигнете желанията си. В противен случай, за успех в работата, не може да става и въпрос. Не е препоръчително да философствате много в личния живот. Трябва да действате и да покажете на любимия, най-добрите си качества. Ако планирате пътуване, по-добре го отложете за следващия ден. Днес може сериозно да подкопаете репутацията си, ако твърде смело се изказвате за висшестоящите. По добре мълчете и останете в сянка, отколкото бурно да жестикулирате и възмущавате. В любовта всичко ще се развива отлично, ако не отидете твърде далеч в критиките към избраника си. Преди да започнете работа, е необходимо да регулирате отношенията с колегите. Особено, ако сте спорили по въпроси свързани с работата. Днес също е добре, да потърсите съмишленици в бизнеса, както и да направите всичко възможно, да реализирате печалба. Изразходвайте по-малко нервви за проблеми в личния живот. Може да се разочаровате от факта, че не всичко става, така както сте го замислили в работата си. В личния живот, може да възникне ревност, което да постави връзката с избраникът ви на друго ниво. Основното нещо е, да не показвате агресия и да избягвате конфликти. Всичко ще се нормализира, ако погледнете по различен начин на ситуацията.   В непосредственото ви обкръжение, могат да възникнат непредвидени обстоятелства. Това събитие, ще ви попречи да изпълните голяма част от работата си или да установите контакти с бизнес партньори. Ако взимате лекарства, бъдете с повишено внимание. Също се консултирайте с вашия лекар и не се занимавайте със самолечение.   Добър ден за кратка почивка и отдих сред природата. Ще са полезни активните спортове и закаляващите процедури. Избягвайте стресови ситуации, които сериозно вредят на психичното ви здраве. Във финансовата сфера, потърсете помощ от роднини. Ако с всичко което се занимавате влагате здрав разум и трезв анализ, няма да чакате дълго успехът. Ще може дори да реализирате тези планове, които доскоро сте мислили за неизпълними. Ако обстоятелствата в личния ви живот не се развиват така както искате, не трябва да се изнервяте и самообвинявате. Слушайте интуицията си, за да не правите грешки в любовта и работата. Вашето здраве зависи изцяло от емоционалното ви състояние, така че избягвайте стрес и конфликти. Напредъкът във финансовата област, е проблематичен, така че, ще е необходимо да си намерите втора работа. Вечерта е подходяща за отдих и разходка в парка. Не трябва да участвате в събития, организирани на политическа основа. Денят е сложен в морален план, така че не предприемайте действия. За необвързаните е възможно среща с втората половинка, ако те сами не се противопоставят на нови запознанства. Финансовите авантюри, ще доведат до загуби.", "date": "2017.12.07", "title": "Дневен хороскоп 7 декември"}
{"url": "http://www.classa.bg/%D1%81%D0%B2%D1%8F%D1%82/item/376011-%D0%BE%D1%81%D1%83%D0%B5%D1%82%D0%B8%D1%85%D0%B0-%D0%BF%D0%BB%D0%B0%D0%BD-%D0%B7%D0%B0-%D0%B0%D1%82%D0%B5%D0%BD%D1%82%D0%B0%D1%82-%D1%81%D1%80%D0%B5%D1%89%D1%83-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9", "text": "Британската полиция е разкрила план за убийството на премиера Тереза Мей, съобщава “Гардиън”, цитиран от news.bg. Двама души, на 20 и 21 години, са били задържани по случая. Според разследващи, те са работили по терористичен акт с цел убийството на Мей.     Арестите са резултат от съвместна операция на МИ5 и полицията. Те са били извършени на 28 ноември. Това е деветият разкрит план за терористичен акт във Великобритания от март насам.", "date": "2017.12.07", "title": "Осуетиха план за атентат срещу Тереза Мей"}
{"url": "http://www.classa.bg/%D1%81%D0%B2%D1%8F%D1%82/item/376012-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC", "text": "Президентът на САЩ Доналд Тръмп днес ще признае официално Йерусалим за столица на Израел и ще нареди на Държавния департамент да започне процес на дислоциране на американското посолство от Тел Авив в Йерусалим, предава CNN, като се позова на високопоставени източници от Белия дом.     Решението, което бе приветствано от поддръжниците на президента и от израелското правителство, среща критики в региона. Във вторник арабските партньори на САЩ предупредиха Тръмп, че това ще подкопае стабилността в региона и постави в безизходно положение мирния процес между Израел и палестинците.   Изявлението на Тръмп е планирано за сряда в 13.00 часа местно време. В него той ще „признае реалността”, че Йерусалим отдавна е седалище на израелското правителство, казаха източници от Белия дом. Те подчертават, че решението няма да повлияе по никакъв начин границите на бъдещите израелска и палестинска държави.   Конституцията на Израел казва, че Йерусалим е столицата на държавата. Градът обаче е свещен за палестинците, също обявен за столица и от Палестина, заради което признатата от международната общност столица на Израел е Тел Авив, където се намират и всички посолства и представителства на други държави.", "date": "2017.12.07", "title": "Тръмп признава Йерусалим"}
{"url": "http://www.classa.bg/%D1%81%D0%B2%D1%8F%D1%82/item/376013-%D1%89%D0%B5-%D0%B2%D0%BB%D1%8F%D0%B7%D0%B0%D1%82-%D0%BB%D0%B8-%D1%81%D0%BE%D1%86%D0%B8%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%BE%D1%82%D0%BD%D0%BE%D0%B2%D0%BE-%D0%BF%D0%BE%D0%B4-%D1%81%D1%8F%D0%BD%D0%BA%D0%B0%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB", "text": "Да си в опозиция според бивш лидер на левоцентристката Германска социалдемократическа партия (ГСДП) е “скапана работа”.   Думите на Франц Мюнтерферинг може да се окажат полезни за лидера на ГСДП Мартин Шулц, когато той се изправи пред една неспокойна партийна конференция тази седмица, за да се опита да убеди социалдемократите да рискуват да потиснат идентичността на своята партия под доминацията на консерваторите на Ангела Меркел и да подкрепят преговори за съставяне на ново правителство, оглавявано от Меркел.     Освен че трябва да решат дали да започнат следващата седмица преговори с Меркел за евентуално повторение на сегашната коалиция на ГСДП с Меркел, членовете на партията също така ще гласуват по въпроса за партийното лидерство на Шулц.   Съюзяването с Меркел като по-малък партньор в оглавявана от нея коалиция обаче е въпрос, с който ГСДП се бори почти на всички избори, откакто тя стана канцлер за първи път през 2005 г.   След като през 2009 г. Меркел сформира коалиция с подкрепящите бизнеса свободни демократи, която управляваше четири години, ГСДП пак се бореше с идеята за отново да се обвърже с нея през 2013 г., когато канцлерката беше на върха на политическата си власт.   Партията спечели едва 25,7 процента от гласовете на изборите през 2013 г. Това беше вторият й най-лош резултат от края на Втората световна война след поражението с 23 процента, което претърпя през 2009 г. след първите си четири години като по-малък партньор в оглавявана от Меркел коалиция.   Този път обаче много членове на ГСДП са твърдо против нов съюз с Меркел, след като гласовете за партията паднаха до едва 20,5 процента на националните избори през септември. Вместо това те настояват ГСДП да се върне в опозиция, за да си даде време да се прегрупира и да разработи нов политически курс.   61-годишният Шулц, който е бивш председател на Европейския парламент, преминава през големи сътресения, откакто бе номиниран за лидер на ГСДП и кандидат на партията, който да оглави кампанията й за изместване на Меркел при надпреварата за изборите през септември тази година.   Членовете на ГСДП ликуваха, когато номинацията на Шулц доведе до рязко увеличаване на подкрепата за партията в социологическите проучвания, като се има предвид, че той бе ново лице на политическа сцена, пълна със стари играчи. Това, че Шулц получи подкрепа от 100 процента от гласовете при избора на партиен лидер през март, беше показател какви надежди хранеше ГСДП, че той може да сложи край на 12-годишното управление на Меркел.   Но тогава “влакът на Шулц”, както медиите нарекоха кампанията на лидера на ГСДП за канцлерския пост, изглежда, вече губеше мощност, след като подкрепата за партията намаля и се появиха признаци за изборната катастрофа, която предстоеше на 24 септември.   За съжаление, това също така казва нещо за лидерството на Шулц - че до слабото представяне на ГСДП на изборите през септември се стигна, въпреки че партията успя да прокара някои от ключовите си политики, включително минимална работна заплата и план за ранно пенсиониране, по време на участието си в коалицията на Меркел.   Сега редовите членове на ГСДП са на път да гласуват на конгреса тази седмица за представянето на Шулц като партиен лидер, след като той доведе социалдемократите до травмата на изборите през септември, а после бе принуден да направи неловко отстъпление по въпроса за съставянето на нов съюз с Меркел.   След като в изборната нощ твърдо отхвърли възможността за ново присъединяване към правителство на Меркел, Шулц бе принуден да отстъпи под натиска на някои кръгове в неговата партия, а също на германския президент Франк-Валтер Щайнмайер, и тези седмица да подкрепи нови преговори с канцлерката.", "date": "2017.12.07", "title": "Ще влязат ли социалдемократите отново под сянката на Меркел?"}
{"url": "http://www.classa.bg/%D1%81%D0%B2%D1%8F%D1%82/item/376014-%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D1%81%D1%8A%D1%81-%D0%B7%D0%BB%D0%B0%D1%82%D0%BD%D0%BE%D1%82%D0%BE-%D0%BF%D1%80%D0%B0%D0%B7%D0%BD%D0%BE-%D0%BB%D0%B5%D1%82%D0%B8%D1%89%D0%B5-%D0%BD%D0%B0-%D0%B1%D0%B5%D1%80%D0%BB%D0%B8%D0%BD", "text": "Всички погледи бяха насочени към Берлин: Светът на авиацията нямаше търпение да види голямото откриване на летище „Вили Бранд\", насрочено за лятото на 2012.     Хиляди доброволци провеждаха репетиции в продължение на седмици преди големия ден. Медиите се подготвяха да отразяват денонощно събитието, сред гостите се очакваше да бъдат германският канцлер Ангела Меркел и много други ВИП личности.     Lufthansa дори планираха да докарат един от новите си Airbus A380 за първи полет до Франкфурт. Тогава обаче се случи неочакваното - откриването на новата архитектурна перла на Германия беше отложено в последния момент. Причината: \"технически проблеми.\"     Оттогава минаха шест години, летището все така си остава затворено. Нито един редовен търговски полет не е използвал свръхмодерния терминал, нито е обявена официално дата за откриването му.     Строителството на летище Берлин Бранденбург продължава да бъде пълно фиаско. Още по-поразителното е, че това се случва в страна като Германия - известна с инженерните си постижения.     По това време Берлин разполагаше с три активни летища: „Тегел\", „Шьонефелд\" и „Темпелхоф\". И трите са наследство от тежката история на града през ХХ век, строени между 1923 и 1948 г. Възрастта им все повече започваше да бие на очи, ограниченията им в епоха на драстичен ръст на въздушния трафик - също.   Най-старото берлинско летище \"Темпелхоф\" беше закрито през 2008 г. въпреки впечатляващата му архитектура и историческа значимост. Бившето източноберлинско летище \"Шьонефелд\" се превърна в любим хъб на нискобюджетните авиокомпании, а \"Тегел\", де факто остана основното международно летище на града.   Развивани в годините на Студената война, нито едно от двете не е особено подготвено да поеме растящия пътнически поток. В резултат на това възникна идеята да се построи ново летище на празен терен непосредствено до \"Шьонефелд\", а след откриването му другите две летища да бъдат затворени.     Твърди се, че основният виновник за провала на летището е грешният проект на системата за противопожарна защита. Системата се оказва изключително сложна. Според проекта в случай на пожар пушекът трябва да се изпомпва надолу, под сградата на терминала, вместо нагоре през тавана чрез естественото движение на горещия въздух, както е нормалната практика.   Това обаче не беше единственият проблем. С течение на времето бяха открити и много други проблеми - прегряване на окабеляването, твърде къси ескалатори, сериозни структурни дефекти в таваните, плюс още цял куп други недостатъци.   В крайна сметка беше установено, че при строителството не са спазени изискванията на регулаторните органи. С други думи: много елементи от сградата ще трябва да се построят отново, от нулата.   Техническите проблеми сякаш не бяха достатъчни. Проектът бе забъркан в корупционни обвинения и съдебни спорове около финансирането му.     Тъй като проектът зависи от властите в две отделни германски провинции - Берлин и Бранденбург - летището се превърна в терен за борба между политици на всички нива.   В нито един етап от реализирането му няма централен мениджърски екип, който да контролира и ръководи проекта като едно цяло. Това създава среда, в която никой вече не знае каква е реалната ситуация. Неяснотите около строителството водят дотам, че въпросът за новата дата на откриването тъне в пълна мистерия.   Забавилото се откриване на новото летище създаде цял куп нови проблеми за германските власти, най-вече по отношение на бъдещето на \"Тегел\", което продължава да функционира като основен международен хъб на Берлин.     Първоначалният план предвиждаше на негово място да има разнообразни проекти, включително иновационен бизнес-парк. Това решение обаче сега е под въпрос - на 24 септември се местен референдум, на който жителите гласуваха летището да продължи да функционира пълноценно.   Дали Берлин някога ще стане основен център на въздушен транспорт, каквито амбиции има?   Въпреки че градът се е превърнал в магнит за всевъзможни технологични и творчески индустрии, той остава единствената европейска столица, която е по-бедна от останалата част от страната.   Нараства търсенето на въздушен транспорт, но то е основно за превоз от точка до точка, предимно предоставян от нискобюджетни авиокомпании като Easyjet и Ryanair. Перспективите за по-високодоходен транспорт на големи разстояния остават скромни.   Фалитът на Air Berlin е несъмнена спънка, въпреки че Lufthansa се намеси и частично запълни отворилата се ниша. Проблемът на Берлин всъщност е от структурен характер.     Основно препятствие е, че покупателната способност на населението на Берлин все още е сравнително ниска. Местният пазар за бизнес-пътувания е много малък, особено за полети на големи разстояния, няма авиокомпания, която да си позволи да превърне идеята „Берлин като мега-хъб\" в жизнеспособен проект.   Бранденбургското летище може и да не отвори врати преди 2021 г., според данни на „Тагесшпигел\". Наскоро приключила инспекция откри цял набор от нерешени проблеми.   И все пак остава надеждата, че новото летище ще е готово сравнително „навреме\", за да се възползва от новата вълна нискобюджетни превозвачи на дълги разстояния, които се появяват в момента. Така Берлин може да успее да оформи собствена пазарна ниша.", "date": "2017.12.07", "title": "Мистерията със \"златното\" празно летище на Берлин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376009-%D0%B6%D0%B5%D0%BD%D0%B0-%D1%83%D0%B1%D0%B8-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0", "text": "Бременната и млада 18-годишна бразилка Габриел Барселуш Силва от град Уберландия била в осмия месец от своята бременност. Ден преди ужасната си смърт тя публикува снимка на корема си в социални мрежи с думите \"Аз съм най-щастливата жена в света\". Тази история шокира не само жителите на Уберландия, където стана зловещото убийство, но и цяла Бразилия, пише \"Дейли Мейл\". От деня, в който младата студентка от селскостопанския университет научила за бременността си, тя не можела да се нарадва на щастието си.      \"Преди няколко месеца получих благословия от Господа: ще имам бебе. Отначало бях притеснена, но сега знам, че съм най-щастливата жена в света. В корема ми е моята дъщеря, останаха само няколко месеца до появата й!\", пише Габриел в социалната мрежа. Ежемесечно Габриел споделяла снимка с полуголия си корем във \"Фейсбук\" и споделяла с абонатите си своето щастие.      \"Всеки ден виждам, че ставаш все по-голямо във вътрешността на своята майка. Как те обичам, мое бебенце! Аз вече те обичам, въпреки че не съм виждала лицето ти!\", споделя убитата студентка. На осмия месец от бременността си, в деня преди смъртта си, тя публикува фотография с видимо заоблен корем и написала думите, които ще останат последни на страницата й в социалната мрежа - \"Аз съм най-щастливата жена на света!\"      За нещастие, от няколко месеца нейната 38-годишна съседка й завиждала за щастието й. Наскоро тя имала спонтанен аборт и 34-годишният й приятел я заплашил, че ще си тръгне, ако нямат заедно дете. Завистницата срещнала Габриел на улицата и я поздравила за бременността, но веднага след това й дошла в ума свети ужасна идея. Тя се прибрала у дома, пуснала компютъра си и гледала видео уроци как се прави цезарово сечение. Няколко месеца по-късно съседката изчакала Габриел да си тръгне от университета и й предложила да й даде някои детски вещи.      Габриел не успяла да отгатне истинските намерения на жената. В къщи злодейката добавила силно сънотворно към освежаващата уж напитка на студентката. Когато Габриел заспала, завистницата изрязала и измъкнала бебето от корема й. Малко по-късно тя удушила Габриел, скрила тялото й в килим и го скрила в мазето. За да скрие следите от престъплението, жената се обадила на спешна помощ и съобщила, че раждането й е започнало преждевременно и детето се е родило на улицата. В болницата лекарите прегледали \"родилката\", веднага осъзнали, че това е измама и се обадили в полицията.      Убийцата си признала за жестокото престъпление, а полицаите се добрали до трупа на истинската майка, на която се натъкнал случайно 14-годишен тийнейджър. Удивително, но момичето, насилствено изрязано от корема на майка си, оцеляло и сега е в специален инкубатор в болница за сираци.    ", "date": "2017.12.07", "title": "Жена уби бременна студентка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376008-%D0%BF%D1%80%D0%B5%D0%B1%D0%B8%D1%85%D0%B0-%D0%B3%D0%BE%D1%82%D0%B2%D0%B0%D1%87%D0%B0-%D0%BD%D0%B0-%D0%B3%D0%B0%D0%BB%D0%B0", "text": "Популярният готвач на Гала в „На кафе\" е бил пребит пред дома си, пише „ШОУ\". Шест човека дегизирани с маски нападнали Ивайло, а причините за агресията остават неизвестни. Това обяснява и липсата на готвача и рубриката му в последите няколко предавания на Гала. „Това, което му се случи е безумно.      Иво не е конфликтна личност, за да предизвика такава реакция към себе си от някого. Не дължи пари\", коментират хора от близкото му обкръжение.    При нападението не са му взети никакви лични вещи, но му е потрошена колата. Инцидентът с Ивайло Димитров не е бил никак лек, тъй като малко след него се е наложило да му бъде спешна операция. Бил му счупен и носът. Към момента Ивайло се възстановява и скоро се очаква да заеме мястото си в „На кафе\".", "date": "2017.12.07", "title": "Пребиха готвача на Гала"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376006-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D1%81%D0%B5-%D1%81%D0%BD%D0%B8%D0%BC%D0%B0-%D1%81", "text": "Канадската порнозвезда Мерседес Грабовски, известна под псевдонима Август Еймс (August Ames), се е самоубила на 23 години, съобщава Hollywood Life.    Приятели на порноактрисата са разказали пред изданието, че тя е била подложена на тормоз в мрежата след като отказва да се снима в сцена с актьор, участващ в хомосексуални филми за възрастни. Август Еймс веднага била обвинена в хомофобия, но тя отвърнала като напомнила, че се е снимала и в порнофилми с лесбийки.      Също така Грабовски посочила, че много момичета в порнобизнеса се опитват да избегнат контактите с мъже актьори, които участват във филми за възрастни със сцени на еднополова любов.      Съпругът на Грабовски потвърдил смъртта на актрисата, пише \"Сън\". През четиригодишната си кариера тя успява да се снима в повече от 270 филма, като печели няколко награди на AVN Awards, връчвани за постижения в създаването на порнофилми.      ", "date": "2017.12.07", "title": "Порнозвезда отказа да се снима с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376007-%D0%BD%D0%B0%D0%B9-%D0%BD%D0%BE%D0%B2%D0%B0%D1%82%D0%B0-%D0%BA%D0%BE%D0%BB%D0%B5%D0%B4%D0%BD%D0%B0-%D1%81%D0%B5%D0%BA%D1%81%D0%B8-%D0%BC%D0%BE%D0%B4%D0%B0", "text": "Тази нова мода в интернет е свързана със старите коледни пуловери и дрехи, които всеки притежава и е натрупал през годините. Трендът в същото време е и доста дързък и провокативен, защото е свързан с разголване на интимна част от тялото, разбира се по един артистичен начин.    Става въпрос за това, че старите дрехи се променят по начин, по който да привлекат вниманието и да предизвикат фурор, а именно изрязва се частта около едната гърда като тя се разголва изцяло, но се декорира и тя изглежда като коледния елен Рудолф, пише \"Дейли Мейл\". Някои възхитени потребители в мрежата вече побързаха да нарекат тази коледна секси мода - \"еленска гърда\".      Много от участниците в тази мода споделиха смело свои снимки в мрежата като всяка от дамите беше декорирала гърдата си по свое индивидуално желание и всяка иска да изглежда се различава от другите. Любопитното е, че мъжете също се включиха в новия тренд.            ", "date": "2017.12.07", "title": "Най-новата коледна секси мода"}
