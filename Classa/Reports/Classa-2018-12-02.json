{"url": "http://www.classa.bg/%D1%81%D0%B2%D1%8F%D1%82/item/390075-%D1%81%D0%B0%D1%89,-%D0%BC%D0%B5%D0%BA%D1%81%D0%B8%D0%BA%D0%BE-%D0%B8-%D0%BA%D0%B0%D0%BD%D0%B0%D0%B4%D0%B0-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D0%BD%D0%BE%D0%B2%D0%BE-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5,-%D0%BA%D0%BE%D0%B5%D1%82%D0%BE-%D0%B7%D0%B0%D0%BC%D0%B5%D0%BD%D1%8F-%D0%BD%D0%B0%D1%84%D1%82%D0%B0", "text": "Президентите Доналд Тръмп, Енрике Пеня Нието и Джъстин Трюдо, парафираха в петък договора между САЩ и Канада Мексико (T-MEC), който ще замени Северноамериканското споразумение за свободна търговия (НАФТА).   Тримата лидери, които се намират в Буенос Айрес, Аржентина, за срещата на върха на Г-20, подписаха документа след повече от година преговори. Експерти смятат, че ползите от тази нова версия на NAFTA ще бъдат ограничени, тъй като основна структура не се променя, както и ролята на САЩ.   \"Това е споразумение, което в основата си не се е променило значително и може би най-важното е промяната на името, което е едно от постиженията, искани от Доналд Тръмп, за да се каже, че той се е освободил от НАФТА\" заяви Сесилия Нахон, икономист и екс-посланик на Аржентина в САЩ между 2013 г. и 2015 г.   Нахон подчерта, че промените в търговското споразумение, са в полза на най-вече за САЩ и големите корпорации.   \"Ако погледнете добре, промените са най-благоприятните за САЩ, т е Мексико и Канада трябваше да направят някои отстъпки, облагодетелстващи американските корпорации, за да се запази същността и срокът на споразумението\", каза експертката.   Президентът на САЩ, Доналд Тръмп се похвали със сключване на договора, като в туит го нарече \"най-важното за неговата страна в историята на човечеството\". В същото време, правителството на Мексико изтъкна, че с подписването, „трите народа модернизираха НАФТА, дадоха сигурност на търговията и инвестициите, което прави регионалната търговия всеобхватна и отговорна.\" От своя страна канадското правителство подчерта \"интензивната година на преговори\" за постигането на това търговско споразумение.   Подписването на T-MEC затваря фазата на преговори, като отстъпва пътя на етапа на законодателното одобрение, в съответствие със съответните вътрешни процеси на всяка от страните. Законодателите на всяка от страните трябва да ратифицират това споразумение през първите осем месеца на 2019 г., така че то да влезе в сила от 1 януари 2020 г.   T-MEC се очаква да бъде валиден за 16 години, с периодични прегледи на всеки шест години. След като периодът бъде завършен, може да бъде подновено за същия период.   САЩ, Канада и Мексико представляват 28% от брутния вътрешен продукт (БВП) на света, според мексиканското министерство на икономиката.", "date": "2018.12.02", "title": "САЩ, Мексико и Канада подписаха ново търговско споразумение, което заменя НАФТА"}
{"url": "http://www.classa.bg/%D1%81%D0%B2%D1%8F%D1%82/item/390076-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D1%81%D1%80%D0%B5%D1%89%D0%B0-%D0%BC%D0%B5%D0%B6%D0%B4%D1%83-%D0%BC%D0%B0%D0%BA%D1%80%D0%B8-%D0%B8-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B3-20", "text": "Пристигането на Мей в Аржентина за Срещата на върха на Г-20 отбелязва началото на нова двустранна връзка между страните. Президентът на Аржентина, Маурисио Макри, проведе среща с главата на британската държава, Тереза Мей, в рамките на Г-20, която превърна лидера на Консервативната партия и министър-председател на Обединеното кралство, в първата, която пристига в страната, след войната между двата народа през 1982 г., известна като \"Фолклендската война\". Въпросът за суверенитета над архипелага винаги е бил в дневния ред на правителствата на Аржентина. Макри, през 2016 г., в рамките на редовните заседания на Общото събрание на Организацията на обединените нации (ООН) в Ню Йорк, заяви, че \"претенциите на Аржентина за суверенитет над Малвинските острови са постоянни и не подлежат на обсъждане\".   Ангел Тейо, специалист по международни отношения и бивш заместник-шеф на Министерството на отбраната на Аржентина (1999-2001), обясни, че сближаването между Макри и Мей е положително, въпреки че въпросът за суверенитета засега е далеч от обсъждане.   \"Мисля, че е Мей има твърда и стратегическа политика за поддържане на островите под британската корона, както исторически са правили консерваторите. Джереми Корбин, лидер на лейбъристите, постави темата на дискусия и Макри не е в състояние да се дистанцира от Англия, когато се нуждае от чуждестранни инвестиции\", каза специалистът.   Въпреки това, Тейо вярва, че Буенос Айрес \"може да изисква повече от Мей\" по отношение на търговските споразумения за Малвините: \"Петролът, военните бази и търговските неразрешени проблеми, са чувствителните теми за Аржентина, които Обединеното кралство експлоатира много добре. \"", "date": "2018.12.02", "title": "Историческа среща между Макри и Тереза Мей по време на Г-20"}
{"url": "http://www.classa.bg/%D1%81%D0%B2%D1%8F%D1%82/item/390077-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD-%D0%B4%D0%BE%D1%80%D0%B8-%D0%BD%D0%B5-%D1%81%D0%B5-%D1%80%D1%8A%D0%BA%D1%83%D0%B2%D0%B0%D1%85%D0%B0-%D0%BD%D0%B0-%D0%B3-20", "text": "Президентът на САЩ, Доналд Тръмп и руския му колега Владимир Путин, се игнорираха взаимно и избягнаха ръкуването през време кратката среща споделена с други лидери на срещата на върха на Г-20, която се проведе този петък и събота в Буенос Айрес (Аржентина), информира Ройтерс.   Путин и Тръмп не са се поздравили и не са говорили - поне на публично място – на Г-20. Фотоапаратите на фотожурналистите заловиха изражението на лицето на руския президент - една малка усмивка, когато Тръмп мина покрай него към мястото за официалната снимка от срещата на върха.   След като направиха задължителната снимка, Тръмп и Путин разговаряха с други лидери. Путин, например, поздрави приятелски престолонаследника на Саудитска Арабия, Мохамед бин Салман, с когото размениха реплики, докато се усмихваха.   В четвъртък Тръмп обяви, че отменя двустранната среща с Путин, насрочена за провеждане в Аржентина по време на Г-20, поради факта, че Русия не е освободила украинските моряци и кораби, след неотдавнашната конфронтация в пролива Керч. Въпреки това, обитателят на Белия дом заяви в петък, че очаква да се срещне с руския президент скоро.", "date": "2018.12.02", "title": "Тръмп и Путин дори не се ръкуваха на Г-20"}
{"url": "http://www.classa.bg/%D1%81%D0%B2%D1%8F%D1%82/item/390078-%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D0%B8%D0%BD%D0%B4%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D1%80%D0%B5%D0%B4%D0%BE%D0%B2%D0%BD%D0%B8-%D1%81%D1%80%D0%B5%D1%89%D0%B8-%D0%B2%D1%8A%D0%B2-%D1%84%D0%BE%D1%80%D0%BC%D0%B0%D1%82-%D1%80%D0%B8%D0%BA", "text": "Президентът на Русия Владимир Путин предложи да се провеждат редовни срещи в близко бъдеще във формата на Русия-Индия-Китай (RIC). Това стана по време на среща с китайския президент, Си Дзинпин и индийския министър-председател, Нарендра Моди, в рамките на срещата на върха на Г-20 в Аржентина.   Руският лидер подчерта, съществуващото \"дълго приятелство\" между трите страни, което се основава \"на принципите на добросъседство, равенство и взаимно уважение.\"   Той припомни, че преди 12 години бе последният път, когато тези народи проведоха тристранно договаряне, което бе \"наистина продуктивно\" като един от неговите плодове бе създаването на партньорството БРИКС.   \"Ние вярваме, че форматът РИК има големи перспективи, както и че сътрудничеството в рамките на \"тройката\" може да бъде ефективно допълнение на координацията на нашите страни на двустранна основа и чрез БРИКС\", каза Путин.   Наред с другите аспекти, руският президент подчерта значението на сътрудничеството по \"ключови въпроси на развитието на икономическата програма, за защита принципите на лоялната конкуренция в търговията и световните финанси и насърчаване създаването на система за по-отворени международни икономически отношения, свободни от протекционизъм и ограничения по политически причини\".   Индийският премиер Нарендра Моди подкрепи предложението на руския президент. \"Необходимо е тримата да се събираме и да си взаимодействаме по-често\", каза той. Светът, каза той, преживява период на сериозна промяна и нестабилност, заради протекционистките политики и санкции, които се прилагат извън мандата на ООН.   Като цяло, Моди подчерта четири области, в които страните РИК трябва да работят: регионална и глобална стабилност, икономически просперитет, споделяне на опит в области от взаимен интерес и сътрудничество в отговор на възникващите предизвикателства.   От своя страна китайският лидер каза, че трите страни имат \"специална отговорност\" по отношение на бъдещето на региона и света като цяло.   \"Сега светът е изправен пред нови рискове и предизвикателства, така че цялостното развитие и по-тясно сътрудничество между нашите три страни в този контекст, е все по-важно за да се гарантира глобалната стабилност и предвидимост\", каза Си.", "date": "2018.12.02", "title": "Путин предложи на Индия и Китай редовни срещи \"във формат РИК\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390079-%D1%83%D1%87%D0%B5%D0%BD%D0%B8%D1%87%D0%BA%D0%B0-%D0%BE%D1%82-%D0%B1%D1%83%D1%80%D0%B3%D0%B0%D1%81-%D1%81%D0%B5-%D0%BE%D0%BA%D0%B8%D1%87%D0%B8-%D1%81-%D1%82%D0%B8%D1%82%D0%BB%D0%B0%D1%82%D0%B0-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Името на \"Мис България\" 2018 е Теодора Мудева. Тя е на 18 години и е родена в Бургас. Теодора спечели още 5 специални награди на конкурса, съобщава \"Монитор\".      Хубавицата ще представи България на \"Мис Планет\" в Тайланд.      През лятото възпитаничката на Английската гимназия се окичи и с титлата \"Кралица на Бургас\". Короната на \"Мис България\" бе връчена от миналогодишната победителка Тамара Георгиева, която се появи в пищна дълга рокля. По червения килим тя премина с майката на приятеля си - Катя Роуз.      Подгласничка на Теодора стана 18-годишната Симона Гамовска от Ловеч. На трето място се класира Михаела Йорданова от Варна. Тя получи короната си от \"Мис България\" 1999 Елена Ангелова.      Темата на тазгодишния конкурс беше \"Красотите на България\", затова 18-те претендентки откриха вечерта с дефиле в народни носии. След това ги видяхме по бански и в ефирни вечерни рокли.", "date": "2018.12.02", "title": "Ученичка от Бургас се окичи с титлата \"Мис България\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390070-%D0%BD%D0%B8%D0%BD%D0%BE%D0%B2%D0%B0-%D0%BF%D0%BE%D0%B2%D0%B5%D0%B6%D0%B4%D0%B0-%D0%B1%D1%81%D0%BF-%D0%BA%D1%8A%D0%BC-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D0%BD%D0%B0-%D0%B2%D0%BB%D0%B0%D1%81%D1%82-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%B7%D0%B0%D0%B3%D1%83%D0%B1%D0%B5%D0%BD-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "  \"Никакви лъжи и обещания, които знаем, че след избори не можем да изпълним\", предупреди тя червените. И ги призова \"с енергия и самочувствие да отидем на този конгрес, да кажем ясно - какво, кога и как\" ще правим. След конгреса през януари БСП да се готви за предсрочни избори, заяви пред столичните социалисти лидерът на партията Корнелия Нинова, която участва в градската конференция на организацията, съобщава Канал 3. На форума бе приета \"Визия за България\", макар и с бележки и редакции, които БСП-София постави на вниманието на НС на БСП.     \"Тази визия трябва да придобие вид на конкретна порграма, но с ясното съзнание, че поемаме ангажименти, които можем да изпълним\", каза в словото си Нинова. \" Никакви лъжи и обещания, които знаем, че след избори не можем да изпълним\", предупреди тя червените.  И ги призова \"с енергия и самочувствие да отидем на този конгрес, да кажем ясно - какво, кога и как\" ще правим.  \"И тръгваме на избори, които смятам, че ще бъдат предсрочни. Не само смятам, необходими са, всеки ден на това управление е път надолу и влошаване на състоянието на българския народ\",  подчерта Нинова. \"Предсрочни избори и победа на БСП, в която вярвам\", завърши тя изказването си. Нинова повтори тезата си за промяна на модела на управление, който сега бил авторитарен.  Нинова настоя да се върне държавността и спазването на Конституцията. Социалистите ще търсят бъдещите партньори само въз основата на политики, а не на аритметика колко гласа биха им трябвали за мнозинство. Нинова изключи ГЕРБ от потенциална коалиция и постави въпроса за ДПС,  без да даде категоричен отговор, но с акцент върху разминаванията помежду им. каза Нинова. \"Напоследък социолозите ни дават или равенство с ГЕРБ около 1 процент, но въпросът не е те да се махнат, ние да седнем и да продължаваме по старому. Като спечелим - с кого ще управляваме? Дали ще управляваме с ГЕРБ, е ясен отговорът. Вторият въпрос - ще правим ли коалиция с ДПС? Ясно е на всички, че коалициите искат компромиси, правили сме го няколко пъти и знаем резултата. Нека да говорим за политики, а не с аритметика. Пазарлъкът кой с колко гласове без никаква мисъл за програма - виждате Патриотите с ГЕРБ какво стана, коментира тя. \"Искам да поговорим за коалиция с ДПС, но за политики\", продължи Нинова. И сравни няколко основни приоритета, по които се разминават и от които нито една от двете партии няма да отстъпи .  \"ДПС никога няма да отстъпят от плоския данък, а ние от прогресивния данък. Как се съвместяват тези работи? С броене на депутатски гласове няма да стане\",  заключи тя. И продължи със здравеопазването, където отново двете партии имат различна визия. Според нея социалистите трябва да търсят съвместимост на политики, когато избират партньора си. \"Да предложим на българския народ три-четири цели, около които да се обединим , призова Нинова. \"И аз мисля, че изчезването на българския народ може да бъде тема, която да ни събере. И втора цел - образована, здрава нация, която произвежда\", предложи тя. \"Демография, здравеопазване, образование и икономика\", обобщи приоритетите, около които партията да търси съгласие за евентуално управление.  Според нея няма да има български гражданин, който да не е съгласен, че това са най-важните неща. \"Средствата са въпрос на разговор с всеки. Който и да спечели, трябва да следва тези цели\", очерта принципите, около които ще търси коалиционен партньор соцлидерката. Ето и пълния текст на речта на Корнелия Нинова: Поздравявам Конференцията и пожелавам да имаме резултатна работа.  Като влязох и видях залата, се сетих за пленума преди две седмици, който имахме тук и по време на който започнаха първите масови протести в страната. Сещам се, защото те не са спрели до днес и Конференцията се провежда в момент, когато и цялото ни общество, и държавността са изправени пред големи предизвикателства. Хората са на улиците със социални искания, но и с лозунги за смяна на системата, модела, премахване на всички партии и редица други.  И мнозина се питаме - и социолози, и политолози, и политици - кой модел и коя система трябва да се смени, за да се промени бъдещето на България  и животът на българските граждани. Едни казват ВНС и нова Конституция. Други - по-малък брой депутати. Решение ли е това на проблемите и предизвикателствата? Според мен, не. И може би трябва малко по-конкретно и по-просто да откроя няколко белези на модела, който и ние обявихме, че искаме да променим с „Визия за България”. Модел, в който институциите не работят.  Ето един белег на модела, който искаме да променим. Живеем в авторитарна държава.  Имаме еднолична власт на един човек. Имаме тотално неглижиране на разделението на властите и на конституционните норми, както и на правовата държава. Заслужава си да мислим за промяната на това фактическо състояние. Всеки ден ни се дават примери за такива действия.  Искам да кажа няколко думи за последния, за който като че ли премиерът ни Бойко Борисов удобно мълчи.  Става въпрос за министъра на финансите Владислав Горанов. Борисов смята, че ще се отърве от този ангажимент, като каза, че той е голям човек и да излезе да отговаря. Не, това не ти е Валери Симеонов, с когото да се оправдаеш, като с коалиционен партньор. Това е твой министър или може би не е? На кого е? Кой е назначил Горанов? Кой ще носи отговорност за това?  Според Конституцията и правилата в държавата - това е премиерът.  Но да излезе и да каже ясно: Горанов е министър на ГЕРБ и аз нося отговорност за това. Или: Горанов ми е назначен от друг и ми е трудно да понеса отговорност за това. Говоря за задкулисието. Защото когато институциите не работят, когато са нарушени принципите на държавност, на правовата държава, някой взима решенията другаде. Това е вторият белег на модела, който искаме да променим. И Горанов е ярък израз на този модел.  На трето място, не е нормален модел на съществуване на държава, в която едрият бизнес,  вместо да се противопостави на това, че е поставен на натиск при получаване на обществени поръчки да връща пари, застава редом до управляващите и плаши майки и деца, че ще изкара работници срещу тях. Това не е нормален модел на функциониране на икономиката. Не е нормален модел, когато депутати искат прозрачност, истина, отговорност за съмнения за корупция в строителство- едрият бизнес да ги заплашва, че ще ги блокира да не ходят на работа и ще им иска оставките. Това е сбъркан модел на икономика, на политика, на олигархично – политически модел на управление на страната.  И никак не е правилно синдикатите да хвалят бюджет, в който са замразени всичките 12 социални плащания - на майки за отглеждане на деца, обезщетения за безработица, за социално слаби, за първокласници.  Ето някои неща на модела, които искаме да дискутираме как да бъдат променени, защото не ги смятаме за нормални. И още един елемент на този модел. Защото ние най-често говорим и поставяме във всички свои програми неравенството. Ама изобщо не е нормално, когато половината ти народ е по улиците, защото няма как да си плати тока и водата, защото пенсията минималната е 219 лева при праг на бедност 348 лв., ама никак не е нормално - 400 политици в България да си увеличават заплатите автоматично на три месеца, без никакви икономически, морални, пазарни и политически аргументи.  Ето, това също е сбъркан модел. Да не се окаже накрая, споделям лично впечатление, че смяната на модела,  която очаква народът, всъщност представлява връщане към нормалността и модела на Конституция, правова държава, разделение на властите, които тотално, в последните 10 години, бяха заличени, нарушени и потъпкани от всичките управления на Бойко Борисов. Поставям го, като въпрос за размисъл.  Има ли нужда от промяна на модела на икономиката, здравеопазването, образованието, социалната сфера? Какъв точно да бъде този нов модел. Смятам, че като червена нишка във всички тези сфери минава едно наше предложение – държавата. И нейната роля. Ще се оттегли ли окончателно тя от всички свои функции или ще се върне там, където й е мястото. Не в онзи вариант от преди 89-та година, но там, където е модерното, съвременното място на държавата в живота на българските граждани.  Да вземем икономиката. Знаете, че в Конституцията пише - равнопоставеност на държавна, частна и общинска собственост.  Тази равнопоставеност отдавна е нарушена в България. И държавата е в губеща роля. Идвам от срещата на колегите – лидери на леви партии от Вишеградската четворка, плюс България и Хърватия. Там имах разговор с евродепутати, представители на Чешката социалдемократическа партия. Заявих им категорично нашата позиция, ако успеем да спрем сделката за ЧЕЗ с Гинка Върбакова, проведат се предсрочни избори и БСП ги спечели, предайте на чешкото правителство, че ще заявим, че държавата иска да участва в процедурата за покупка на ЧЕЗ и ще направим всичко възможно да го купи. Защото считаме, че стратегическите за България инфраструктура, важна за националната сигурност, трябва да бъде държавна.  И виждам реакции. Десните у нас на десетата минута от пускането на съобщението от Вишеград се нахвърлиха, че ние ще връщаме плановата икономика,  държавния монопол и управление и т.н. Ето този спор си заслужава. И дори някой да не е съгласен с това, което ще кажа- ГЕРБ не е наш идеологически опонент. Тези хора нямат идеология. Те са във властта, заради пари. Винаги, когато видят проблем, отстъпват, без никаква идеология и последователност. Според мен десните, извън парламента, са нашият идеологически опонент.  И спорът за ролята на държавата е изключително важен за връщането на изконни, идеологически спорове, между ляво и дясно.  И ги питам тези десни хора, като уважавам мнението им, дали смятат, че Франция, Германия, Унгария, Чехия, САЩ, държейки на това в ключови сектори на икономиката, социалната сфера, инфраструктурата- държавата да има роля, дали са се върнали към плановата икономика и държавен монопол. Защото живеем в съвременен и модерен свят и е хубаво, когато спорим идеологически, да се съизмерваме с европейските си партньори и то големите. Те отдавна осъзнаха грешката на неолибералния модел и тръгнаха да търсят начини да се коригират.  В здравеопазването? Как да сменим сегашния модел? Има ли държавна политика в здравеопазването?  Преди вота на недоверието за здравеопазване проведохме около 20 срещи с неправителствени организации, лекарски съюзи, частни болници и т.н. в един от разговорите ни казаха – пазарът диктува структурата на здравеопазването. Ние представихме своята регионална визия- как да се разпредели здравеопазването, така че да не остане непокрита част от България. И те ни казаха, че пазарът определя регионалната структура на здравеопазването и затова имало 80 болници в 3 града, защото там има жители. И това им помага да печелят.  В обезлюдените населени места няма достатъчно хора  и затова там не може да се прави регионално здравеопазване, защото тези малко хора не гарантират печалбите на болниците. Е, въпросът е – тези малко хора – български граждани са лишени от конституционното им право за достъп за здравеопазване. И да умират ли, защото здравеопазването се смята за нещо, от което трябва да се извлича печалба? И има ли тук роля държавата да коригира този модел на политика. Има и ние го предлагаме във „Визия за България”.  В образованието. Можем ли отново с държавна политика да подготвяме собствени кадри,  а не да осигуряваме изтичане на младите ни мозъци навън и да внасяме работници от трети страни? Можем. Как? Ако държавата се намеси и в този сектор. Не може 9 частни колектива да правят 19 различни учебници, с 19 различни съдържания За един клас. Абсолютно небалансирано да произвеждаш кадри, от които българската икономика няма нужда. естествено е, че те ще си заминат. И какво грешно и вредно има в това, че социалистите предлагаме в образованието специалистите да бъдат съобразени с нуждите на икономиката, така че двете неща да вървят ръка за ръка.  Пак десните скочиха - било планово, демоде. Всички модерни държави го правят по този начин . Какво е необходимо? Държавна политика. И това е промяната на модела. Нашата визия, добра, но несъвършена, неконкретна, оспорвана – хвалена и хулена, все пак е предложение за решение на тези въпроси. Благодаря на всички екипи, които работиха по изготвянето й. На всички, които се включихте в обсъждането. На всички, които дойдоха, не членове на БСП, но хора заинтересовани и видели във Визията заряд. Благодаря изключително много на депутатите, на групата „БСП за България”.  Колегите работиха денонощно два месеца. Обиколиха цялата страна. До късни доби, пътувайки обратно, за да участват на сутринта в заседания на НС, следобед в телевизии и после, тръгвайки обратно по села и паланки. Стигнаха до села, където има по пет човека. И не се срамуваме от това. Всеки българин е важен.  Държа пред всички да кажа, че това беше огромен труд и съм признателна на цялата парламентарна група, която се държа като екип  и бяха абсолютно подготвени. И отдадени на тази работа. Това продължи и по време на нашия Алтернативен бюджет. Знаете, че за втора година правим такова нещо. Мисля, че ефектът беше добър.  Само искам да обърна внимание на следното. Три дни по 11 часа българският парламент обсъждаше бюджета на БСП за България. И някъде около 1 час – бюджета на правителството на Бойко Борисов. Изводите оставям на вас, български граждани. Въпросът е – кой управлява държавата? Защото обикновено във всички парламенти се обсъжда бюджетът на властта, а у нас се обсъждаше бюджетът на опозицията.  Вторият въпрос - има ли алтернатива и БСП такава ли е?  Защото все още някой оспорва този факт. И казва, да БСП станаха силна опозиция, добре се държат, но няма алтернатива. Но като няма алтернатива, с какво се занимавате 30 часа в парламента? С Визия за България на БСП и Алтернативния бюджет на БСП. Благодаря за това признание! Очевидно е, че такава има, с благодарност и признание на всички екипи, които изготвиха бюджета и го защитаваха с такава енергия в парламента.  Напоследък социолозите ни дават или равенство с ГЕРБ, или с 1% те над нас, или ние над тях,  но общо взето е паритет. Но въпросът не е те да се махнат, а ние да седнем във властта и да продължаваме по старому. Защото ще се провалим. Желанието е за сериозна промяна. Тази промяна е очертана в нашата Визия за България.  Следващият въпрос е - като спечелим избори с кого ще управляваме?  Редовният въпрос, който все на нас се задава и никога на ГЕРБ. И така. Дали ще управляваме с ГЕРБ, мисля, че е излишно да си губим времето и да повтаряме едно и също нещо. Ясен е отговорът- не. Вторият въпрос, който ни се задава е- ще управляваме ли с ДПС? ГЕРБ внушават – ето отиваме си ние с патриотите и идват БСП и ДПС на власт.  Ясно е на всички, че коалициите искат компромиси. Правили сме ги няколко пъти и знаем какви са последиците. Когато се заговори за коалицията ни с ДПС,  най-често се споменават порциите и въпросът – Кой? Хайде да обърнем този разговор и да поговорим за политики. Защото вижте какво се случва- почват отново аритметичните спорове и сборове- ако дойде нова партия, колко ще вземе, БСП колко ще има, с кои гласове ще й стигне и с кои няма да й стигне да управлява след избори.  Това също е част от стария модел – пазарлъкът – кой с колко гласове и с кого ще управлява,  без мисъл - какво ще прави. Виждате провала на патриотите и ГЕРБ. Ето това е коалиция за власт, с броене на гласове, без никаква мисъл за програма. И така, искам да поговорим за ДПС. Но не на този принцип за броене на гласове, а по политики. И да вземем две изключително важни теми – данъчна политика, доходи и здравеопазване.  ДПС никога няма да отстъпят от съществуването и продължаването на политиката за плосък данък.  Ние, се надявам поне оттук нататък, няма да отстъпим от въвеждането на прогресивен данък. Как се съвместяват тези работи, според вас? С броене на депутатски гласове няма да стане.  Второ, ДПС искат децентрализация в здравеопазването, демополизация на Здравната каса и създаване на множество здравни каси.  Нашият здравен модел във Визия за България е коренно различен. Нищо общо няма. Е, по тези две теми – най-важни за българския народ- за доходи, данъци и здраве, след като имаш такива разминавания, какви гласове да броиш и с кого предварително да се договаряш за коалиция? Оттук нататък ви предлагам, когато говорим по тези въпроси, да говорим за политики, за програми, за съвместимост на програми и политики, а не за броене на гласове и за предварителни решения за управления с една или друга партия.  Нашето предложение във Визия за България не почива на такива сборове на числа, а на следното – да предложим на българския народ не повече от 3–4 приоритета. Предлагам ви да сложим една цел, която ние вероятно до Конгреса ще обсъждаме, а на Конгреса ще говорим. Защото ние от много години, и като народ, нямаме единна цел. Разделени сме по всички въпроси, по които се сетите - от футбола до голямата политика.  Но все пак трябва да има нещо, което да обединява народа. И аз мисля, че изчезването на българския народ, демографската катастрофа, може да бъде тема, която да ни събере. Мисля, че можем да поставим и втора цел – да бъдем образована и здрава нация, която произвежда.  Ето ви четири приоритета – демография, образование, здравеопазване и икономика.  Мисля, че няма да има български гражданин, независимо от политическата му ориентация, който да не иска да е здрав, образован, да има работа и да съществува България. Средствата за постигане на тези цели вече са въпрос на разговор с всеки. Но целта на Визията е, когато се постигне такова голямо обществено съгласие, който и да управлява и с които и да управлява, и каквито и да е математгически сборове да прави- да изпълнява тези четири неща. Нека си бъдем различни – с лява идеология, дясна, центристи, но има неща, които стоят над нас. И който и да спечели да следва този обществен договор и това съгласие.  Още един въпрос се поставя от протестите на хората, който е много чувствителен – \"не\" на всички партии,  защото всички сте еднакви, маскари, и се борите единствено и само да влезете във властта и да я употребите в лична полза и не мислите за народа. Другарки и другари, последните две години преживяхме толкова удари, за да покажем, че сме различни, че сега трябва да положим максимални усилия - да го разказваме с факти, за да видят хората- защо сме различни.  Преди две години ние можехме ли да употребим властта, както някои ни обвиняват, че се борим само за нея?  Преди две години ние имахме оферта. И 100 човека можехме да се уредим. С председател на парламента, министри, областни управители. Но избрахме по-трудния път. Имахме право на избор. Единият е удобният и спокойният - и БСП изчезва. Или неудобният, трудният, битката и ударите, но БСП се вдига. Е, избрахме втория. Значи не сме еднакви. Не сме там само за постове и пари.  Вторият още по-болезнен за нас, да покажем че сме различни.  Това е много оспорваната и тежка и емоционална промяна, която направихме в партията, с промяната в устава. С поставянето на мандатност на депутати, мандати за председател и с прекия избор от всички членове на партията. Това смятам, че беше добър знак на обществото, че започваш да променяш болезнено себе си с всички обиди, рискове, вътрешнопартийни спорове, които се породиха след това. Но показваш, че си готов на такава жертва, за да покажеш, че по такъв начин би могъл и да управляваш държавата – с отказ от власт в един момент, с отказ от привилегии, със създаване на възможност на повече хора да взимат решения, повече хора да гласуват. Знаците са много. Ние си знаем какво преживяхме.  Винаги ще казвам, че съжалявам за вътрешнопартийните разправии.  Но беше важно да го направим, като знак за България. Е, значи не сме еднакви с тях. Коя друга партия така болезнено е посегнала на себе си, за да покаже промяна? Коя друга партия ще си избира така председател или си е ограничила председателя на два мандата. Представяте ли си ГЕРБ да ограничат Борисов на два мандата.  Ето защо ви моля, със самочувствие за две неща да тръгнем към следващите месеци, които ни чакат, а то е - че показахме, че можем да бъдем различни, че сме единствената партия, която има Визия- какво иска да се случва оттук нататък за България, че тази Визия печели все повече доверие след над 500 срещи в цялата страна. Че подкрепата за нея расте. Но и да бъдем с ясно съзнание за Конгреса на 26 януари 2019 г. – когато тази Визия трябва да придобие вид на конкретна програма, че поемаме неотменими ангажименти. Че обещаното днес, трябва да стане факт – утре.  Никакви лъжи и обещания вече предсрочно, които знаем, че след избори не можем да изпълним.  Какво, кога и как ще свършим - ясно и категорично през януари. И тръгваме на избори, които смятам безапелационно – ще бъдат предсрочни. Не само ще бъдат, необходими са вече.  Защото всеки ден стоене на власт на Борисов и Патриотите, с подкрепата на Воля, е загубено време за България, е път надолу за България, е влошаване на състоянието на българския народ. Има начин това да бъде спряно и тенденцията да бъде обърната.  Предсрочни избори и победа на БСП, в която вярвам.  Вярвам и във вас.      ", "date": "2018.12.02", "title": "Нинова повежда БСП към предсрочни избори: Всеки ден на власт на Борисов е загубен за България!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/390071-k%D0%BE%D1%8F-%D0%B5-%E2%80%9E%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0%E2%80%9C-%D0%B8-%D0%BA%D0%B0%D0%BA-%E2%80%9E%D0%BD%D0%B8-%D1%83%D0%B1%D0%B8%D0%B2%D0%B0%E2%80%9C", "text": " на децата с увреждания протестират от доста месеци, носейки черни фанелки с надпис „Системата ни убива“. Дори Слави Трифонов бе облякъл и  интервюира премиера с такава фанелка, без да успее да го притесни и да го накара да обясни за коя система става дума и как тя ни убива. Появиха се и протестиращи, които обявиха, че искат „смяна на системата“,. От БСП също заявиха, че с тяхната „Визия за България“ щели да „сменят системата“. Коя е системата обаче, която едни казват, че ги убива, а други искат да сменят?     Нека да се опитаме да отговорим на този въпрос, за който протестиращите и политиците не говорят, не искат да говорят или не могат да говорят. Най-общо можем да разграничим  седем основни черти на „системата“, която „ни убива“ . Това е истинската същност на системата, за която майките на децата с увреждания казват, че ги убива. Тя убива обаче не само майките, и не само техните деца. Ако бяха само те, то със 150 милиона, каквито им дава правителството, можеше нещата и да се решат. Това обаче е само върхът на айсберга.  Именно, защото в сравнение със Западна Европа и изобщо с капиталистическия център нашият капитализъм е по-експлоататорски, по-клептократски, периферен, компрадорски, то той е и много по-убийствен от този в Западна Европа .  Неговата система убива не само майките на децата с увреждания, но и хиляди други българи, по множество различни начини. Тези дни стана ясно например, че тя убива хиляди хора годишно с екологически инструменти. Перестройката, която стана родилната утроба на българските „демократи“ у нас започна с борба на екологическия фронт – с Русенския комитет, воюващ срещу замърсяването, идващо у нас от съседна Румъния. Обясняваха ни как с „демокрацията“ ще се преборим срещу замърсяването, мъчещо русенци. Даже Зелени партии се родиха и бяха активни участници в първоначалното налагане на капитализма през 1990-те години у нас. И ни „демократизираха“ като създадоха един много по-убийствен от екологическа гледна точка капитализъм. Какви са резулатите от „демократичното“ унищожаване на социализма,  довело до фактическото премахване на всеобщото и безплатно здравеопазване, до ликвидацията на хиляди индустриални предприятия, включително и огромни селскостопански комплекси с най-различни селскостопански животни? Ако мислите, че ликвидацията на българската индустрия и свързаните с нея пушещи комини на индустриалните предприятия са родили един екологически чист, грижещ се за здравето на хората капитализъм, жестоко се лъжете. Точно обратното, „демократично“ бе ликвидирана индустрията и създаден екологически най-убийственият капитализъм в ЕС. Това се вижда от публикувания тези дни доклад „Качеството на въздуха в Европа – 2018“ на Европейската агенция по околната среда,  в който се дават данни за екологически убитите от замърсяването на въздуха в ЕС с финни прахови частици и азотен диоксид. Eкологически най-замърсява въздухът и най-много хора убива системата на българския капитализъм, независимо от това че неговите създатели „демократично“ ликвидираха предходната индустрия на социализма. Общият брой на екологически убитите в 28-те членки на ЕС с помощта на замърсен въздух през 2015 г. е 391 000 души. Като процент от населението най-малко те са във Франция и Великобритания – 0.05 % от тяхното население. След това идват Испания с 0.06 и Германия – с 0.08 % от населението.  Челното място принадлежи на България, в която процентът на убитите с екологическото оръжие на замърсения въздух от съществуващата система е 0.20 % от населението или общо 14 200 души за една година  (3). Българският капитализъм е известен като най-убиващия в ЕС своето население не само чрез мръсния въздух. България държи челно място в Европа по смъртност от рак, инфаркт и други болести на сърцето, инстулт и състояние, възникващи в периода около раждането. Наскоро стана известно например, че според данни на Евростат за 2016 г. 42% от смъртните случаи в България са се реализирали в резултат на съществуващата здравна система. Можело е да бъдат предотвратени с по-качествени медицински грижи и с по-ефективна здравна система изобщо. Можело е, но са били убити. Ако някой ги бе застрелял, щяха да го осъдят, но сега виновни няма. А социалните системи може да убиват по различен начин – може чрез лагерите в Аушвиц или Бухенвалд, може чрез здравната, екологичната и останалите подсистеми на капитализма. В първия случай това се нарича „престъпление срещу човечеството“, а виновните политици са съдени от Нюрнбергския трибунал и Народни съдилища от Франция до България. Във втория либерално демагогски системата е прославяна  като „демокрацията“, а политиците са невинни младенци. Но и в единия, и в другия случай системата убива. Преди няколко години стана ясно, че българите са най-боледуващата нация в Европа – с най-много отсъствия по болест годишно. България е на първо място в Европа по процента на убийствата по пътищата. Така системата убива по множество най-различни начини, водещи в крайна сметка до демографската катастрофа, реализирана чрез ликвидация и прогонване на населението в размери, невиждани в историята на България. А ако една система убива хиляди хора това не я ли прави престъпна? Не я ли прави една от най-престъпните в нашата история? Нищо, че българските политици крият този факт, обявявайки за „престъпни“ системи от миналото. Нищо, че тези убийства са прикривани с либерални пропагандно-идеологичеси маски за днешната система като за „демокрацията“, противопоставяна на това, което те пак чрез техните либерални идеологеми те изобразяват като „комунизма“ или „тоталитаризма“. Системата е капиталистическа . Социално-икономически огромната част от собствеността у нас е частна, по-голям дял отколкото в почти всички останали европейски държави и в това отношение България е между най-капиталистическите държави в Европа. Правно и конституционно е закрепена неприкосновеността на частната собственост. Партиите със своите програми подкрепят частната собственост. Делът на държавния бюджет като част от БВП спрез последните години е между 33 и 36 % от БВП в страната, докато в Германия е между 43 и 46 %. В този смисъл България е по-капиталистическа страна от Германия, основната държава в капиталистическия център на ЕС. И въпреки че в останалите страни системата е по-малко капиталистическа от нашата, то и в тях мнозинството от хората не искат тази система, предпочитат нейната смяна. Според проучване на социологическата агенция YouGov през 2015 г. 63 % от британците смятат, че капитализмът е несправедлива система, засивлаща социалното неравенство. В САЩ така мислят 55 % от американците. В Германия, бастионът на европейския капитализъм, 77 % от населението е скептично настроено към него. Три четвърти от населението в основните капиталистически икономики смята, че големият бизнес по същността си е корумпиран (1). E, ако в най-развитите страни се смята, че капитализмът носи корупция, краде от обществото и от хората, скептични са към него, какво да кажем за у нас, където капитализмът се е развихрил с по-голяма сила от колкото при тях? Системата е неолиберална . От времето на идването на Маргарет Тачър през 1979 г. във Великобритания и на Роналд Рейгън през 1981 г. в САЩ бе извършен преход от социален към неолиберален капитализъм. При неолибералния капитализъм наднационалният пазар доминира, за сметка на държавата с нейния формално и реално ограничен суверенитет на определена територия. При неолибералната система голямата част от капитала е извън регулацията на държавата, крие се по-офшорки, не плаща данъци, подчинява я на себе си. В света има около 200 държави, но от общо 200-та най-големи икономики в света само 43 са на държави, другите 157 са на корпорации, т.е. копорациите като икономическа сила господстват в света и могат да купуват и подчиняват на своите цели тези, които управляват държавите. Българската икономика е по-малка отколкото икономиката на всяка от157-те корпорации и 43 държави, в този смисъл е много по-подчинена на външните сили и фактори. А голяма част от държавите изглеждат все по-неефективни и безпомощни, поради неспособността да регулират излезлите изпод контрола им процеси. Това става характерно дори за САЩ, държавата с най-мощната икономика и доведе на власт Тръмп, който обеща, че ще направи „Америка отново велика“ като засили контрола на държавата върху наднационалния капитал, издигайки стени по границите, за да спре емигрантите и налагайки протекционистки бариери, с които да ограничи глобалните пазари. Системата е експлоататорска . Тя прехвърля богатство от бедните към богатите, разделя обществата на 99 % срещу 1 %, както твърдяха активистите на едно популярно американско протестно движение. При това експлоатацията навсякъде нараства и все повече новосъздаден БВП отива у най-богатите, поради което и навсякъде скоростно нараства неравенството. България е сред страните в Европа с най-експлоататорска система, защото капитализмът е много по-неограничен от данъци и от държавни предприятия в сравнение със Западна Европа. Затова и в България е сред страните с най-голямо и непрекъснато нарастващо през последните 29 години неравенство в Европа, което означава, че основната част от новосъздадения БВП отива у най-богатата част от населението или изтича към държавите на капиталистическия център. Делът на заплащането като процент от средното за ЕС е по-нисък от средната производителност на труда. През 1989 – последната година на социализма индексът на Джини, измерващ неравенството, в България е 21.7, което означава, че страната ни е едно общество с високо равенство. През 2006 г., преди влизането в ЕС той е скочил на 32.1. А през 2017 г. след 10 години консумация на „европейски ценности” – любима ляво-дясна дъвка той е станал 40.2 след всички социални трансфери, правени от държавата. Това означава, че година сред година системата работи за едно малцинство от населението и е враждебна, действаща убийствено за голямата част от хората. Системата е клиенталистка . Политическите партии, които трябва да управляват и регулират системата се формират, успяват и функционират като големи клиенталистки групировки, организацията на които се реализира чрез мрежа от зависимости, интереси и разпределение на ресурси. Не квалификацията, знанията, уменията, а „нашият човек“ е от значение в тях. „Калинката“ е основен феномен на управленските системи и тенденцията навсякъде е на нарастваща депрофесионализация и деградация. Всичко се купува и продава. Пазарът разменя и най-висши ценности – любов, живот, здраве. Не „кадрите решават всичко“, какъвто е бил принципа на японските корпорации, зает след това и от Сталин, а „нашите хора“ решават всичко“. „Егати държавата, щом аз съм й вицепремиер!“, беше възкликнал един нашенски вицепремиер в годините на прехода към капитализъм. Но той беше изключение, другите не правеха такива признания. Случайни и неадекватни хора, озовали се на най-високо място ни доведоха до днешния бедствен капитализъм. Да си спомним, как едно случайно адвокатче се оказа в бъркотията премиер и със замах ликвидира селското ни стопанство, а след това за тези му заслуги бе направен дипломат и конституционен съдия с огромна заплата. Други случайни хора станаха министри и ликвидираха ред други неща – от индустрията до армията и структурите на сигурност. Коментирайки ситуацията във Великобритания в в последния брой на сп. „Проспект“  Дейвид Бътлър, познаващ лично много английски политици, включително и Чърчил, обобщи: „ “ (2). Е, ако при англичаните е така, то какво да кажем ние, в европейската периферия, в която негативният подбор на политиците е типична характеристика на политическата система – тя избутва напред най-агресивното, нагаждаческото, конюнктурното, а не най-интелигентното и експертното. Купища морални, професионални и интелектуални нищожества през последните 29 години, озовали се по една слуайност във високите места на политиката, взеха не едно и две решения, имащи фатални следствия за България. Така е при днешната кризисна и олигархизирана либерална демокрация навсякъде по света. Такава е системата и у нас. Системата е клептократска . Гигантска държавна собственост за над сто милиарда бе раздадена за няколко милиарда и дори продаването на скрап на едно или друго предприятия е направило милионери неговите притежатели, независимо дали става дума за „Полимери“, заграбено от наш новопоявил се капиталист или БГА „Балкан“, харизана за 150 00 долара – цената на един апартамент на чужд капиталист, който от продажбата на собствеността й е спечелил десетки пъти повече. Българският капитализъм се формира с помощта на най-голямото разграбване в историята на страната ни на принадлежащо на всички българи богатство. При първоначалното натрупване на капитала в Англия се казва, че „овцете изяли хората“, защото новопоявилите се капиталисти заграбили принадлежащата на всички обща земя. У нас първоначалното натрупване на капитала стана с разграбването на стотици пъти по-голяма собственост, отколкото това става преди пет века в Англия, а гръбнакът на новата управляваща класа са приватизатори и политици, участвали в този невиждан в 1300 годишната ни история грабеж. Има държави, в които се казва, че сред капиталистите им доминират бизнесмени и предприемачи. У нас доминират клептократи. Системата е на периферен и периферизиращ се по отношение на държавите от Западна Европа и САЩ капитализъм.  Характерно за отношенията между център и периферия е, че центърът експлоатира периферията. Ресурси от по-бедните и неразвити държави в периферията вървят към богатите и развити държави на ЕС и САЩ. Изтеклите финансови ресурси от страната ни са по различни оценки нас 100 милиарда. Същото е с изтеклите човешки ресурси – учени, инженери, лекари, водещи професионалисти. Създадени и отгледани у нас, заграбени с помощта на свободния пазар от капиталистическия център. Грабене най-умните и перспективните кадри, деинтелектуализирайки и дебилизирайки страната ни. Тодор Живков искаше да „интелектуализира всички сфери на обществото“. Периферният капитализъм ни превръща в интелектуално гето на капиталистическия център. От там към България вървят стоки – втора употреба, превърнали страната ни в кошче, в което Запада изнася своите непотребни боклуци. Извлича чрез големите търговски вериги ресурси от страната ни, а тук пробутва стоки с по-ниско качество и с по-високи цени, като на хора второ качество и втора употреба. Системата е компрадорска . Думата „компрадор“ се появява в Югоизточна Азия през ХIХ век, за да обозначи местната прислуга, (политици, буржоазия в полуколониалните територии там), която обслужва чужди сили, работи за чужди държави и капитал, а не за своя народ. У нас радикалната промяна на геополитическата ситуация създаде компрадорски политици, пропагандно -идеологически структури от НПО-та, включително и част от новопоявилите се капиталисти, служещи на външни, а не на национални интереси. Характеризира се с лакейското поведение на политическите елити, които служат не на интересите на страната си и народа си, а на външни сили от капиталистически център и огромни ресурси за десетки милиарди долари, принадлежащи на българския народ са унищожавани или заграбвани по указание на тези външни сили. Компрадорски бяха унищожени четирите блока на АЕЦ Козлодуй, а с тях и милиарди, принадлежащи на българския народ. Компрадорски бяха спряни проектите АЕЦ Белене, Южен Поток, Бургас-Александропололис и така бяха загубени други милиарди долари. Компрадорски по чужди указания бяха унищожени българските ракети, оръжия и армия и то в размери по -големи отколкото след Ньойския договор, с който завършва катастрофата при Първата светова война. Компрадорски българските политици пращаха български войни да умират в наемнически корпус в измислени с лъжвиви аргументи чужди войни, като тази в Ирак. Компрадорски по чужди указания опростиха дълга, който тази държава ни дължеше. Хем ентусиазирано се включиха в измамата и разрушаването на Ирак, хем след това удариха и българския народ, като казаха че не искат да ни се върнат дълговете, които бяха жизнено важни за нас при състоянието, до което бяхме докарани. Ако си компрадор има много по-голяма вероятност да се добереш и задържиш във властта, а ако не си – това е много по-трудно и ако се добереш, може да бъдеш свален с компромати, цветни революции, различни форми на сплашване и провокации.      ", "date": "2018.12.02", "title": "Kоя е „системата“ и как „ни убива“?"}
{"url": "http://www.classa.bg/%D1%81%D0%B2%D1%8F%D1%82/item/390072-%D0%BF%D0%BE%D0%BB%D1%88%D0%B0-%D0%BD%D0%B5-%D0%B2%D0%B8-%D0%B5-%E2%80%9E%D0%B1%D0%B0%D0%BD%D1%82%D1%83%D1%81%D1%82%D0%B0%D0%BD%E2%80%9C-%D0%BF%D0%BE%D0%BB%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D1%81%D0%B5-%D1%81%D0%BA%D0%B0%D1%80%D0%B0%D1%85%D0%B0-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA", "text": "се случи невъзможното: правителството на страната се скара с посланика на САЩ. Джорджет Мосбахър е обвинена в намеса във вътрешните дела на Полша, неуважение към полския народ и презрително отношение към ръководството на страната. Скандалът заплашва да повлияе на полско американските отношения: Държавният департамент подкрепи Мосбахър и даде да се разбере, че няма да отзове посланика в Полша. Публичният конфликт с американското посолство показва, че търпението на поляците е на привършване: никакви изгоди от съюза със САЩ не могат да оправдаят унижението, което поляците трябва да търпят от своя основен отвъдморски съюзник. Историята започва с полския новинарски канал TVN-24, който се намира в опозиция от управляващата партия „Право и справедливост“ и е на страната на либералите.     Телевизията пусна клип за празнуването в Полша на рождения ден на Хитлер. В репортажа на TVN-24 членовете на неонацистката групировка „Гордост и съвремие“ в униформи на Вермахта пеят нацистки химни, палят дървена свастика и вдигат наздравици за Полша и Хитлер. Няколко неонациста от репортажа биват арестувани – обвинени са в реабилитиране на нацизма. Но наказателно дело е заведено и срещу журналиста на TVN-24, който снима репортажа. Павел Вацовски е обвинен, че той сам организира и поръчва нацисткото сборище в полската гора, за да докаже, че в Полша съществува нацизъм. Организаторът на „рождения ден на Фюрера“ дава показания, че мероприятието е било поръчано от неизвестен мъж, който плаща за „вечеринката със свастики“ 20 хил. злоти със задължителното условие на нея да присъства и жена-кореспондент на телевизията. Следствието достига до извод, че TVN-24 е планирал тази история, а вдигането на ръката в познатия поздрав в репортажа на Вацовски е правено от самия Вацовски. В Полша, разбира се, избухва скандал. Привържениците на властта решават, че проклетите либерали от TVN-24 съзнателно клеветят поляците, приписвайки нацизъм на народа, който най-много страда в Европа от Хитлер. Противниците на властта наричат наказателния процес политическа цензура и опит да се задуши независимия телевизионен канал, който винаги е бил критичен към правителството на „Право и Справедливост“, президента Анджей Дуда и прочее членове от екипа на Ярослав Качински. И това не е целият скандал, а само предисторията му. Истинският скандал започва, когато във вътрешнополитическата караница с грацията на слон в стъкларски магазин влиза посланикът на САЩ в Полша Джорджет Мосбахър, която заема в конфликта страната на TVN-24 и иска от полските власти да прекратят преследването на опозиционния телевизионен канал. Първо Мосбахър изнася реч пред полския Сейм, където дава да се разбере, че макар „Конгресът на САЩ да е много позитивен по отношение на Полша“, „нападението срещу свободните медии“ може да промени това отношение. След това госпожа посланик пише писмо до министър-председателя на Полша Матеуш Моравецки, в което в откровено груба и ултимативна форма иска от полското ръководство да спре с преследването на TVN-24. Джорджет Мосбахър пише, че собственик на TVN-24 е американската компания „Дискавъри“, затова и САЩ не могат да смятат случващото се за вътрешно дело на Полша. Америка не може да изтърпи от полските политици критики по адрес на независимите медии, пише дипломатическият представител. Тук трябва да се отбележи, че САЩ са представяни във Варшава от … козметичка. Джорджет Мосбахър не е професионален дипломат, а собственик за козметична компания La Praire и дългогодишен активист на Републиканската партия. Когато Доналд Тръмп изпраща тази доста вулгарна особа за посланик във Варшава, полските власти изразяват надежда, че изборът на класово и естетически близката до Тръмп милионерка е свидетелство за интереса на президента на САЩ към Полша. Но прави се оказват песимистите, които веднага казват, че назначаването в Полша вместо на кадрови дипломат на някакво парвеню няма да донесе нищо добро. Мосбахър започна с това, че още преди пристигането си във Варшава се скара с полските власти за поправките в закона за Института за националната памет (Т.нар. Закон за Холокоста). А в своето настояще скандално писмо посланикът едва ли не казва на поляците, че САЩ ще решават какво могат и какво не могат да говорят полските министри по отношение на канал TVN-24, тя още обърка фамилията на министър-председателя Моравецки и го нарече министър, вместо министър-председател. Писмото и речта в Сейма станаха последната капка. Ядосаните полски политици заговориха, че Полша не е Бантустан, за да може американският посланик в страната да си позволява такива работи. Вицепремиерът на Полша Ярослав Говин отмени по-рано планираната си среща с Джорджет Мосбахър. В канцеларията на Моравецки казаха на журналистите, че тонът на писмото е „твърде високомерен“ и че, ако американските дипломати си позволяват такова поведение, то това се дължи на факта, че поляците са ги приучили на това, че в Полша им е позволено всичко. Депутатът от Сейма от „Право и справедливост“ Кристина Павлович поиска от представителя на САЩ „уважение към полската нация“. „Моля, уважавайте нашите обичаи и полско законодателство, които се разпространяват на всички, включително и на антиполската и антидемократична TVN-24“, обърна се Павлович към Мосбахър. В Полша се случва това, което доскоро изглеждаше невъзможно. Чашата на търпение на поляците пред американските унижения се препълни и те искат от основния си задокеански съюзник елементарно уважение. Президентът Анджей Дуда преди половин година вече преглътна американско оскърбление. Тогава с долетелия в Америка полски лидер не се срещна никой от федералните чиновници във Вашингтон. Преди два месеца Дуда преглътна повторно оскърбление, когато Доналд Тръмп го завлече в Овалния кабинет и го застави да подпише споразумението за стратегическо сътрудничество между Полша и САЩ, стоейки в наклонена поза пред президентското кресло. Но сега Варшава зае бойна позиция и няма намерение да отстъпва. Скандалът излезе на равнище полско-американски отношения и достигна до Вашингтон. Прессекретарят на Държавния департамент на САЩ Хийтър Нойерт заяви, че Джорджет Мосбахър представя прекрасно Америка в Полша. Държавният департамент няма намерение да сменя посланика в тази страна, а думите на Мосбахър отразяват тези американски идеали и ценности като свободата на словото. Грешките в писмото са оставени без коментар. След толкова решителната подкрепа на Вашингтон към своята посланичка, полските власти сами се изплашиха от забърканата от самите тях каша, когато допуснаха „изтичане“ на съдържанието на писмото на Моравецки в пресата и поискаха публичното извинение от посланика на САЩ. На хоризонта вече не се задава конфликт между „Право и справедливост“ с една устата бабка, а конфликт между Полша и Америка.„ Варшава не е готова за това. Затова полските власти за пореден път започват да крият уязвената си национална гордост и да отстъпват. Навсякъде се водят разговори за това, че стратегическият съюз със САЩ е залог за постигане на целите на външната политика на Полша. Ако Варшава все пак иска да получи на своя територия американска военна база, трябва да се прояви дипломатическа гъвкавост и в никакъв случай да не се кара с Вашингтон. На естествения въпрос, защо посланикът САЩ не показва дипломатическа гъвкавост, следват свещеното възклицание - и какво от това! Тетката, казват те, е проста, тя не е завършила дипломатическа академия. Но тя обича Полша, тя сама по себе си има полски корени и обещава да отмени визите за поляците в Америка. Накрая ще се случи, че във Варшава отново по отношение на американците ще „проявят гъвкавост“, какъвто вече беше със „Закона за Холокоста“, който привържениците на Качински под натиска на Вашингтон бяха принудени да преразгледат. Тази „гъвкавост“ ще доведе до ново разочарование от ръководството на страната сред полския народ и ще струва на „Право и справедливост още няколко процента от рейтинга. Популярността на управляващата партия в Полша през последните няколко месеца значително намаля. Местните избори в началото на месеца не бяха триумфални за партията на Ярослав Качински, одобрението към президента Дуда и министър-председателя Моравецки също спада. Има много причини за това и една от тях е, че борбените и инатливи при всеки друг случай представители на „Право и справедливост“ прощават всичко на унижаващия Полша Тръмп и на неговите представители. Но полското общество не е същото, като управляващата класа. Простите поляци няма да търпят оскърбленията на главния си задокеански съюзник.   Превод: В.Сергеев", "date": "2018.12.02", "title": "Полша не ви е „Бантустан“: полските власти се скараха с американския посланик"}
{"url": "http://www.classa.bg/%D1%81%D0%B2%D1%8F%D1%82/item/390073-%D0%BB%D0%BE%D0%BF%D0%B5%D1%81-%D0%BE%D0%B1%D1%80%D0%B0%D0%B4%D0%BE%D1%80-%D0%BF%D1%80%D0%BE%D0%B4%D0%B0%D0%B4%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82", "text": "Краят на администрацията на мексикански президент Енрике Пеня Нието ще бъде и сбогуване с президентски самолет TP-01, кръстен Хосе Мария Морелос у Павон.   Един ден след поемането на президентския пост, екипът на Андрес Мануел Лопес Обрадор обяви, че самолетът ще напусне в понеделник президентския хангар за да бъде продаден.   \"В понеделник, самолетът ще напусне страната, за да бъде на разположение и се продава от този ден\", каза Хесус Рамирес Куевас, следващия говорител на президентството на републиката, според El Universal.   От президентската кампания на Лопес Обрадор стана ясно, че той няма да се качи на президентския самолет и ще пътува, когато е уместно, с търговски полети.   \"Представете си, че отивате в Ню Йорк, в Организацията на обединените нации и не пристигнете, защото самолетът закъснява с три или четири часа...\" попита го журналистка по време на събитието. - Е, като не пристигна, не съм пристигнал - отвърна Лопес Обрадор. Новият мексикански президент също няма да живее в официалната резиденция Лос Пинос. От 1 декември президентската къща ще отвори врати за обществото като ново пространство, посветено на културата и свободното време.", "date": "2018.12.02", "title": "Лопес Обрадор продаде президентския самолет"}
{"url": "http://www.classa.bg/%D1%81%D0%B2%D1%8F%D1%82/item/390074-20-%D0%BD%D0%B0%D0%B9-%D0%B2%D0%BB%D0%B8%D1%8F%D1%82%D0%B5%D0%BB%D0%BD%D0%B8-%D1%84%D0%B8%D0%BB%D0%BC%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%B2%D1%80%D0%B5%D0%BC%D0%B5%D0%BD%D0%B0", "text": "Екип от изследователи е разработил алгоритъм за определяне кои са двадесетте най-влиятелни филма в историята, въз основа на броя на референциите за всеки филм, които се появяват във произведени по-късно филми, съобщава Science Daily   Авторите на изследването, публикуван в списанието Applied Network Science, използват критерий за кинематографичен успех, различен от традиционните, базирани на приходите от филма или на мнението на професионалните критици, тъй като тези методи са следствие от външни фактори като рекламиране, търговско разпространение и настоящи тенденции, и не позволяват измерването на въздействието на филма с течение на времето.   Вместо това, компютърните експерти, извършили това изследване, анализираха записите на IMDb, една от най-големите онлайн бази данни, посветени на филми. Авторите интерпретират 47 266 филма, описани в този източник, като възли на мрежа и приписват влиятелен резултат според броя на връзките, които всеки от тях има. Подобен метод беше използван преди това за оценка на въздействието на научните публикации.   По този начин изследователите получиха следния списък:   Магьосникът на Оз (1939) Войната на галактиките (1977 г.) Психо (1960) Кинг Конг (1933 г.) 2001: Космическа Одисея (1968) Метрополис (1927) Гражданинът (1941 г.) Раждането на една нация (1915 г.) Франкенщайн (1931) Снежанка и седемте джуджета (1937 г.) Казабланка (1942) Дракула (1931) Кръстникът (1972) Акула (1975) Nosferatu (1922) Повече сърце, отколкото омраза / Кентавър на пустинята (1956 г.) Кабирия (1914) Д-р Необичаен / Червен телефон? Летим към Москва (1964 г.) Отнесени от вихъра (1939) Броненосецът Потьомкин (1925 г.)   Така авторите на изследването заключават, че двадесетте най-влиятелни филма са главно филми, произведени преди 80-те и предимно в САЩ. Като се има предвид, че IMDb е силно ориентирана към киното на западните страни, резултатите от проучването могат да се използват само за филми, произведени в този регион.", "date": "2018.12.02", "title": "20 най-влиятелни филма за всички времена"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390065-2-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1375 г. - Българският монах Киприан е ръкоположен за митрополит на Киев и Литва.   1804 г. - Наполеон Бонапарт е коронован в катедралата Нотр Дам за император на Франция.     1805 г. - Армията на Наполеон Бонапарт удържа голяма победа в битката при Аустерлиц срещу обединената армия на Русия и Австрия.   1848 г. - Австрийският император Фердинанд I абдикира и за император е провъзгласен неговият племенник Франц Йосиф I.   1852 г. - Установена е Втората империя във Франция, начело с Наполеон III, след премахването на Втора република.     1857 г. - Руският император Александър II слага началото на така нар. Селска реформа в Русия - премахване на крепостното право в тази държава.   1857 г. - Основан е чешкия футболен клуб СК Славия в Прага.   1915 г. - Алберт Айнщайн публикува знаменитата си Теория на относителността.   1927 г. - Лев Троцки е изключен от болшевишката партия на СССР с мотив антипартийна дейност.   1946 г. - САЩ и Великобритания обединяват окупираните от тях зони в западна Германия, наричайки тази територия Бизония; през 1948 г. е присъединена френската окупационна зона, обазувайки Тризония, върху която територия през 1949 г. е създадена Федерална република Германия.   1961 г. - Студената война: В свое изказване, кубинският лидер Фидел Кастро обявява, че е последовател на идеите на Карл Маркс и Ленин и че Куба ще приеме като форма на управление комунизма.     1971 г. - Сформирана е федерацията Обединени арабски емирства.   1975 г. - Кралят на Лаос е принуден да абдикира, страната е обявена за народна република, а денят се чества като национален празник.   1982 г. - В университета в Юта 61-годишният зъболекар Барни Кларк става първият човек, на когото е присадено изкуствено сърце (той живее 112 дни с него).   1989 г. - започва срещата край Малта, белязала края на студената война.   1995 г. - Изстрелян е космическият апарат СОХО (съкратено от английски „Слънчева хелиосферна обсерватория\") по съвместна мисия на ЕКА и НАСА.   1996 г. - Пуснат е в експлоатация първия реактор на АЕЦ „Черна вода\".  ", "date": "2018.12.02", "title": "2 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390066-%D1%80%D0%B0%D0%B4%D0%BE%D1%81%D1%82%D1%82%D0%B0-%D0%BD%D0%B8-%D0%B7%D0%B0-%D1%8E%D0%B6%D0%BD%D0%BE-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-%D0%B5-%D0%BF%D1%80%D0%B5%D0%B6%D0%B4%D0%B5%D0%B2%D1%80%D0%B5%D0%BC%D0%B5%D0%BD%D0%BD%D0%B0%E2%80%A6-%D0%BB%D0%B8%D0%BF%D1%81%D0%B2%D0%B0%D1%82-%D0%B5%D0%B4%D0%BD%D0%B8-3-%D0%BC%D0%B8%D0%BB%D0%B8%D0%B0%D1%80%D0%B4%D0%B0%E2%80%A6", "text": "Сред фанфари управляващите, и подкрепящата ги псевдо-опозиция, обявиха, че “Турски поток” минава през България. Голяма победа, разбихме хитрите гърци, великият дипломат Борисов, и любимата негова половинка Корнелия, постигнаха исторически успех.     Да, ама не… Защото просто едни 3 милиарда лева се губят. Точно толкова трябва да вложим, за да построим тръба от турската до сръбската граница.     При това… трябва да ги вложим само в рамките на 1 година. До края на 2019-та трябва да сме готови. Разбираемо е, че бюджетът не разполага с толкова излишни пари, особено пък за 1 година. След години наред на живот на заем е съмнително да е възможно и да вземем външен кредит. Вече доста сме задлъжнели, не е ясно кой би ни дал. А ако даде, ще е при такива лихви, че никакъв газ не може да ги изплати. Само сметнете – в момента печелим по 100 милиона долара от целия транзит от Русия към Турция. Това са 170 милиона лева. Върху 3 милиарда кредит, дори при 5% лихва, ще дължим 150 милиона само лихви. Реално няма да са 5%, а доста повече. И транзитът изобщо няма да е колкото до сега минаваше за Турция. Т.е. подобен проект е абсолютно губещ, освен ако разполагаш с готови свободни пари или готови свободни тръби. Каквито ние нямаме. Впечатляващо е, че Газпром не е поискал да строи газопровод в България! След безумията на ЕС, и всевъзможни глупости и пречки, той се отказа (въпреки че имаше желание). Вместо това Газпром иска да “наеме капацитет” от България. Т.е. ние трябва да построим тръбите, и да ги отдаваме под наем на всеки, който пожелае. Това ще е в синхрон с Европейските изисквания, но е пълно безумие. Как България ще строи тръба, която самата тя не може да запълни, и не знае кой ще я ползва! Предният вариант беше Газпром да си строи тръбата, и да си я ползва само той. Но не. ЕС иска всеки собственик на тръби да ги отдава на всеки. Т.е. това бе груба чисто анти-Газпром регулация, защото той е основният строител на тръби и доставчик на газ. Е, сега Газпром се отказа, и собственици трябва да станем ние. А 3 милиарда от къде? Може би да намалим пенсиите и да отнемем тъкмо дадените помощи на майките на деца с увреждания… Нищо от тези неща няма да се случи. Единственият, който може да построи подобен газопровод, е Газпром. А той ще поиска “дерогация”, т.е. ЕК да го освободи от задължението да отдава тръбата на своите конкуренти. И пак се връщаме в начална точка – такава дерогация за България не може, защото сме пигмеи, и не сме Германия. Така Берлин това, което го засяга, си го урежда. А с нашия “поток” ще изпълни политическия и ангажимент да подпомага Украйна. В Германия руски инвестиции може, а в България – не, никакви дерогации, газът да минава през приятеля ни Порошенко… Ето това ще стане, а радостта ни е доста повече от преждевременна…    ", "date": "2018.12.02", "title": "Радостта ни за Южно-Турски поток е преждевременна… Липсват едни 3 милиарда…"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/390067-%D0%BE%D0%B4%D0%B0-%D0%B6%D0%BE%D0%BD-%E2%80%93-%D1%85%D1%83%D0%B4%D0%BE%D0%B6%D0%BD%D0%B8%D1%87%D0%BA%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BF%D0%B0%D1%80%D0%B8%D0%B6-%D0%B1%D0%BE%D0%B3%D0%BE%D1%82%D0%B2%D0%BE%D1%80%D0%B8,-%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D0%BF%D0%BB%D1%8E%D1%85%D0%B0,-%D0%BF%D1%80%D0%B5%D0%B4%D0%B8-%D0%B4%D0%B0-%D1%8F-%D0%BF%D0%BE%D0%B7%D0%BD%D0%B0%D0%B2%D0%B0%D1%82", "text": "      Зад този псевдоним се крие Михаела Дановска, която продава картини за десетки хиляди евро Вече цяла седмица една от най-обсъждани теми в България е изложбата на българската художничка Ода Жон и вечерята пърформанс, с която тя я откри. Това не е първият подобен пърформанс, нито пък първата скандална творба в България. Не се случва за първи път и публиката да е предизвикана от нечия творба, но такъв широк отзвук на всякакви нива досега не е имало. Стигна се дотам, че  дори министърът на  културата трябваше да  обяснява и оправдава  изложбата,  поискаха се оставки на директорката и кураторката на Националната художествена галерия. С модерното изкуство изведнъж се конфронтира дори и онази част от гражданите, която не е много сигурна иначе къде точно се намира галерията и какво точно е пърформанс.     Гугъл буквално прегря от търсене на името Ода Жон. То не излиза от медиите. А покрай изложбата на българката, живееща във Франция, се заговори за война на клики, за битка за предстоящото биенале във Венеция, за спорове кой да оглави НХГ. Бившият министър на културата се изказа остро срещу пърформанса за разлика от своя наследник на поста. Художниците също се изправиха от двете страни на барикадата.     Завръщането на Ода Жон в родината буквално взриви статуквото. Тя обаче запази пълно мълчание и категорично отказа да дава каквито и да е изявления. Но  коя е загадъчната  художничка със  странното име? Ода Жон всъщност се казва Михаела Дановска. Родена е на 13 ноември 1979 година в София. Баща ѝ е художник. Когато е на 13 години, родителите ѝ я изпращат в училище по системата “Валдорф” в Хайделберг.     Тя обаче не успява да се адаптира – не говори немски и е взела със себе си флумастери, за да се изразява с картини. Но флумастерите са направени от пластмаса и са забранени в тези училища, които са издигнали екологията в култ. Връща се обратно в София, но не задълго. На 17 г. е приета да следва в Академията на изкуствата в Дюселдорф в класа на Йорг Имендорф. По това време Имендорф – един от най-именитите ученици на Йозеф Бойс, е на върха на славата си. Бойс и Имендорф са смятани за творците, оставили най-сериозен отпечатък върху следвоенното германско изкуство. Учителят на Михаела  е по-възрастен от  нея с 34 години, но  е привлечен силно  от българката. Нарича я “моята Мадона” заради чистите ѝ красиви черти и вижда в нея обещаващ творец. “Това беше среща повече между двама художници, отколкото между мъж и жена”, разказва за онзи период Михаела Дановска. Когато завършва академията, Имендорф ѝ подарява името Ода Жон. Жон на френски е жълто, а това е любимият цвят на художника. Ода пък идва от старонемски и означава защитница на наследството, богатство. Той дори ѝ рисува паспорт с това име и образа ѝ. “Този паспорт е една от най-ценните ми вещи, винаги е с мен”, сподели пред Би Ти Ви художничката. Двамата се женят, когато тя е на 20, а той на 54 години. “Родителите ми първо бяха шокирани”, разказа Дановска пред Би Ти Ви. Но семейството ѝ приема постепенно съпруга ѝ, той идва често в София, за да рисува. През 2001 г. им се ражда дъщеря – Ида. Малко след това започва един от най-тежките периоди за младата художничка. Имендорф е  диагностициран с  ALS – нелечима и  смъртоносна  мускулна атрофия. Следващите 7 години семейството води отчаяна битка за живота му. Търсят лек дори в Русия и България. Състоянието му обаче се влошава, в края на живота си е в инвалидна количка и не може да рисува сам. Успява обаче да придвижва компютърна мишка и да скицира идеи за творбите си, после с помощта на свои студенти ги нанася на платното. “Възхищавах се на тази сила и неуморна воля да твори докрай каквото и да се случва”, споделя съпругата му в едно от редките си интервюта за този период. Тя не обича да говори за миналото. Не толкова, защото е свързано и с пикантни статии за личния живот на Имендорф в последните му години. Отчаян от болестта, художникът се впуска понякога в бурен живот, дори  го залавят в оргия с  проститутки и солидно  количество кокаин,  заради което е осъден условно. Жълтата преса е по следите на Михаела и дебне за реакцията ѝ. Тя обаче запазва пълно мълчание и остава плътно до съпруга си. Придружава го навсякъде, почти е спряла да рисува. Това е и втората сянка от онзи период. Съзнава, че името Имендорф винаги ще я преследва и тя никога няма да се наложи като художник заради славата на съпруга си. През 2007 г. Имендорф губи битката с болестта. Ода Жон е  само на 27 години,  а е вече вдовица и  има малко дете. Въпреки че е един от най-продаваните художници, Имендорф съвсем не е богат. Болестта е изчерпала голяма част от спестяванията му. Негов незаконен син започва люта битка за останалото му наследство. Ода съзнава, че трудно ще намери свое място в този град и винаги ще е вдовицата на Имендорф. Затова взема дъщеря си, два куфара и албум с рисунки и се мести в Париж. “Човек се ражда много пъти и умира много пъти”, казва художничката днес. “В Париж познавах само един човек – моя съученичка. Тя ми помогна. Записах Ида на училище, а себе си – на курс по френски”, разказва Ода Жон. Още в първите седмици близки ѝ уреждат среща с галериста Даниел Темплон, който представлява Рой Лихтенщайн и Анди Уорхол. Показва му рисунките си. Той ги обсъжда със сътрудниците си и още същия ден ѝ предлага да ѝ организира изложба, ако успее за месец да нарисува достатъчно картини. “Рисувах денонощно, изпивах литри ободряващи напитки, за да не спя”, споделя Ода за този период. Изложбата минава с огромен успех – всички нейни картини, рисунки и скулптури са продадени на цени между 30 000 и 45 000 евро за произведение. Това е и моментът, в който новата Ода Жон се ражда. Тя дори външно се преобразява. Облича се в черно, не слага грим. Не иска външният ѝ вид да отвлича вниманието от творбите ѝ. Иска изцяло да се възползва от това, че в Париж никой не я познава, не я свързват с името Имендорф, нито я дебнат за пикантни подробности. Интересуват се само от картините ѝ. Днес, 11 години по-късно, Ода Жон продължава да е любима на парижката публика, картините ѝ се откупуват още преди откриването на изложбите ѝ, а успехът ѝ е неоспорим. Преоткриват я и германските медии, за които тя вече не е само младата вдовица на Имендорф, а художничка със световна кариера. Картините ѝ привличат, вдъхновяват, замислят и отблъскват едновременно. Тя рисува предимно хора, но те често нямат лица, а са плетеница от органи и крайници. Винаги имат втори план, картина в картината. Огряно от щедро слънце русо дете е клекнало върху мраморна колона насред лазурно небе. В ръката си държи спринцовка. Или жена, която нежно прегръща и целува мъж, чието лице е кафява безформена маса. Женско лице в близък план, от носа се стича кръв, а четката я размазва по устните като червило. “Рисувам онова, което е под повърхността, онова, което ни боли, изследвам го докрай, но с нежност и любов”, обяснява тя. Критиците често казват, че  Ода Жон показва  онова, от което  ни е страх. Но германският ѝ галерист Михаел Фукс не е съгласен. Човек, който рисува така, не изпитва страх, заявява той. За свой най-доверен съветник и най-честен критик Ода Жон приема дъщеря си Ида. “С нея е интересно да си говори човек, тя наблюдава рисуването ми от съвсем малка и знае кога и какво съм почувствала”, споделя художничката. Ида Имендорф днес е модел, снима се на корицата на десетки световни издания, но смята да се занимава с моден дизайн.     Освен с дъщеря си Ода Жон рядко говори за картините си. Смята, че казва всичко с четката си. Продължава да прави и скулптури. Последната ѝ творба  е “Прегръдката”  – бронзова статуя, която отдалеч прилича на Пиета, но като се вгледа човек, вижда, че двете фигури са на една възраст и устните им са слети във вечна целувка. Скулптурата в момента обикаля България, като идеята е да се появява на различни места сред природата и така всеки път да оживява в нов контекст. Посветена е на вечната любов и желанието на Ода е тя да остане завинаги в България в знак на обич към родината, към която тя винаги се завръща.   Боил Банов: Цензурата  свърши преди 30 години На 22 ноември под патронажа на Френския културен институт в България за първи път у нас се откри голямата ретроспективна изложба “Сърцевина”, подготвена специално за залите на Националната галерия “Двореца” от Ода Жон с куратор Надежда Джакова. Според договора между галерията и авторката същата вечер в Балната зала, в която няма експозиция, се организира пърформативен коктейл, назован “Вечеря – натюрморт”. Часове по-късно точно този коктейл предизвика крайни реакции. С коментари в социалните мрежи и пред медиите се включиха десетки хора – и такива, които се занимават с изкуство, и други, които не бяха разбрали нито какво се е случило в галерията, нито каква е идеята на пърформанса. Заговори се за “голямо плюскане”, за пошли трапези в храма, които обиждали статута на галерията.           Какво се случи всъщност в четвъртък – художничката Михаела Дановска кани лично 100 души, сред които и много чужденци, долетели специално за събитието. Поводът е откриването на изложбата “Сърцевина”, която може да се види до 13 януари. Преди изобщо масовата публика да разбере коя е Ода Жон и какво е посланието ѝ, бяха издадени присъди – и на нея, и на екипа ѝ, чуха се дори гласове с искания за оставката на шефката на галерията Яна Бубнова. “Идеята е на авторката и тя пое всички разноски. Нае специална фирма за кетъринг. Нищо не е приготвяно в галерията. Месото е символ на телесното и е противопоставено на романтичното – в случая балната зала. Така художничката подчертава посланието на своето изкуство по един сюрреалистичен начин. Темата на нейната изложба е за болезненото съществуване на жената. За жената като обект на употреба. Затова беше и тази провокация. А не повод да се “наплюскаш. Уви, самата Ода Жон усети това болезнено съществуване – на жената – при тази реакция към нейния прием”, коментира Бубнова. “Цензурата в България свърши преди 30 г., няма да я върна. Ако сега санкционирам художник или директор на галерия за това, че е бил провокативен, ще влезем в аналите на Европа и ще отворим нова интересна тема. И ако свободната журналистика е огромен проблем за България и Европа, то отдавна не говорим за цензурата в изкуството, защото тя вече е забравена”, коментира пред Нова тв министърът на културата Боил Банов. Предшественикът му на поста Вежди Рашидов обаче изрази по-различна позиция. Подкрепи напълно тезата на Банов, че цензурата е недопустима, но според Рашидов мястото за подобен пърформанс не е държавната галерия. “Никой не е казал, че трябва да се забрани изложбата, направихме от мухата слон, унизихме една директорка, вкарахме министъра в обяснителен режим”, заяви пред “Труд” Рашидов.  ", "date": "2018.12.02", "title": "Ода Жон – художничката, която Париж боготвори, а в България оплюха, преди да я познават"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390068-%D0%BE%D1%82-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D0%B8%D1%82%D0%B5-%D0%B4%D0%BE-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%D1%82%D0%B0-%D0%B8-%D0%BB%D0%B8%D1%87%D0%BD%D0%BE%D1%82%D0%BE-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE", "text": "от „свободните” български медии все повече започнаха да влизат в коловоза на манипулациите в тълкуването или по–скоро отказа да разяснят руско–украинския инцидент в териториалните води на Русия. „Украински кораби бяха обстреляни в нарушение на международното право и ......” и от тук нататък виновна е „агресивна” Русия. Видяли и стреляли. Елементарната подмяна на факти винаги е била обидна за средностатистическия информиран българин.      Но като имаме предвид, за какво може да послужи подмяната на истината, ако се разпали горещ конфликт и затова отрано ни втълпяват удобна схема, трябва да се върнем към началото, въпреки че телевизионните водещи са тези, които трябваше да го направят, а не да подминават мълчаливо твърденията на поканените „експерти”. Трите украински кораба навлизат в руски териториални води в 7.20 часа, а в 8.35 часа привеждат въоръжението си в бойна готовност, насочвайки го под ъгъл от 45 градуса към руската брегова охрана. Демонстративно и провокативно действие. През следващите 11 часа те отказват да отговорят на предупрежденията на руската брегова охрана, въпреки че всеки редови моряк дори знае изискванията и задълженията в такива ситуации. Едва в 18.30 часа групата украински кораби е блокирана. Нещо повече, опитват се да пробият блокадата. Съгласно всички правила и закони руснаците дават предупредителен изстрел. Два от корабите се подчиняват. Третият продължава да маневрира. Извършен е втори предупредителен изстрел. Без резултат. Три минути по–късно е осъществен пряк изстрел срещу укринския катер. Часът е 20.55. Над 13 часа търпение, показано от руската страна и провокационни маневри от украинските кораби. След стриктно изпълнение на всички правила. Един изстрел след неподчинение. И това се представя едва ли не за обстрел, въоръжено нападение и какво ли не от български коментатори и редактори. А арестуваните по–късно украински моряци потвърждават всичко казано до тук– от ясното съзнание за извършените нарушения до задържането им. Мастит български политолог обясняваше по национална телевизия, че било неморално да призоваваме „жертвата” към въздържане, т.е. Украйна. Да говориш за морал и международно право при тази ситуцаия, е необходима голяма доза наглост и презрение към интелигентността на зрителя. Дори си позволи да припише героизъм на украинските екипажи, защото какво ли би станало, ако бяха отговорили на огъня с огън. Ами не е чел инструкцията за провокационната операция и не отчита както факта, че два от корабите са се предали, защото са прозряли самоубействената авантюра на началниците си. Заслугата е на руските командири, проявили търпение и дисциплина, придържайки се строго към нормите и правилата за действие в такива ситуации. Освен Договора за правния статут на Азовско море и Керченския пролив от 2003 год. между Русия и Украйна за съвместно използване и въвеждане на определени ограничения за плавателни съдове на трети страни, съществува и „Споразумение между двете държави относно мерките за осигуряване сигурността на навигацията в Азовско море и пролива Керч” от 2012 година. То съдържа редица задължения, въпроси на сътрудничество, информиране и обмен на данни, които са пределно ясни и известни на украинските моряци. Между другото тези правила предвиждат да съобщават за придвижването си, да следват указанията на съответните власти и ако в разрешението има предписание, да приемат лоцман, който да ги преведе през пролива. При всичко това, няма как да се обясни мълчанието и пренебрегването на указанията на руската бреговна охрана. Защо досега въведеният след построяването на моста контролен режим на преминаване функционира нормално, а изведнъж на 25 ноември се появява проблем? Главният въпрос, който умишлено се заобикаля, е  има ли доказателства и аргументи за предварително подготвена провокация от украинска страна . Тъй като за признанията на арестуваните украинци веднага бе приведен довода, че може да са изтръгнати под натиск, нека да видим, какво казват техни роднини и приятели в Украйна. Един от моряците е признал на приятелката си, че са на по–специална операция, че им е разпоредено да не спират, дори и да правят опити за това от руска страна. Предупредели са ги, че ще им съберат телефоните. Нормално ли е това при прехвърляне на няколко стари кораби във военната база в Бердянск в Азовско море? При претърсването на трите плавателни съда са намерени записки на инструкции за поведение при преминаване на Креченския пролив, които определено потвърждават сценарий на провокация. След арестуването на екипажите и установяване самоличността на всички се оказва, че сред тях има офицери от контраразузнаването. Киев веднага призна принадлежността им към специалната служба. И тъй като твърдението е от най–доверените органи на Порошенко, българските му приятели трябва да приемат, че те едва ли са били на излет или на обмен на моряшки опит. След като новината за инцидента се разнесе по света, главнокомандващият на Военноморските сили на Украйна чистосърдечно възкликва: „Бяхме длъжни да покажем на какво са способни такива катери!” Ами това си е признание. Да се върнем два месеца назад: в доклада на американската фондация Jamestown се твърди, че доставянето на два военни кораба от Одеса в Бердянск, съгласно разпореждане на президента Порошенко от септември т.г. трябва да има за цел да се провери, как ще реагира Русия. Само 12 часа след инцидента е показан филм в Парламента с пропаганден характер, в който се засяга случилото се, а едва ли е възможно в такъв кратък срок да се направи филма. Очевидно той е правен преди инцидента. До тук изброихме поне 7 факти, а има редица преки и много непреки доказателства, които няма смисъл да изреждаме. Създадената ситуация прикри и с евентуалното си продъжаващо изостряне ще прикрива в близко бъдеще други немалко важни събития и проблеми. Покрай руско–украинския инцидент не се спомена и дума за представените от руската страна доказателства, че ракетата „Бук”, с която бе свален самолета над Източна Украйна е принадлежала на украинските въоръжени сили. Вниманието ни се отклонява и с опита за дискредитиране на руско–сирийския успех в Сирия и стремежа за спасяване на терористичните организации, намерили последно убежище в Идлиб. Ангажирани със заплахите от война тихомълком на 10/11. 12. т.г. в Мароко ще бъде подписан Глобалния пакт за миграцията, от който ежедневно все повече страни се отказват, защото виждат заплахата да бъдат заляти от милиони пришълци, чието осигуряване ще е непосилно и с непредвидими последици за промяна на цели континети. Разбира се, че при наличието на провокация като тази в Черно море, пред Керченския пролив, веднага възниква въпросът,  с какви цели се прави и кой би имал интерес . Отговори на тези въпроси бяха дадени в анализите през последните 4 дни и те се свеждат до: умишлено изостряне на напрежението с Русия в един последоватален и продължаващ вече доста месеци процес, получаване на военна и икономическа подкрепа от Запада; подготовка на условия за доизграждане на военната база в Бердянск в Азовско море; денонсиране на всички договори и споразумения за използване на морето и пролива, в резултат на което кораби на САЩ и НАТО да могат свободно да влизат в него; преодоляване на икономическите загуби за пристанищата от забавянето на доставките през пролива; създаване на ситуация за обявяване на военно положение /твърде преекспонирана/ с цел отлагане на президентските избори, предвид очертаващата се загуба на Порошенко, и местни избори в някои области и т.н. От всички обаче  водеща е стратегията и тактиката на кукловода  за ескалиране на антируската кампания, изграждане на военни бази и достъп на военни кораби на САЩ и НАТО в Азовско море, а не толкова вътрешнополитическите намерения на Порошеко за предстоящите президентски избори. Трябва да си отговорим и на въпроса,  защо президентът Порошенко си позволява толкова плитки аргументи в обвиненията си срещу Русия . След Източна Украйна и Крим Путин поискал и Азовско море!? Всеизвестно е, че Москва съвсем не иска и не може да си позволи присъединяване на Източна Украйна. А за Азовско море досега имаше добре регулирани правила от договор и споразумения и руската страна едва ли би имала интерес от премахването им, защото те са и въпрос от първостепенна сигурност. Допускането пък за „тотална война”, както се изрази украинския президент, въобще не заслужава сериозно внимание, освен ако той не я провокира. Очевидно е обаче, че Порошенко играе ва банк и предизвиква раздразнението иа редица еврропейски страни от незрялото и ненавременно стартиране на инициативи, нопомнящи авантюрата на Саакашвили срещу Южна Осетия и последвалата война между Русия и Грузия. Онези европейски политици, които в стремежа си да избегнат по–категорична позиция, оправдават украинския президент и се опитват да прехвърлят вината на руската страна,  допускат огромната грешка да го поощрят в следващите му стъпки . А в уловията на военно положение и непредсказуеми самоинициативи на радикалните националисти в страната можем да очакваме всякакви изненади. И евентуалното взривяване на Кримския мост, за което отдавна имаше закани от украински политици, би било най–малката от тях. Полезно е да се прочете внимателно биографията на генерал Кейт Дейтън, изпратен за „съветник” в ГЩ на украинските въоръжени сили. Не може ЕС и НАТО да продължават постоянно да ръкопляскат на провокациите на президента П.Порошенко. В тази връзка бившият посланик на Германия в Полша и шеф на Плановия щаб на МВнР Франк Елбе казва:  „Ако нещата в Украйна продължат по същия начин, както досега, ще бъдем изправени пред една „прокси” война между САЩ и Русия , за което европейците няма дори да бъдат питани!”  Съветът по сигурността към Министерски съвет на България прави голяма грешка , като прибързано посочва само един виновник и определя действията му като „недопустими”. Първо, това ни отдалечава от по–въздържаните позиции на европейските страни. / Да се бяха вслушали поне в думите на министъра на външните работи на Австрия. / Второ, ни казва, че придържането към двустранни договори и споразумения, както и към международни норми и правила не е задължително, а българските момчета, които спряха турска лодка в български териториални води, са действали „недопустнимо” и незаконно и неправилно сме ги защитавали. Трето, защото това означава подкрепа за предстояща още по–голяма милитаризация на Черно море, която ще има крайно негативни последствия за България. За кой ли път тук изплува въпросът, дали разузнаванията са склонни да докладват та Съвета по сигурността удобни за управляващите оценки или управляващите не се вслушват в разузнавателните си служби? Министър председателят Бойко Борисов имаше по–умерена позиция от тази на Съвета по сигурността, изразена по време на посещението си в Риад, но сравненението, което направи с конфликта в бивша Югославия, беше неудачно. Нито моментът, нито геостратегическото значение на региона, нито целите на участващите актьори са сравними. Българските „експерти” и политици трябва да си дадат сметка, че ситуацията е твърде сериозна за да излизат неподготвени в ефир или да увъртат така, че да се представят в удобна светлина пред управляващите или „не сгазят лука”– „високи” пориви, стоящи по–ниско от личното достойнство. А освен „прокси” войната, за която дори няма да ни питат, както казва посланик Франк Елбе, такова поведение на политици и „експерти” в защита на двойните стандарти и представяне задължението за опазване на суверенитета като „агресия” ще продължава да води до ерозиране на проевропейската идея и след евро–изборите през 2019 г. може да се събудим с много крайно десни и националистически партии в ЕП и управления в близко бъдеще.", "date": "2018.12.02", "title": "От манипулациите до отговорността и личното достойнство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390069-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B0%D0%B2%D0%B8-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D1%81-%D0%BF%D1%8A%D0%BB%D0%BD%D0%BE%D0%BF%D1%80%D0%B0%D0%B2%D0%BD%D0%BE%D1%82%D0%BE-%D1%87%D0%BB%D0%B5%D0%BD%D1%81%D1%82%D0%B2%D0%BE-%D0%B2-%D1%88%D0%B5%D0%BD%D0%B3%D0%B5%D0%BD", "text": "България не трябва да прави компромис с пълноправното си членство в Шенген, смята председателят на Партията на европейските социалисти (ПЕС) Сергей Станишев.  Според него България и Румъния „трябва незабавно да бъдат приети в Шенгенското споразумение по всички граници”, а правителството не бива да се съгласява на компромисен вариант, който би ощетил българската икономика и българските потребители.     В началото на декември Европейският парламент ще обсъди доклад на европейските социалисти, в който ще настоява България и Румъния да бъдат незабавно приети без условия в Шенгенското пространство. \"Една от големите заплахи за България, за нашите национални интереси е идеята, която циркулира, която има много сериозни привърженици за Европа на две скорости, да се превърне в реалност. Сред тях е например и президентът Макрон, и канцлерът Меркел, които постоянно говорят за тези неща, и редица други европейски лидери. За България това би било много тежък удар върху нашите интереси и върху нашата позиция\", каза Станишев. Станишев призова още БСП да даде отпор на популизма и национализма, които са във възход в Европа и у нас. Председателят на БСП София Калоян Паргов призова за пълна мобилизация за спечелване на местните и европейските избори. \"Нужно е да се преосмисли и ролята на България в Европейския съюз, свързана със заемането и отстояването на пробългарски националноотговорни позиции. Предизборната кампания трябва да започне от конгреса на 26-ти януари и да постави началото на победния рейт на Българската социалистическа партия\", заяви Паргов. Той настоя още отсега да започне диалог за търсене на съюзници за постигане на целта.", "date": "2018.12.02", "title": "Станишев: България не може да прави компромис с пълноправното членство в Шенген"}
{"url": "http://www.classa.bg/%D1%81%D0%B2%D1%8F%D1%82/item/390060-%D0%BD%D0%BE%D0%B2%D0%B8%D1%82%D0%B5-%D0%BC%D0%B8%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "По-рано тази седмица Тръмп каза, че нов рунд мита, който ще засегне продуктите на Apple, включително и техните лаптопи, не е изключен. Подобен ход на американската администрация ще засегне потребителите и компаниите в САЩ, а Apple ще трябва да реши дали и с колко да увеличи цените на продуктите си, за да компенсира увеличенията на вносните налози.     Според информацията до момента увеличението на настоящите мита от американската администрация ще бъде в размер на между 10 и 25%. Една от целите на президента на САЩ е Apple да направи своя производствена фабрика там, но създаването ѝ и изместването на веригата на доставки от Азия е изключително труден и избягван от компанията процес. Дори Apple да избере подобен ход, то по-високоплатеният работен труд в САЩ и създаването на производствени мощности ще имат сериозно отражение върху цената на iPhone, смята Тим Баяр, президент на Creative Solutions. “Производството на iPhone в САЩ все пак ще увеличи крайната му цена за потребителите с между 20 и 30%”, посочва той, цитиран от CNN. Според него така цената на базовия iPhone Xs ще нарасне с около 350 долара, което ще рече, че за Apple справянето с митата на Тръмп в Китай ще бъде по-лесно, отколкото местене в САЩ. Американската компания купува части за създаването на телефоните си от целия свят, преди повечето от тях да бъдат сглобени в Китай от Taiwanese manufacturer Foxconn. Чиповете за памет на компанията идват от японската Toshiba, сензорите от германската Bosch, а модулите за дисплеите на iPhone Apple купува от Samsung в Южна Корея. Голяма част от компонентите обаче идват и от американски компании. Базираната в Кентъки Corning снабдява Apple със стъкла за iPhone, фабриката на Finisar в Тексас произвежда лазерни скенери, използвани от услугата на Apple за лицево разпознаване, както и за анимирани емоджита, a базираната в Масачузетс Analog Devices произвежда чипове за дисплеи, работещи с допир. Нов рунд тарифи ще навреди не само на Apple, но и на други американски технологични компании, които разчитат на разтегнати вериги за доставки и китайски производители, за да направят своите стоки, според Съвета за индустрията на информационните технологии, организация, която представлява над 60 големи технологични компании, включително Amazon и Facebook. „Още повече, това ще засегне глобалните вериги на доставки, водейки до по-високи цени на електронни устройства, на които потребителите разчитат всеки ден и дори може да коства работни места на САЩ“, смята Джоуз Кастенеда, говорител на организацията.", "date": "2018.12.02", "title": "Новите мита на Тръмп"}
{"url": "http://www.classa.bg/%D1%81%D0%B2%D1%8F%D1%82/item/390061-%D0%BD%D0%BE%D0%B2%D0%B8%D1%8F%D1%82-%E2%80%9E%D0%BA%D0%B0%D0%BB%D0%B0%D1%88%D0%BD%D0%B8%D0%BA%E2%80%9D", "text": "Как новият руски автомат AK-308 дело на оръжейния концерт „Калашников” успя да се наложи на пазара?. Отговорът е повече от елементарен: Използването нa пaтpoни c ĸaлибъp 7,62×51 мм пo cтaндapтa нa HATО.     От края на Втората cвeтoвнa вoйнa руският оръжеен производител е пуснал над 20 модела от автоматите АК. Всички те обаче са използвали руски боеприпаси. Последният модел – AK-308, е по-дълъг и тежък от АК 12, заради по-големия калибър боеприпаси. Другото особено при пласирането на въпросния автомат на световните пазари е, че АК-308 е произведен изцяло според изискванията на индийския пазар. Досега моделите не се правеха за конкретен купувач. Чрез доставката на специален модел „Калашников” на индийския пазар, руската оръжейна компания се стреми да се превърне в основен вносител на стрелково оръжие за Индия след близо 20-годишно прекъсване. Не е изключено след Индия, към новото стрелково оръжие, интерес да проявят Бразилия и Пакистан, които също нямат нищо против да купуват евтини и сигурни автомати, които използват боеприпаси по стандартите на НАТО. Базата на AK-308 е aвтoмaт AK-103. Bмecтимocт нa пълнитeля е 20 пaтpoнa с ĸaлибъp 7.62×51 мм. Teглoто c пpaзeн пълнитeл е 4.3 кг.", "date": "2018.12.02", "title": "Новият „калашник”"}
{"url": "http://www.classa.bg/%D1%81%D0%B2%D1%8F%D1%82/item/390062-%D1%82%D1%80%D1%8A%D0%BC%D0%BF-%D1%83%D0%B2%D0%BE%D0%BB%D0%BD%D0%B8%D0%BB-%D1%88%D0%B5%D1%84%D0%B0-%D0%BD%D0%B0-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B8%D1%8F-%D1%80%D0%B5%D0%B7%D0%B5%D1%80%D0%B2", "text": "Президентът на САЩ Доналд Тръмп не е удължил мандата на Джанет Йелън като ръководител на Управлението за федерален резерв (УФР) с още четири години заради ниския ръст, съобщава в.“Вашингтон пост“, цитиран от БТА. Изданието се позовава на свои източници от Белия дол.      Според тях Тръмп сериозно е обмислял да продължи мандата на Йелън, но бил обезпокоен от ниския ѝ според него ръст – 161.5 см. Изданието подчертава, че разговорът с нея впечатлил изключително американския лидер, макар съветниците му препоръчвали да издигне друга кандидатура за ръководител на американската централна банка. Самият президент пък нееднократно отбелязвал, че 72-годишната Йелън не е достатъчно висока, за да ръководи УФР, пише в.“Вашингтон пост“. Той непрекъснато питал помощниците си дали са съгласни с неговото мнение. В крайна сметка Тръмп издигна кандидатурата на Джером Пауъл, чийто ръст е около 180 см. Той пое поста през февруари тази година. Напоследък обаче американският президент все по-често критикува политиката му за постепенно повишение на основната лихва. Йелън стана първата жена начело на УФР на 3 февруари 2014 година. Тя завърши започната от нейния предшественик Бен Бърнанке програма за количествено облекчаване. Също така по времето на Йелън банката за първи път от 2008 година реши да повиши основната си лихва от почти нулево равнище до 0.25-0.5 на сто. Под ръководството на Йелън УФР успя да понижи равнището на безработица в САЩ до нивото отпреди кризата (от 6.7 процента през 2014 година до 4.2 на сто през 2017 година).", "date": "2018.12.02", "title": "Тръмп уволнил шефа на Федералния резерв"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390063-%D0%BA%D1%81%D0%B5%D1%80%D0%BE%D0%BA%D1%81%D0%B8%D1%82%D0%B5-%D0%BF%D1%80%D0%B8-%D1%81%D0%BE%D1%86%D0%B0,-%E2%80%9E%D0%BB%D1%8E%D1%82%D0%B8%D1%82%D0%B5-%D1%87%D1%83%D1%88%D0%BA%D0%B8%E2%80%9D-%D0%B8-%D0%BA%D0%B0%D0%BA-%D0%B1%D0%B5%D1%88%D0%B5-%D1%80%D0%B5%D0%B0%D0%B1%D0%B8%D0%BB%D0%B8%D1%82%D0%B8%D1%80%D0%B0%D0%BD-%D1%80%D0%B0%D0%B4%D0%BE%D0%B9-%D1%80%D0%B0%D0%BB%D0%B8%D0%BD", "text": "„Л юти чушки” е малка книжка, издадена за пръв път през 1968 г. И набързо инкриминирана, изтеглена от книжарниците още преди да се продадат и 2-3 хил. броя. Днес е антикварна рядкост.  Впрочем, може да се намери в интернет понякога за 30-40 лв., но не е сигурно дали не става дума за фототипното издание от 1990 г., което върви за 20 лв. Книгата има и второ издание зад граница, в Париж, през 1983 г.     Ксерокопието с автографи на Димовски и Ралин. Снимка: e-vestnik   Който има запазен екземпляр от първото издание вкъщи, го пази като семейна и колекционерска ценност. Така, както се пазят по някоя златна монета от баба и дядо, стар меден съд, наследена книга отпреди век… Пишещият тези редове има старо и избеляващо ксерокопие на книжката, подвързано с твърди корици при книговезец, преди над 30 години. Но е не по-малко ценно от оригинала – на трета страница има посвещение от двамата автори Радой Ралин и Борис Димовски. Това е цяла история… „Хайде, наште! Яжте люти чушки! Стига сме си правили оглушки… Люти чушки няма и за семе! Нищо… и това ще понесеме!” – това пише на последна страница на сборника с народни епиграми „Люти чушки” на Радой Ралин. Епиграмите са със заглавия, насочващи към нещо актуално, поставени от Ралин. Нещо като реплика или допълнение. А някои епиграми са преиначени или направо измислени от него. Остра сатира към непоклатимата тогавашна власт, което сега може би изглежда невинно, но тогава… Ето няколко цитата: Номенклатура  Не го бива  ни за слива  … Реорганизация  Променил се Алия,  погледнал се – пак в тия  … Кой ще ни пази здравето?  Де насилие вилней,  там законът линей  … Външнотърговска спогодба  Отишъл за круши,  върнал се без уши  … Ах тези слабости  Ръцете му слаби,  ала знай да граби  … Перспектива  Има ли кому да се покланяш,  Има и кому да се осланяш   Епиграмите добиват допълнително звучене с илюстрациите на карикатуриста Борис Димовски. И точно една от тях става причина да забранят книгата. Н а епиграмата „Сит търбух за наука глух” Ралин е сложил заглавие „Глух, но послушен”. А Борис Димовски е нарисувал прасе, чиято опашка е завъртяна като подпис.  Заради тази рисунка на Борис Димовски книжката е била иззета и изгорена. Свинската опашка е заподозряна като подпис на Тодор Живков. И прилича наистина. Съмнението, че наподобява точно това, е основателно.   Страницата, заради която книжката е инкриминирана и авторите са останали без работа. Снимка: e-vestnik   В доклад на градския комитет на БКП по случая пише: „В книгата „Люти чушки“ е допусната несъвместимата с всякакъв морал и законност, изключваща комунистическата партийност, илюстрация на Б. Димовски, в която е злоупотребено с подписа на първия секретар на ЦК на БКП и председател на Министерския съвет на НР България, като е поставен на опашката на едно прасе. Над тази „илюстрация“ е отпечатана епиграмата „Глух, но послушен“: „Сит търбух за наука глух“. При това отпада всякакво колебание, че и някои други епиграми са насочени против ръководството на партията. Така например под заглавие „Басня“ е поместена поговорката: „Хитрата сврака с двата крака“. Над нея Борис Димовски е нарисувал изправен човек, стъпил върху две бюра, т.е. човек, който държи две власти.  С това книгата „Люти чушки“ се превръща в безпрецедентен за нашата социалистическа действителност случай.” (виж  ). Този документ е публикуван чак 2017 г. в сборника „Случаят „Люти чушки“ 1968″. В  „Литературен фронт” излиза тежка разгромяваща статия от Богомил Райнов. Той цитира три авторски епиграми на Ралин от книжката:   „Кой постъпва честно, не живее лесно” „Кой излезе прав, не излиза здрав” „Кой душа не продава, той имотен не става”   Нарича ги банални. Говори за двусмислици зад които се крият подлост и двуличие, и т. н. По онова време да излезе такава разгромяваща статия в органа на писателите е като публичен разстрел. До края на живота си Богомил Райнов таи омраза към Радой Ралин. В книга, публикувана по негово желание след смъртта му през 2007 г., Райнов напада остро Радой Ралин – от гроба. И двамата вече са покойници…   Скулпторът Георги Чапкънов прави портрет на Радой Ралин, 1988 г. Снимка: Иван Бакалов   Тогава, през 1968 г., Ралин и Димовски са изключени от партията – най-тежкото наказание. Забранени са за публикуване няколко години наред. В доклада на Градския комитет на БКП по случая пише още: „Ние смятаме, че случаят с „Люти чушки“ не е изолиран факт. Подобни епиграми др. Радой Ралин е публикувал и друг път в различни вестници и списания, четени са по радиото и телевизията. Проследявайки творческата дейност и поведението на Радой Ралин, ние констатирахме, че неведнъж са полагани усилия и грижи да се помогне на др. Радой Ралин, но за съжаление и досега той не е направил сериозни изводи за себе си-Макар и по-рядко, но известни критични бележки са отправяни и към Борис Димовски. Въпреки това, той не си е направил необходимите изводи.” Б орис Димовски беше дребен човек с голяма сила. Имаше слаб слух, използваше слухово апаратче, и когато съм го питал директно в ония години, вече към края на комунизма, дали е искал да наподоби подписа, клатеше глава и отговаряше уклончиво, сякаш не е чул съвсем въпроса. Тогава не се знаеше, че имало категорично заключение на партийна комисия за подписа на Живков. Останали са сигурно към 1-2 хил. броя от книжката, от общо 30 хил. отпечатан тираж (според някои източници 20 хил. – тогава това са нормални тиражи). Колкото са успели да се продадат преди да се разгневи Живков.       П исателят Георги Марков описва как по това време отишли с режисьора Асен Шопов при Живков на разговор. Марков бил от приближените писатели на Живков тогава и ходатайствал да върнат Шопов от театъра в Бургас в София. Живков уредил въпроса с едно обаждане. Когато Шопов започнал да изказва благодарности с „другарю Живков…”, споменал нещо и „За нас сте…”. И на тази реплика Живков избухнал: „Знаете ли какво съм за вас?” Извадил от чекмедже книжката „Люти чушки” и показал страницата с подписа. Марков пише, че се уплашил, никога не бил виждал Живков такъв гневен. През годините е имало различни публикации за историята с тази книжка. В някои от тях се казва, че не била изгорена. Според бившия шеф на книгоиздаването при соца Караманчев, Радой сам пуснал слуха, че книжката му е изгорена. Н о аз съм го чул от свидетел, който е намерил паднали изгорели страници на улицата до Полиграфическия комбинат. Там в задния двор имаше навремето някаква пещ с комин. Журналистът и писател Стефан Продев ни е разказвал в редакцията на списание „София”, където работех, че като отивал на работа в БТА един ден, на тротоара близо на ъгъла с Полиграфическия в краката му вятър довял обгорени странички от книжката. И си запазил една. Той смяташе, че са излетели през комина. Впрочем, какво значение има дали е изгорена или нарязана с машина?  Днес книжката е много рядка. Притежавах един екземпляр от баща ми. Пазехме я вкъщи като реликва в ония времена и понякога четяхме пред приятели и близки гости. Т ри години преди 10 ноември, току що бях почнал работа млад журналист, научих от Радой Ралин, че му откраднали единствения екземпляр от книжката, който имал вкъщи. Ралин беше от един край с баща ми, познаваха се и се уважаваха. Стана така, че се сприятелихме и често ходех у тях. Приказвахме много, той беше любопитен какво става по редакциите, разпитваше и на свой ред разказваше истории. И един ден приятел на Ралин му довел гости, двама непознати. Той често приемаше гости в стаята си вкъщи в квартал „Изток” (недалеч сега е неговият бронзов паметник). И според Ралин някой от тях му откраднал единственият екземпляр от рафтовете на библиотеката (седеше отгоре, настрани сложена), вероятно докато им прави чай (това с чая при Радой беше ритуал, винаги черпеше с чай). Тогава аз му подарих екземпляра от „Люти чушки”, който имахме вкъщи. Баща ми не възрази. Каза: „Авторът трябва да си има свой”. Радой беше много благодарен. А  преди това аз си я извадих на ксерокс и си я подвързах с твърди корици в книговезница. А как я извадих на ксерокс? Това е друга история. Тогава ксерокси из София нямаше много. Само в някакви служби, ведомства. Още нямаше във всяка книжарница, където за стотинки на страница да ти копират каквото искаш. Вадехме си на ксерокс редки публикации, особено от руския печат в края на перестройката, преди да рухне целият Източен блок. Копирахме си дори цели книги – носехме хартия на близък човек в някоя служба с ксерокс и той ни копираше. Носеха се слухове, че всички ксерокси били под контрол, следели ги, имало белези, по които се разбира от кой ксерокс е извадено някое копие.  Така, както следели всички пишещи машини, защото те имали особености на удара на всяка буква, както нарезите на пистолетите… Фантасмагории.  В страната имаше хиляди пишещи машини, кой ще ти прави архив от тях… Ксероксите, разбира се, бяха по-малко, но и с тях трудно можеш да установиш от кой е правено копие, освен ако барабанът не почне да пуска черни черти на определени места по страницата. И това също е несигурно, защото се променя. Както и да е. Тогава на страха очите бяха големи. А  аз отидох да извадя копие от „Люти чушки” направо в устата на вълка. Имах съученик и приятел, който работеше в правителствения хотел „Рила”. Там приемаха гости на ЦК на БКП от чужбина, и от партийните и държавни шефове по места, като дойдат на съвещания в София. Там беше и стол само за „правоимеещите” от висшата номеклатура и избрани по-известни писатели, хора на изкуството. Това е друга тема. Моят съученик ми извади на ксерокс „Люти чушки”, а както разбрах, я извадил в още няколко екземпляра за хора от колегите му, и за кой знае кого. Подвързах я и скоро след това в редакцията на списание „София”, където чест гост и автор на илюстрации беше Димовски, му я дадох за автограф. Той написа „Верно с оригинала“ и се подписа. Скоро след това дадох книжката на Радой Ралин да се подпише и той написа като римувана реплика под Димовски: „Не ни беше лек хала. Радой разказваше понякога за патилата си след скандала с книжката. Викали ги един по един по партийни бюра и градски комитет да ги разпитват. Радой се нервираше като си спомня – „И все питаха – ама кой ви внуши? Кой ви накара?”. Познато звучи за всеки журналист и днес. Каквото и да напишеш, все някой ще те обвини, че служиш на някого, че някой ти е платил… Р адой остава за дълго без работа след скандала. Девет години след това двамата с Димовски дават интервю на млада журналистка от „Народна младеж” – Ива Йолова. Интервюто е изпълнено с критични реплики. Уволняват журналистката и няколко редактори от вестника. Радой разказваше как разбрал, че е „реабилитиран” 6 години след издаването на книжката. Бил в клуба на журналистите с колеги и един военен от военно издателство му казал: „Честито другарю Ралин, вече сте реабилитиран – името ви го има във в. „Поглед”. Ралин и колегите намерили вестника и го разглеждат страница по страница, но никъде го няма името на Радой Ралин. И питали – „Е, къде във вестника го има Ралин?”. Военният им показал – в кръстословицата имало „Известен наш сатирик”. „Това – казал – е реабилитация. Аз знам добре какво може – не е случайно”. Ралин го разказваше със смях. Книжката, извадена на ксерокс, днес е избледняла, буквите на заглавията вече се губят. Но подписите на двамата големи стоят все по-отчетливо.      ", "date": "2018.12.02", "title": "Ксероксите при соца, „Лютите чушки” и как беше реабилитиран Радой Ралин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390064-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B0%D0%B2%D0%B0%D0%BA%D1%83%D0%BC", "text": "  Св. пророк Авакум живял 650 години преди Рождество Христово, предсказал бедствията, които щели да постигнат Юдея . И действително, халдейският цар Навуходоносор  превзел Йерусалим , разрушил храма и откарал в плен много юдеи.     се обръща към Бога Авакум, измъчван душевно поради нечестието на своя народ. ( ) По предание пророк Авакум умрял в дълбока старост.", "date": "2018.12.02", "title": "Св. пророк Авакум"}
{"url": "http://www.classa.bg/%D1%81%D0%B2%D1%8F%D1%82/item/390059-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%B1%D1%83%D0%B5%D0%BD%D0%BE%D1%81-%D0%B0%D0%B9%D1%80%D0%B5%D1%81-%D0%B7%D0%B0%D1%80%D0%B0%D0%B4%D0%B8", "text": "Хиляди демонстранти излязоха на протест по време на откриването на срещата на върха на Г-20 в Буенос Айрес, съобщава БНР.  Протестиращите обаче не успяха да се доближат до държавните глави заради организиран кордон в район от 12 кв. километра около мястото на събитието. По официални данни 25 000 полицаи са ангажирани да осигуряват реда.     Градът беше почти напълно блокиран заради шествието, което се организира от коалиция между профсъюзите и групи за човешки права. \"Протестираме срещу лидерите на глобалните сили, които са отговорни за глада, нищетата и войните по света, както и за унищожаването на околната среда. Говорим от името на тези, които са изправени пред такива проблеми, както и от името на жените, подложени на женомразството на Тръмп\", заяви един от предстваителите на протестиращите групи. Очаква се по-късно през деня да се състои дългоочакваният разговор между американския президент Доналд Тръмп и китайския държавен глава Си Дзинпин, по време на който може да бъде постигнато търговско споразумение между САЩ и Китай.", "date": "2018.12.02", "title": "Протести в Буенос Айрес заради"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390050-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D0%B5-%D0%B7%D0%B0%D0%B3%D0%B0%D0%B4%D0%B6%D0%B8", "text": "Тифани Тръмп тихо се среща с богат потомък от Нигерия, една от страните, които президент Тръмп, наскоро определи като \"лай...на страна\". Източници разказват пред Page Six, че Тифани вижда красивия Майкъл Булос, който е израснал в Лагос, където богатото му семейство притежава мултимилионен доларов конгломерат, който се занимава с превозни средства, оборудване, търговия на дребно и строителство.      Източник съобщи, че Тифани се е срещнала с живеещия с Лондон Булос по време на почивка в Миконос, Гърция това лято. Нещата тръгнали толкова добре, че студентката по право, която се раздели с Рос Механик през пролетта, дори довела Булос за Деня на благодарността. Източник казва: \"Тифани е щастлива, че досега е била в състояние да пази нещата с Майкъл под секрет. Но тя го представи на семейството си на Деня на благодарността и той се представи като много интелигентен млад мъж от голямо семейство.      Не се споменаваше за нещастния коментар на президента за африканските държави. \" Булос посещава елитно международно училище в Нигерия, а брат му Феърс е актьор и рапър. Семейството им основава Boulos Enterprises и публично търгувания конгломерат SCOA Нигерия. Според Тръмп Ел Салвадор, Хаити и други неуточнени нации в африканските страни били \"лай..ни страни\", той каза през януари по време на среща по въпросите на имиграцията: \"Защо всички тези хора идват тук?\" Нигерия беше възмутена и отговори, като каза, че коментарът е \"дълбоко болезнен, обиден и неприемлив\", ако е вярно и изиска изясняване от американските официални лица.      Тръмп по-късно отрече използването на фразата, но призна, че използваният от него език на срещата в Овалния кабинет е неприемлив. След това той нарече Нигерия \"красива\", когато се срещна с президента Мухаммаду Бухари през април, като добави, че би искал да я посети. Фамилиете на Тръмп и Майкъл Булос не коментират засега.", "date": "2018.12.02", "title": "Щерката на Тръмп се загаджи..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390051-%D0%B1%D0%B8%D0%BB%D1%8F%D0%BD%D0%B0-%D0%BF%D0%BE-%D0%B3%D0%BE%D1%80%D0%B5%D1%89%D0%B0-%D0%BE%D1%82%D0%B2%D1%81%D1%8F%D0%BA%D0%BE%D0%B3%D0%B0", "text": "Половинката на Валери Божинов отново прикова вниманието. Засуканата Биляна Дол публикува свой горещ кадър в социалната мрежа \"Инстаграм\", загатвайки какви ги върши в леглото с голмайстора на Ботев (Враца) Валери Божинов. Красивата сръбкиня се пусна от спалнята, облечена само с бяло потниче, от което изпъкват едрите й форми.     Харесванията на горещия кадър от последователите й в социалната мрежа набъбват стремглаво, като вече събра близо 6 хиляди лайка.  Навитите на Биляна пък коментират, че Валери Божинов е голям щастливец с красивата сръбкиня до себе си.   На нападателя утре предстои нов мач. От 12:30 часа Ботев (Враца) домакинства на Септември (София). Биляна отново ще бъде на трибуните, за да подкрепя любимия си, на когото беше на кадем при гостуването на Левски. Божинов блесна с два гола на \"Герена\" миналата неделя, когато врачани поднесоха сензацията, побеждавайки с 3:1.  ", "date": "2018.12.02", "title": "Биляна по-гореща отвсякога"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390052-%D1%82%D0%BE%D0%B2%D0%B0-%D0%B5-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%B0%D1%82%D0%BB%D0%B5%D1%82%D0%BA%D0%B0", "text": "Германката Алиса Шмид бе обявена за най-горещата атлетка в света от спортните запалянковци, а и има защо... За първи път 19-годишната блондинка е описана като най-сексапилна в световен мащаб миналата година от американски блог, след като тя постоянно радва своите над 280 000 последователи с \"Инстаграм\" с горещи снимки. Алиса Шмид е родена в Инголщад и започва кариерата си в СК Занд. Тя е печелила сребърен медал с щафетата на Германия на 4x400 метра от европейско първенство до 20 години. Разочароващото за всички нейни фенове е, че тя си има приятел. Това е състезателят по кану Фреди Рихтер-Мендау. Двамата живеят заедно в Потсдам от януари, където тя се състезава за местния спортен клуб.                              ", "date": "2018.12.02", "title": "Това е най-горещата атлетка!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390053-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Очаква ви, един двусмислен ден, когато ще трябва да променяте плановете си по-няколко пъти. В работата, завършете задачите за който не ви е останало време. Денят е добър за учение, пазаруване и пътуване. В личния си живот трябва да станете по-здравомислещи, за да не се опарите. Усмирете темперамента си. ТЕЛЕЦ ( 21 април - 21 май )  Може да се почувствате неуверени, особено ако вървите против вашите амбиции. Честността и богатия опит, са двата компонента, които ще ви помагат да постигнете успех в работата си. Смело решавайте, имуществени и финансови проблеми - всичко ще се получи. Вечерта, може да се наложи да оформяте важни документи. БЛИЗНАЦИ ( 22 май - 21 Юни ) Възможни са грешки, във финансовите ви дела. Някой от приятелите, ще ви дадат ценни съвети, струва си да ги слушате. Противоречия могат да възникнат от страна на близки роднини, но се опитайте да се контролирате. Добре ще се справяте като организатор, така че може да се заемете с някакво събитие. И няма значение какво ще бъде - парти или празник.   РАК ( 22 юни - 23 юли ) Ще искате да прекарате един ден с любимия човек. Нито работата, нито кариерата, нито парите, днес няма да ви интересуват. Ще ви доставя удоволствие да пътувате, да се срещате с нови хора или да търсите нова сфера на дейност. Вечерта също няма да скучаете, възможно е пристигането на близък приятел, роднина или посещение на кино. ЛЪВ ( 24 юли - 23 август ) Очаква ви плодотворен ден, освен ако не се събудите преди вечеря. По отношение на любимия човек може да се заблудите, така че бъдете внимателни относно това, което казвате. Опитайте се, да докажете думите си на практика, за да не изпаднете в неприятно положение. В областта на финансите, има по-голям шанс да станете богати, отколкото да загубите онова, което сте натрупали. ДЕВА ( 24-ти август - 23 септември ) Успешно ще премине целия ден, особено сутринта. Ако смятате, че нещо или някой ви пречи да осъществите вашите планове, тогава покажете всичките си таланти и вложете малко хитрост. Любимият човек, ще ви направи сюрприз. Но това няма да е скъп подарък или ваучер за почивка, а нещо друго. Прекарайте вечерта в уютна и спокойна атмосфера. ВЕЗНИ( 24 септември - 23 октомври) Препоръчително е, тези които имат собствен бизнес, да усилят комуникацията с партньорите си. Направете това до обяд, за да съхраните ентусиазма и увереността във вашите способности. Обрата в личния живот, ще се окаже неочакван, но приятен. Възможни са конфликти с приятели, въпреки че за тях, ще сте виновни сами.   СКОРПИОН ( 24 октомври - 22 Ноември ) Трябва да намерите общ език с лице, от което зависи вашата бъдеща кариера. Не се страхувайте, ако думите са повече, от реалните действия. Възможно е да има закъснения при получаването на пари, но това не е критично. Бизнесмените, ще трябва да се справят с минали проблеми, както и да търсят нови бизнес партньорства.   СТРЕЛЕЦ ( 23 Ноември - 21 Декември ) Днес, ще трябва да се справяте с един единствен проблем, който ще ви тежи през целия ден. Отношенията с любимия човек, са стигнали до задънена улица и вие сте притеснени. Опитайте се, да не настоявате на своите решения, дори ако сте принудени да го направите. В работата всичко ще е отлично, така че ще получите толкова, колкото очаквахте. От разходка вечерта, е по-добре да се откажете. КОЗИРОГ (22 Декември - 20 януари ) Днес, ще трябва да се държите в ръце, както и да намерите отговори на сложни ежедневни проблеми. Не се опитвайте да се противопоставяте на тези, които са по-възрастни и по-опитни. Включете интуицията си на пълна скорост, за да не допускате грешка с нови хора. Запознанство вечерта, може да прерасне в истинска любов. Чакайте изненада от някой, който е влюбен отдавна във вас.  ВОДОЛЕЙ ( 21 януари -  19  февруари ) Очаква ви труден ден, но доста обещаващ по отношение на работата. Възможни са неприятни изненади в колектива, ако се държите агресивно. Компромисът трябва да бъде по-важен за вас, отколкото всичко друго. В любовта, не трябва да се разстройвате, ако нещата не стават, така както сте ги замислили. Времето ще постави всичко, на неговото място.   РИБИ ( 20 февруари - 20 март ) Днес, ще бъдете емоционално нестабилни, което може да доведе до стрес и сблъсъци с околните. Ако се чувствате не разположени, е по-добре да се откажете от дълго пътуване. Под въздействието на емоциите, не трябва да вземате решения, в противен случай разочарованията ще се окажат болезнени. С парите, бъдете по-икономични.", "date": "2018.12.02", "title": "Дневен хороскоп 2 декември"}
{"url": "http://www.classa.bg/%D1%81%D0%B2%D1%8F%D1%82/item/390054-%D0%B4%D0%B6%D0%BE%D1%80%D0%B4%D0%B6-%D0%B1%D1%83%D1%88-%D1%81%D1%82%D0%B0%D1%80%D1%88%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D1%83%D0%BC%D0%B5%D1%80%D0%B5%D0%BD-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA", "text": "Джордж Буш-старши почина на 94-годишна възраст като зад гърба си оставя впечатляваща политическа кариера. Той става вицепрезидент по време на мандата на Роналд Рейгън. Тогава пада Берлинската стена, САЩ започва да гради наново връзките си с бившия Съветски съюз, започва операция \"Пустинна буря\" срещу инвацията на Садам Хюсеин в Кувейт.     Пред лицето на дълбока рецесия и провалът с \"Четете по устните ми\" с обещанието да промени данъчната политика на Щатите, през 1993-а Буш губи президентските избори. Но като цяло той прекарва почти 20 години в или близо до Белия дом, четири от които като 41-ят американски президент. Осем години е вицепрезидент на Роналд Рейгън, още осем години неговият син - Джордж Буш-младши - е президент, не без неговите съвети и подкрепа. През всичкото това време Джордж Буш-старши заема рядка позиция в американската политика - умерена, с внимателна политическа експертиза. В момента не би бил в синхрон с доктрината на републиканската партия, въпреки че Буш подкрепя Мит Ромни по време на кампанията му през 2016-а. В едно от последните си интервюта Буш-старши споменава като най-голямото си \"благословени от добри хора\". Той е син на богат сенатор на Кънектикът - Прескът Буш. Гради кариерата си като изгражда образа си на бизнесмен и ветеран от Втората световна война. Има почти бащинско отношение към Бил Клинтън - човекът, който го побеждава в президентските избори през 1992-а. И помага на собствения си син да спечели два пъти президентския мандат. Остава политически активен и след като напуска президентския пост, докато формира отношенията си с Бил Клинтън. След края на мандата си отива да скача с парашут над Аризона. Прави същото за 75-ия си рожден ден. Последният му скок е за 90-ия му рожден ден през юни 2014-а. През годините здравето му обаче започва да се влошава. Той страда от болестта на Паркинсон и постепенно спира да движи крайниците си. Въпреки това остава жизнен и оптимистично настроен. През 2012-а в писмо до семейството си пише, че може би ще изнамерят ново лекарство, което да му помогне да проходи отново, да облекчи болката и да възстанови паметта му. Все пак смята, че е по-добре да е на този свят в това състояние, отколкото въобще да го няма. През Втората световна война Буш-старши е летец и участва в някои от най-важните битки. През януари 1945-а се жени за Барбара Пиърс, девет месеца след като напуска военно-въздушните сили. През 1948-а получава магистърска степен по икономика. След това се впуска в петролния бизнес, благодарение на връзките на баща си. Семейството има шест деца, пет от които са живи. Буш се завръща към политиката през 1964-а, когато се кандидатира за сената. Губи надпреварата, но се завръща две години по-късно и става първият републиканец, който представя щата Хюсън. Под натиска на Ричард Никсън се кандидатира отново през 1970-а, но губи от Лойд Бентсен. Изглеждало е като товад а е краят на политическата му кариера. Буш жертва поста си в Сената, но Никсън го праща като посланик в ООН. В разгара на скандала \"Уотъргейт\" обаче Никсън го моли да поеме председателството на Републиканския национален комитет. След двата мандата на Рейгън през 1988-а е номиниран за президент. Тогава произнася прословутата реплика \"Четете по устните ми\", която се отнася за промените в данъчната политика. Когато приема президентския пост, той казва, че приема да води нацията без особени промени в курса на Рейгън. Геополитиката обаче започва бързо да се променя. През 1991-а Буш-старши и Михаил Горбачов подписват пакт за редуциране на стратегическите оръжия. Между двете държави започва да се изгражда партньорство. Най-дръзката стъпка в мандата на Буш е войната в Персийксия залив, предизвикана от нахлуването на Садам Хюсеин в Кувейт.  Акцията включва въздушни удари и сухоземна операция. Въпреки това се отказва да се опитва да отстрани окончателно Хюсейн от поста му с аргумента, че САЩ би нанесъл непоправими щети и би имал неоправдано големи разходи по действията си. Това е решение, което мнозина критикуват, особено след 11 септември 2001-а. Вътрешната политика на Буш-старши също е спорна. Той не спазва прословутото обещание за данъците и това е най-малкото. Рейтингът му достига рекордни висини, но после спада драстично и води до загубата му от Бил Клинтън. Само че е достатъчно показателно, че веднага след смъртта му почит отдадоха и негови съмишленици републиканци, и демократи.", "date": "2018.12.02", "title": "Джордж Буш-старши - последният умерен американски политик"}
{"url": "http://www.classa.bg/%D1%81%D0%B2%D1%8F%D1%82/item/390055-%D0%B2%D0%BB%D0%B8%D0%B7%D0%B0-%D0%B2-%D1%81%D0%B8%D0%BB%D0%B0-%D0%B2%D0%B0%D0%B6%D0%B5%D0%BD-%D1%80%D0%B5%D0%B3%D0%BB%D0%B0%D0%BC%D0%B5%D0%BD%D1%82-%D0%BD%D0%B0-%D0%B5%D1%81", "text": "От 3 декември се прекратява необоснованото блокиране на географски принцип в рамките на Европейския съюз  С новите правила, влизащи в сила от 3 декември, гражданите на ЕС ще могат да пазаруват онлайн в чужбина безпроблемно Нов регламент на Европейската комисия влиза в сила на 3 декември т.г., за да прекрати необоснованото блокиране на географски принцип в рамките на ЕС. Повече няма да се срещат уебсайтове, които не допускат достъп на географски принцип или пренасочват сърфиращите само защото те – или издателя на кредитната им карта – са от друга държава. Където и да се намират в ЕС, потребителите ще имат онлайн достъп до стоките и услугите.     „През 2015 г. 63% от уебсайтовете не са позволявали на потребителите да купуват на тях от друга държава от ЕС. В резултат, две трети от желаещите да пазаруват онлайн в чужбина не са могли да направят това. На 3-ти декември на тази практика ще се сложи край“, гласи официално изявление от Европейската комисия. Успоредно с премахването на таксите за роуминг, с новите норми за защита на данните и с възможността за гражданите да пътуват в чужбина със своето онлайн съдържание, прекратяването на необоснованото блокиране на географски принцип е друга важна инициатива за превръщането на цифровия единен пазар в реалност. С новите норми потребителите ще получат възможност за по-голям избор на продукти на конкурентни цени и следователно – за по-добри оферти. В същото време клиентската база на бизнеса ще надхвърли националните граници, с което ще се понижат разходите по сделките и административните разходи на дружествата. Регламентът е част от по-мащабните действия на ЕС за насърчаване на електронната търговия и улесняване на покупко-продажбата онлайн в единния пазар, сред които са мерки за по-добра защита на пазаруващите онлайн, за по-достъпни услуги за доставяне на трансгранични колетни пратки и за по-прости норми относно ДДС. Комисията призовава всички държави-членки да се погрижат за ефективното прилагане на тези норми и да се възползват от всичките си правомощия за осигуряване на гладкото действие на регламента още от деня на влизането му в сила. Брюксел призовава също така за споразумение по хармонизираните норми за продажба на цифрови стоки и услуги и за покупки онлайн. По-специално, държавите-членки трябва да определят правоприлагащите органи и органите за практическа помощ на потребителите. Освен това те трябва да предприемат и ефективни, съразмерни и възпиращи мерки в случай на нарушение на разпоредбите на регламента. До март 2020 г. Комисията ще извърши първи преглед на Регламента за блокирането на географски принцип. При тази оценка ще се разгледа евентуалното включване в принципа на недискриминация на достъпа до стоки и услуги на доставяните по електронен път услуги извън аудио-визуалната област като електронни книги, музика, игри, софтуер и др., чиято основна черта е защитеното с авторско право съдържание. Комисията ще проучи също така дали в други сектори като транспортните и аудио-визуалните услуги е необходимо да бъдат премахнати все още действащите необосновани ограничения, основани на националност, място на пребиваване или място на установяване. Потребителите и предприятията – особено МСП – проявяват все по-засилен интерес към покупки или продажби в целия ЕС. Стокооборотът онлайн се увеличава с 22% годишно. Често обаче търговците отказват да продават на клиенти от друга държава членка на ЕС или да приравняват цените за тях с тези за местните клиенти. През 2015 г. проучване на Комисията показа, че само 37% от уебсайтовете действително са позволили на клиентите от друга държава достъп до последния етап преди приключване на покупката – въвеждането на информацията за плащане.", "date": "2018.12.02", "title": "Влиза в сила важен регламент на ЕС"}
{"url": "http://www.classa.bg/%D1%81%D0%B2%D1%8F%D1%82/item/390056-%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B5%D1%84%D0%BE%D1%80%D0%BC%D0%B0%D0%BB%D0%BD%D0%B0-%D1%81%D1%80%D0%B5%D1%89%D0%B0-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF", "text": " на Белия дом Сара Сандърс потвърди провеждането на неформална среща между президентите на САЩ и Руската федерация Доналд Тръмп и Владимир Путин в кулоарите на срещата на високо равнище на „Голямата двадесетица” в Буенос Айрес.     „Президентът Тръмп и първата дама проведоха редица неофициални разговори със световните лидери по време на вечерята миналата вечер, включително с президента Путин”, пише в заявлението.", "date": "2018.12.02", "title": "Белият дом потвърди провеждането на неформална среща между Путин и Тръмп"}
{"url": "http://www.classa.bg/%D1%81%D0%B2%D1%8F%D1%82/item/390057-%D0%BA%D0%BE%D0%B3%D0%B0%D1%82%D0%BE-%D1%81%D0%B5-%D1%80%D0%BE%D0%B4%D0%B8-%D1%8E%D0%B3%D0%BE%D1%81%D0%BB%D0%B0%D0%B2%D0%B8%D1%8F-%D0%B5%D0%B4%D0%B8%D0%BD-%D0%BD%D0%B5%D0%B6%D0%B5%D0%BB%D0%B0%D0%BD-%D0%BE%D1%82-%D0%BD%D0%B8%D0%BA%D0%BE%D0%B3%D0%BE-%D0%BF%D1%80%D0%B0%D0%B7%D0%BD%D0%B8%D0%BA", "text": "Тя възникна върху пепелта от Първата световна война. Само че изкуственото образувание, наречено Югославия, така и не съумя да се превърне в единна и стабилна държава. Безуспешен се оказа  и вторият опит след 1945 година.             До 1929 година Югославия е \"Кралство на сърбите, хърватите и словенците\". Отделните ѝ съставни части трудно биха могли да са по-различни - като култура, етнос или религия. В този съюз влизат две (от 1878 г.) независими държави (Сърбия и Черна гора), обединени с области или региони, които дълго време са били или част от Хабсбургската монархия (Хърватия, Словения и Войводина), или - до 1912 г. - от Османската империя (Македония, Косово, Санджак). Босна и Херцеговина пък - османска още от 1463 г. - се управлява след 1878 от Австро-Унгария, за да бъде по-късно (1908) анексирана. Далмация (дълги години част от Венеция) преминава през 1815 окончателно към Австрия.     Голямо е културното, етническото и религиозното разнообразие в новата държава, а то носи със себе си и значителни различия - в социално-икономическо развитие, в правото, образованието и здравеопазването. Единственият общ признак между тези иначе твърде хетерогенни области е фактът, че в тях живеят основно южни славяни, откъдето всъщност произхожда и името на държавата Югославия. Исторически шанс Първата световна война създава възможност за ново разбъркване на картите - в цяла Източна Европа. И сърбите се възползват от този исторически шанс: окрилени от първите военни победи срещу Австро-Унгария, на 7 декември 1914 те обявяват една от военните си цели: \"Освобождаването и обединяването на всички наши несвободни братя - сърби, хървати и словенци\". До края на войната обаче южнославяните от районите, които са част от Австро-Унгария, остават верни на Дунавската монархия, и чак на 29 октомври 1918 година те провъзгласяват \"Държава на словенците, хърватите и сърбите\", която на 1 декември 1918 година се обединява в един още по-голям съюз, включващ вече Сърбия и Черна гора.   Между двете световни войни Югославия се сблъсква с огромни проблеми - интегрирането на толкова различни народи и региони се оказва Херкулесова задача. Те се усложняват и от етническата структура на населението - всички източноевропейски страни имат малцинства, които им създават допълнителни проблеми. Но най-големият проблем на Югославия е този, че в новосъздадената държава нито един от етносите не представлява доминиращо мнозинство: при създаването на съюза, сърбите са съставлявали около 40% от цялото население, следвани от хърватите (23%) и словенците (8 процента). Към тях се прибавят и редица други по-малки или направо незначителни народностни групи. Имагинерната нация и въпросът за лидерството Но в държавни съюзи като Югославия, състоящи се от отделни национални държави, е от изключителна важност да има една водеща нация. В случая с Югославия това се постига чрез създаването на една имагинерна славянска нация от три народности групи, към която са прикачени също и мюсюлманите, македонците и черногорците, които по онова време не са били признати за народностни групи. Това по-късно се оказва огромна илюзия, тъй като сърбите, хърватите и словенците вече са успели да развият в достатъчна степен своя национализъм, от който обаче те не желаят да се отърсят в новата държава.  А в нея всички се оказват недоволни: сърбите се смятат за нейни основатели, дали и най-много жертви във войната в името на нейното създаване. В този смисъл те очакват от другите народи в общата им държава да им признаят лидерството, както и тяхната благодарност за това, че са освободили другите народи от чужди зависимости. Вместо благодарност обаче те срещат враждебно отношение: хърватите се чувстват политически ощетени и икономически експлоатирани; македонците и албанците пък бързо установяват, че са дискриминирани и с орязани възможности за равноправно участие в процесите; словенците - за разлика от хърватите - демонстрират по-висока степен на сътрудничество и донякъде успяват да прокарат някои от своите интереси. Но и мюсюлманите се възползват от системата, опитвайки се да дърпат конците така, че и на тях да им бъде отредена някаква роля в процесите. Формулата за интеграция След войните (1941-1945) социализмът създава идеологическата формула за интеграция в нова Югославия: федералното устройство на съюзната държава трябва да потуши националните недоволства от периода преди войната. Но още в началото на 1960-те години отново лъсват различните интереси на отделните съюзни републики - както и между двете световни войни, отново икономически въпроси играят централна роля. Тогава тези разногласия все още не поставят под въпрос съществуването на съюзната държава. Голямата криза от осемдесетте години на миналия век обаче отваря широко вратите на недоволството, недоверието и взаимните обвинения на етническа основа, а краят на Студената война и на политическите блокове в Европа правят така, че твърде различните интереси на отделните републики отново излизат на преден план. Останалото е добре известно: разпадът на Югославия преминава през кървави войни за независимост - между 1991 и 1995 и след това през 1999-а. Днес толкова много граници разделят южните славяни, колкото никога преди в историята.     ", "date": "2018.12.02", "title": "Когато се роди Югославия: един нежелан от никого празник"}
{"url": "http://www.classa.bg/%D1%81%D0%B2%D1%8F%D1%82/item/390058-%D1%83%D0%BA%D1%80%D0%B0%D0%B9%D0%BD%D0%B0-%D0%BD%D0%B5-%D0%B8%D1%81%D0%BA%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%BC%D1%8A%D0%B6%D0%B5", "text": "Едни са отчаяни, други - възмутени, трети просто вземат на подбив тази дискриминация по полов признак. За забраната руски мъже да се допускат в Украйна и за реакциите към нея             Новината, че Украйна забранява руски граждани мъже между 16 и 60 години да влизат в страната, взриви съседна Русия и предизвика бурни реакции сред всички социални прослойки. Причината: това е най-големият удар срещу украинско-руските отношения, който може да доведе до трайни последици за двете страни.     \"Ние сме приятели, целият този конфликт е изкуствено напомпан и се отнася само до държавната власт\", споделя Вадим Данилин. Диджейът от Москва иска да навести свой приятел в Киев за рождения му ден. Това обаче няма да може да стане. 38-годишният мъж описва себе си като \"напълно нормален и свободомислещ московчанин\", който \"обича\" украинската столица Киев и харесва хората в Украйна: \"През лятото посетих Киев и ми направи впечатление, че от десетте души, с които разговарях, с девет от тях си говорехме на руски език. Не мога да разбера кой има полза от този конфликт сега - Путин или Порошенко. Наистина съм объркан. \" \"Как така на Путин да му е позволено да пътува, а пък на Навални - не?\" - шегува се потребител в Туитър, намеквайки за разликата във възрастта на руския президент (66) и видния критик на Кремъл (42). Журналистът от Дойче Веле Иван Преображенски добавя свой коментар по темата: \"Украинските власти очевидно не вярват в бойния дух на руските жени. Каква странна полова дискриминация...\" Друг потребител в Туитър прави връзка между тази стъпка на Украйна с руската вътрешна политика и наскоро увеличената възраст за пенсиониране в Русия: \"Украйна все още не е признала новата пенсионна възраст в Русия.\"     Украинско-руската граница: украинци ще могат да влизат в Русия, както и досега, уверява Москва   Как реагират руснаците?   Мария Захарова, говорител на руското външно министерство увери на пресконференция в Москва, че засега властите нямат намерение да отвръщат на удара с “огледални” мерки , а именно: да забранят на украински мъже да влизат в Русия. Всички разговори по темата бяха \"ужасни\", казва Захарова и допълва: \"Ако и ние постъпим по същия начин, това би било пълно безумие. На национално ниво, това би означавало абсолютен срив....\" Владимир Вороч, професор в Руския университет за държавно управление вижда в тази мярка \"политическа стъпка.\" Дългогодишният служител на руските миграционни власти убедено твърди пред Дойче веле следното: \"Това няма да има ефект. Аргументът, че украинците искат по този начин да засилят отбранителните способности на страната си, е мит. Всички знаем, че онези, за които е изключително важно да влязат в страната, ще го направят така или иначе. Обикновените хора, обаче, които искат да пътуват по културни или социални причини в страната, ще бъдат много затруднени\". Много руснаци се опасяват, че вече няма да могат толкова бързо да се виждат със своите семейства и роднини в Украйна, колкото досега. \"Единствената утеха\" е, че забраната за пътуване се прилага само по време на така нареченото \"военно положение\" в Украйна, въздъхва Вадим Данилин, т.е. до 26 декември: “Тогава поне ще мога да празнувам Нова година с приятелите си в Киев. Евентуално”.  ", "date": "2018.12.02", "title": "Украйна не иска руските мъже"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390049-%D0%B7%D0%B0%D0%B9%D1%87%D0%B5-%D0%BD%D0%B0-%D0%BF%D0%BB%D0%B5%D0%B9%D0%B1%D0%BE%D0%B9-%D0%BB%D1%8F%D0%B3%D0%B0-%D0%BF%D0%BE%D0%B4", "text": "Русокоса секс бомба се готви да легне под ножа за пореден път, за да се сдобие с апетитно дупе. 42-годишната Сабрина Саброк иска задните й части да станат големи колкото гърдите й, дори и повече.      Това ще е 53-ата разкрасителна процедура, на която се подлага моделката на Playboy. С нея Сабрина планира да стане горд притежател на най-голямото дупе в света, пише „Мирър\". 42-годишната хубавица е категорична, че операцията няма да навреди на здравето й.      Според аржентинката има по-голяма вероятност да излезе от дома си и да я блъсне кола, отколкото да й се случи нещо лошо в разкрасителната клиника.      \"Искам да имам най-голямото направено дупе в света и нищо няма да ме спре\", заявява тя.      В момента в задните й части има импланти, които тежат по 300 грама. Сабрина обаче смята да ги замени с двойно по-големи – около 650 грама.      Така тя иска да зарадва всичките си почитатели, които предния път са събрали 7.8 хил. паунда за увеличаване на бюста й.      Въпреки външния си вид и спорна кариера, Сабрина се грижи много добре за двете си дъщери. Някои потребители в мрежата обаче я смятат за луда и отбелязват в коментар под снимките й, че е по-добре да си присади малко мозък, защото определено нещо не й е наред.", "date": "2018.12.02", "title": "Зайче на \"Плейбой\" ляга под..."}
