{"url": "http://www.classa.bg/%D1%81%D0%BF%D0%BE%D1%80%D1%82/item/400340-%D0%B3-%D0%BD-%D0%B3%D0%B0%D0%BD%D1%87%D0%B5%D0%B2,-%D0%B0-%D0%BA%D1%8A%D1%89%D0%B8%D1%87%D0%BA%D0%B0-%D0%B7%D0%B0-%D0%BF%D1%82%D0%B8%D1%87%D0%B5%D0%BD%D1%86%D0%B0-%D0%BA%D0%BE%D0%B3%D0%B0", "text": "Люпко Петрович е футболен академик, прехвърлил 70-те, но приятелството и дългът към бащицата Ганчев го върнаха в първи клас. Собственикът на \"червените\" беше обсебен от идеята сърбинът да води ЦСКА и след сложни врътки европейският шампион с Цървена звезда от 1991-ва застана начело на \"армейците\". Първоначално беше консултант и съветник по селекцията, после влезе в странно треньорско трио с Добри Митов и Димитър Пенев, а накрая пое еднолично треньорската власт на \"Армията\". С \"успиване\" на феновете и по заобиколни пътища Ганчев сбъдна мечтата си Люпко отново да поеме негов отбор. Но ходът на бизнесмена съвсем не се оказа толкова гениален, колкото му се въртеше в главата. Няколко месеца след като Петрович сам коли и беси в съблекалнята на ЦСКА, тимът е все така колеблив и несигурен, неприятен за гледане и раздиран от вътрешни скандали. А самият академик Петрович е съсипан футболен авторитет, който вместо да бъде носен на ръце и уважаван от София до Белград, се превърна в предател за \"синя\" България и омразна фигура за \"червена\". В неделя в Стара Загора агитката на \"червените\" не издържа поредния безумен и бездушен мач на \"червените\" и произнесе присъдата си: \"Люпко - вън!\". След загубата от Берое сърбинът призна, че това е бил най-слабият двубой под негово ръководство и с половин уста загатна, че футболистите го бойкотират. \"Играха само петима-шестима, а четирима-петима само присъстваха. Някои просто лежаха вместо да се доказват. Явно се приемат за звезди, но това не си личи на терена. Ще се срещна с президента за разговори, не знам какво ще правим. В момента не трябва да казвам някои неща. Но съм много недоволен и разочарован от всички\", заяви сърбинът. Какви ще са решенията след срещата между треньора и Гриша Ганчев - вероятно ще разберем много скоро. Въобще няма да е изненада, ако собственикът на ЦСКА се вслуша в гласа на запалянковците, въпреки че не е от хората, които приемат непоискани съвети. Ако беше обратното, най-малкото щеше отдавна да се е разделил с главния мениджър Стойчо Стоилов. Защото в момента Люпко Петрович е боксовата круша, която поема всички удари, но едва ли вратарят Густаво Бусато и останалите чужденци със съмнителни качества са били привлечени по негово настояване. Проблемът на \"Армията\" е много по-дълбок от това, което виждаме на повърхността - тотално сбъркана селекция и спортно-техническа криза. Най-стряскащото е, че бавно, но методично, с \"успиване\", което владее до съвършенство, Гриша Ганчев пренася провинциалната философия на Литекс в центъра на столицата. Естествено, опитва се да замаскира този процес – чрез богати обещания, чрез омайвайне на запалянковците с плановете за нов стадион, чрез заиграване с историята, дори чрез спечелването на търга за емблемата, която... все още не е платил. Но тъжната истина е, че ЦСКА не само че не прогресира по никакъв начин през последните години, но и затъва още повече. Всичко на \"Армията\" е потулено в гъстата мъгла на неизвестността. Едва ли самият Ганчев е наясно с процесите в детайли. Пълно е с директори, но няма едно смислено решение. Подмятат се някакви футуристични планове за нов стадион, но още няма нормална тоалетна на стария. Густаво Бусато е преминал през отбори като Икаса, Апаресиденсе и Сампая Кореа. Не сме го питали, но сме сигурни, че във всеки един от тях е имало клубен лекар. В ЦСКА няма. Преди 11-12 години, още като благодетел на ловешкия Литекс, Гриша Ганчев попита на летището един известен спортен журналист дали е правил къщичка за пиленца в живота си. Сега ние го питаме кога и въобще има ли намерение да оправи порутената къщичка на ЦСКА, в която нищо не е такова, каквото трябваше да бъде. Днес феновете искат оставката на Люпко Петрович и вероятно са прави - отборът е непоносима гледка. За тяхно съжаление обаче сърбинът е най-малката грижа на ЦСКА.", "date": "2019.09.30", "title": "Г-н Ганчев, а къщичка за птиченца - кога?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400341-%D0%BD%D0%B0%D0%B9-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8%D1%8F%D1%82-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%BA%D0%BE%D0%BD%D0%BA%D1%83%D1%80%D1%81-miss-bum-bum", "text": "Може ли да има по-бразилски конкурс от \"Miss Bum Bum\" - единствената по рода си надпревара за красота, която оценява апетитно изглеждащи женски дупета. Той си има и правила - не може да участват момичета, които са се подложили на операция за уголемяване на дупето. А целта е да се определи коя от всички претендентки има най-красивото, добре оформено и сочно бразилско дупе. Финалът на състезанието е на 30 септември. Новото тази година е, че за първи път ще видим състезателки не само от Бразилия, но и от Великобритания, САЩ, Канада, Австралия, Португалия, Германия, Франция, Испания и Мексико. Наградата е в размер на 50 000 бразилски реала, което е около 11 000 евро. В галерията ни можете да видите някои от основните претендентки. Междувременно може би най-известният българин в САЩ в момента - кечистът Александър Русев (сценичен псевдоним на Мирослав Барняшев) - получи вече и американско гражданство. Новината сподели самият той на профила си в Instagram. \"Това беше дълъг път. 14 години в процес на създаване. Толкова трудности и препятствия по пътя, но в крайна сметка на кого му пука! Гордея се, че съм американец\", пише той след получаването на американското гражданство. Кечистът винаги демонстрира на ринга българските си корени (освен в периода, в който от федерацията бяха решили да го представят като злодей руснак). Наскоро той се завърна в WWE след тримесечно отсъствие, разбивайки в две поредни седмици Майк Канелис и Итън Картър III (EC3) в главното шоу на компанията - Monday Night Raw.   И докато за едни насилието е шоу, за други то е призив. Призив, който може да те докара до уволнение. Това е открил от първа ръка ръководителя на френската благотворителна асоциация \"Приятели на \"Музея Токио\" Бернар Шенбо, който си позволи да отправи призив 16-годишната екоактивистка Грета Тунберг да бъде убита.         Речта на Тунберг по време на Общото събрание на ООН в Ню Йорк тази година предизвика изключително полярни мнение, а Шенбо се е включил активно в дебатите по темата в социалните мрежи.     Той коментирал, че не е глух и не е идиот и прекрасно чува всички призиви в обществото относно опазването на околната среда. Според него \"това откачено момиче\" обаче само допринася за още омраза в обществото. Той предложил екоактивистката да бъде убита за това, като изразил надежда някой луд да го стори.     Подобно изказване от шеф на благотворителна организация обаче не е нещо, което може да се очаква, или пък нещо, което може да бъде толерирано очевидно. Така той се е разделил скоропостижно с поста си. А междувременно Грета Тунберг продължава да разпалва дебати, да мотивира едни и да дразни други.     Но ако прекомерното участие в полемики може да ви лиши от работното ви място, то прекомерните тренировки във фитнеса могат да навредят и на мозъка ви. Това са установили екип от френски учени.         Екипът на Матиас Песилионе от парижката болница \"Питие Салпетриер\" е изследвал спортисти от дисциплината триатлон (плуване, колоездене, бягане), при която се получават големи натоварвания. Оказало се, че те редовно изпитват и умора на мозъка при тренировки и състезания.     При това състояние се влошава способността им да взимат решения, да мислят рационално и да устояват на изкушения. След натоварванията при тези спортистите била констатирана чрез сканиране по-ниска активност в областта на префронталния кортекс на мозъка.     \"Хората трябва да спрат в момента, когато започнат да изпитват болка в ставите и мускулите. Този процес не е случаен\", твърди д-р Песилионе.     По неговите думи умората на мозъка след силни физически натоварвания е съпоставима с тази при тежък умствен труд. При това се засяга един и същ раздел на мозъка.", "date": "2019.09.30", "title": "Най-бразилският възможен конкурс - \"Miss Bum Bum\""}
{"url": "http://www.classa.bg/%D1%81%D0%B2%D1%8F%D1%82/item/400342-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D1%89%D0%B5-%D0%BF%D1%80%D0%B5%D0%B6%D0%B8%D0%B2%D0%B5%D0%B5-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81%D0%B0,-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE-%D0%BA%D0%BE%D0%BB%D0%BA%D0%BE-%D0%B5-%D1%81%D1%82%D1%80%D0%B0%D1%88%D0%B5%D0%BD", "text": "Младите хора очевидно вярват, че никога няма да има друго поколение от милениали. Те са убедени,, че много преди 3000-ната година хомо сапиенс ще се заличи сам от лицето на земята. \"Тотално е така\", ако използваме техния език. Те изреждат класация от най-големите заплахи за съществуването ни - климатичните промени, вирусите и, естествено, винаги популярното предположение за ядрена война. Това не са просто притеснителни проблеми, а неумолимо приближаващ кошмар, който ще ни изличи от планетата. Надежда всяка тука оставете, о, вие, които навлизате в XXI век. На това има само един отговор - \"Споко!\". Въпреки сериозните ни усилия, няма да се заличим сами от лицето на Земята. Това е така, защото Апокалипсисът е почти невъзможен. Ние сме като мравките - уязвими сме на масово изтребление, но самият вид ще оцелее, защото подобно на мравките, ние сме многобройни и разпръснати. Независимо колко предполагаеми заплахи се изправят срещу нас - независимо дали са балистични ракети или нещо друго - хората ще продължат да съществуват на Земята. Може да е слаба утеха, но е и факт. Да разгледаме списъка със заплахи, като започнем от пандемиите. Преди век испанският грип предизвиква потресаващите 20-50 млн. смъртни случаи, повече от загиналите през Първата световна война. И все пак, смъртните случаи тогава са по-малко от 3% от населението на света. Колкото и страховит да е бил, испанският грип не е достигнал дори до нивата на изтребление на една десета от населението. Вирусите убиват някои, но не анихилират всички. Ако се съди по предишната смъртност, милениалите е по-вероятно да намерят смъртта си в автомобилна катастрофа, отколкото в нова пандемия. Ами климатичните промени, които според 75% от американците са абсолютно реални? Не самата висока температура ще ни унищожи, а свързаните с нея косвени ефекти. Държавите в ниски точки на Земята ще се превърнат в аквариуми, а карибските държави ще бъдат връхлетени от страховити урагани. Икономическите щети ще са тежки, включително и такива, за които може и да не сте се замисляли, от рода на щети за вашето инвестиционно портфолио - пет от десетте най-големи компании в света са в бизнеса с изкопаеми горива. Световната здравна организация смята, че между 2030 и 2050 г. 5 млн. души ще загинат от последиците от климатичните промени. Въпреки това, ако извънземни посетят Земята през 2050 г., те все още ще открият милиарди хора. Всъщност вероятно повече, отколкото ходят по земята в момента. Добре, ами \"майката на всички катастрофи\" - огромна ядрена война? Военните по света в момента имат повече от 10 000 ядрени оръжия, готови за употреба. Нека да отхвърлим възможността, че дипломацията или здравият разум ще продължат да ни възпират от употребата им и да приемем, че един прекрасен ден всички врагове натиснат съответните бутони на ядрените си куфарчета. Нека предположим още, че само едно оръжие бъде насочено към конкретна градска зона, че нито една от ракетите не дефектира, сработи погрешно или бъде прихваната, и просто за да запазим стабилния дух на мрачни прогнози - че бомбите са 100% ефективни и ще убият всички обитатели на града-мишена и непосредствените му околности. (Реалният процент загинали в Хирошима е бил около 30%.) Най-простият и смъртоносен сценарий е най-населените 10 000 градски зони в света да бъдат избрани за мишени и съответно, заличени от лицето на Земята. Това включва всички градове с размерите на Разград или по-големи от тях. Всеки от тях ще изживее собствена смъртоносна ядрена гъба и разрушения, причинени от взрива и радиацията. Приблизителни прогнози показват, че общият брой хора в тези 10 000 града е около 1.6 млрд. Никой не твърди, че смъртта на толкова много хора, повече, отколкото са били живите хора на Земята в началото на XX век, би било нещо друго освен безпрецедентен кошмар. Но дори и ако ракетите излетят утре, все пак ще останат 6 милиарда души на планетата след месец. И те могат евентуално да възстановят цивилизацията от разрухата й. Познанията, на база на които е изградено съвременното общество, все още ще съществуват. Не можем с ядрени бомби да се върнем обратно в каменната епоха. Какво би могло да сложи край на всичкия живот на Земята? Това далеч не означава, че сме в безопасност, когато става дума за край на човечеството, просто се вманиачаваме по погрешните проблеми. Притесненията на милениалите в Сан Франциско не обхващат заплахите, които наистина биха могли да ни ликвидират напълно. Подобни заплахи са реални, но често не стигат до новините, защото вероятността те да се случат не зависи от нещо под наш контрол. Ударите от астероиди например са такава заплаха. Динозаврите и други не толкова харизматични обитатели на сушата са били унищожени преди 66 млн. години от астероид, който е бил широк осем километра. Доста вероятно е рано или късно някой от неговите скалисти събратя да се удари отново в Земята, като отдели хиляди пъти повече енергия, отколкото всичките ни ядрени оръжия, взети заедно. За щастие, смъртта от астероиди е нещо, което можем да предвидим, и евентуално да вземем мерки по въпроса. Предлагани са различни технологии. Някои включват употреба на космически кораб с ракетни двигатели, който да отклони траекторията на астероида, а други са далеч по-прости, от рода на боядисване на едната страна на скалата чисто бяла, и оставяне на налягането от слънчевата светлина леко да го отклони от това да удари нашия свят. Има обаче поне един смъртоносен риск, който може и никога да не избегнем: изригване на гама-лъчи. Този космически феномен може да унищожи за мигове цялата планета. Подобни изригвания не са особено чести - смята се, че те са последният дъх на огромни умиращи звезди, но ако такова изригване се случи в нашата собствена галактика, резултатите биха били наистина катастрофални и ще доведат до разрушаването на защитната ни атмосфера. За такова събитие няма как да има предварително предупреждение. Но макар и гарантирано смъртоносни, изригванията на гама-лъчи близо до Земята са и много редки. Може и никога да не изживеем подобно събитие за цялата бъдеща история на човечеството. Или поне можете да се надявате на това. Антиутопичната нагласа на милениалите не е напълно нелогична. Проблемите, с които се сблъскваме през този век, са наистина сериозна заплаха, и няма да се решат сами. Но и прибягването към логика в духа на \"няма значение какво правим, защото така или иначе сме обречени\" е и проява на мързел, и просто погрешно мислене. Няма съмнение, че хомо сапиенс е способен на безпрецедентна разруха. Но едно от нещата, които не можем да направим, е да унищожим самите себе си - това постижение се налага да оставим на външна космическа сила.", "date": "2019.09.30", "title": "Човечеството ще преживее Апокалипсиса, независимо колко е страшен"}
{"url": "http://www.classa.bg/%D1%81%D0%B2%D1%8F%D1%82/item/400343-%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BF%D1%80%D0%B8%D0%B7%D0%BE%D0%B2%D0%B0-%D0%B3%D1%8A%D1%80%D1%86%D0%B8%D1%8F-%D0%B4%D0%B0-%D0%BF%D0%BE%D0%B5%D0%BC%D0%B5-%D0%BB%D0%B8%D0%B4%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "След подписването на Преспанското споразумение, единственото ни намерение е да изградим приятелство, да преминем към просперитет на двете страни, изтъква той Изявление, направено от министър-председателя на Северна Македония Зоран Заев изненада всички , коментират в редакцията на електронното издание на атинския вестник Protothema, цитиран от Фактор.бг. „ Гърция трябва да поеме лидерството на Балканите “, цитира думите му изданието, като допълва аргументите на Заев за предложението му: „Гърция е най-старата държава-членка на Европейския съюз и най-старата държава-членка на НАТО“ от региона.  В интервю за IBNA Заев спомена първата си среща с гръцкия премиер Кириакос Мицотакис в кулоарите на 74-ата сесия на Общото събрание на ООН. „За мен винаги е удоволствие да се срещам с представители на приятелска страна, а Гърция е приятел на нашата страна.  След подписването на Преспанското споразумение, единственото ни намерение е да изградим приятелство, да преминем към просперитет на двете страни. Обсъдихме изпълнението на договора, който е много важен и за двете страни...  Ние трябва да изпълним задължения, някои от тях бяха изпълнени по-рано, отколкото беше необходимо, за да подготвим гражданите си и да покажем на гражданите на Гърция нашето искрено приятелство“.    ", "date": "2019.09.30", "title": "Зоран Заев призова Гърция да поеме лидерството на Балканите"}
{"url": "http://www.classa.bg/%D1%81%D0%B2%D1%8F%D1%82/item/400344-%D0%BE%D1%80%D0%B1%D0%B0%D0%BD-%D0%BA%D1%8A%D0%BC-%D0%B1%D1%80%D1%8E%D0%BA%D1%81%D0%B5%D0%BB-%D0%BF%D1%80%D0%B8%D0%B1%D0%B5%D1%80%D0%B5%D1%82%D0%B5-%D1%81%D0%B8-%D0%BF%D0%BB%D0%B0%D1%82%D0%B5%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D0%BE%D1%82-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "  По повод критиките на някои страни членки към върховенството на закона в Унгария, Орбан заяви: \"Това е нашата държава, нашият дом и нашият живот и никой друг, освен унгарците, не може да взема решения за тях\". Унгария не планира да напусне Европейския съюз, увери в неделя унгарският премиер Виктор Орбан, допълвайки обаче, че източните и западните членки на съюза трябва да постигнат компромис за неговото бъдеще, предаде агенция Ройтерс. Орбан, който е на власт от едно десетилетие, често има търкания с Брюксел, като например заради отказа му да приеме мигранти съгласно схемата по квоти и заради усилията му да засили контрола върху медиите, съдебната система и научните институции, отбелязва агенцията. Неговите войнствени позиции засилиха спекулациите, че Унгария може някой ден да последва примера на Великобритания и да напусне ЕС. \"Ние сме член на съюза и ще останем член\", заяви Орбан на конгрес в неделя на управляващата партия Фидес, на който 55-годишният премиер бе преизбран за лидер. Но по повод критиките на някои страни членки към върховенството на закона в Унгария, Орбан заяви: \"Това е нашата държава, нашият дом и нашият живот и никой друг, освен унгарците, не може да взема решения за тях\". Според Орбан между двете части на Европа е необходим \"компромис\". \"Макар западната и източната половина на съюза да вървят ясно по различни пътища...и да уважават различни ценности, дори и при тези обстоятелства може да бъде намерен начин да живеят заедно\", каза Виктор Орбан, чиято партия ще се изправи пред местни избори след две седмици. Орбан каза, че \"другата страна\" трябва да се откаже от откритите атаки срещу правителствата на бившите комунистически държави от Централна и Източна Европа. \"Ние не им изпращаме платени политически активисти, така че и те трябва да си приберат техните от Централна Европа\", каза Орбан. \"Те трябва да се откажат от прикритите действия срещу централноевропейските правителства.  Бюджетът на ЕС не трябва да бъде използван, за да финансира екипи и медии, които имат пристрастия към либералите и имигрантите, обслужвайки техните цели. Ако искаме да запазим Европа единна, трябва да се откажем от тези практики\", заяви унгарският премиер.      ", "date": "2019.09.30", "title": "Орбан към Брюксел: Приберете си платените политически активисти от Централна Европа!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400345-%D0%B6%D0%B8%D0%B2%D0%BA%D0%BE-%D1%82%D0%BE%D0%B4%D0%BE%D1%80%D0%BE%D0%B2-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8,-%D0%B0%D0%BA%D0%BE-%D0%B3%D0%B5%D1%80%D0%B1-%D0%B7%D0%B0%D0%B3%D1%83%D0%B1%D0%B8-%D1%81%D0%BE%D1%84%D0%B8%D1%8F-%D0%BD%D0%B0-%D0%BA%D0%BC%D0%B5%D1%82%D1%81%D0%BA%D0%B8%D1%82%D0%B5", "text": "При местните избори партиите не играят толкова голяма роля, колкото отделните личности, тъй като те са до голяма степен мажоритарни, заяви кметът на Стара Загора и член на изпълнителната комисия на ГЕРБ Ако ГЕРБ загуби в София на кметските избори, няма да има предсрочни парламентарни. Изобщо не можем да говорим за такива при местни избори. Това увери кметът на Стара Загора и член на изпълнителната комисия на ГЕРБ Живко Тодоров в предизборен дебат с Георги Свиленски от изпълнителното бюро на БСП. Те разговаряха в студиото на \"Здравей, България\" по Нова телевизия.  Според Тодоров при местните избори партиите не играят толкова голяма роля, колкото отделните личности, тъй като те са до голяма степен мажоритарни. Структурите на ГЕРБ работят навсякъде, така че липсата на Цветан Цветанов няма да е проблем. \"Не вярвам, че Цветанов ще работи против нас и това, което сам е създавал. Може би не се чувства на място и това е проблем в личен план\", каза Тодоров.  Георги Свиленски пък заяви, че основната цел на изборите сега е да върнат доверието на избирателите в избирателния процес. Това е и причината партията да подкрепи Мая Манолова. Важното е да се смени моделът, Фандъкова управлява вече 10 години, каза Свиленски.  Според Тодоров обаче трябва не просто да се говори за смяна на модела, а да се покаже алтернатива. Той увери, че в смесените региони ГЕРБ също има кандидати.  И двамата бяха категорични, че личният живот не трябва да се намесва в кампанията и не трябва да се замерват с компромати. Пари от касите за реклама в порно сайтове няма да се дават.  Варна и Пловдив бяха останалите градове извън София, които се коментираха. За липсата на единен кандидат за БСП във Варна, Свиленски каза, че не вижда голям проблем. \"Градската организация не успя да излъчи единодушно кандидат, затова централата се намеси, което е нейно право. Организацията вече има подредена листа, сигурен съм, че проф. Клисарова ще работи за Варна, вече всички от организацията я подкрепят\", обясни той.  Пловдив не е изтъргуван, за да спечели Славчо Атанасов, кандидатът на ВМРО, увери пък Тодоров. \"Пловдив е много важен за нас, затова предлагаме силен кандидат. Нормално е да има места, където правим промяна, защото смятаме, че може да предложим по-добро\", каза кметът на Стара Загора. Той подкрепя политиката на ВМРО относно въпроса с Македония и смята, че е нормално партньорите в коалиционното управление да имат искания, но те трябва да се обсъдят. Трябва да поставим свои условия, преди да подкрепим Македония за членство в ЕС, каза още Тодоров.   \r\n  ", "date": "2019.09.30", "title": "Живко Тодоров: Няма да има предсрочни избори, ако ГЕРБ загуби София на кметските"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/400346-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D0%BF%D0%B0%D0%B4%D0%BD%D0%B0-%D0%BF%D0%BE%D0%B4-$62-%D0%B7%D0%B0-%D0%B1%D0%B0%D1%80%D0%B5%D0%BB", "text": "Цените на петрола в понеделник бавно се понижават, през миналата седмица спада на котировките бе максимален от юли насам.   Ноемврийските фючърси за сорта Brent на лондонската борса днес сутринта поевтиняха с $0,20 - до $61,71 за барел. В хода на петъчната търговия цената на тези котировки спадна с $0,83 (на 1,32%), до $61,91 за барел. Американският еталон WTI с доставка през ноември в същото време на нюйоркската борса (NYMEX) се търгува по $55,83 за барел, с $0,08 под нивото от петък. В предходната сесия WTI поевтиня с $0,50 (на 0,89%), до $55,91 за барел. През миналата седмица Brent поевтиня с 3,7%,а WTI - с 3,8%. От началото до края на септември цената на двете еталонни марки се покачи съответно с 2,5% и 1,7%. Властите на Саудитска Арабия в отговор на мирните инициативи на йеменските въстаници хуси одобриха режим на прекратяване на огъня в някои райони на Йемен, съобщи The Wall Street Journal, позовавайки се на свои източници. Тези новини сочат възможност за отслабване на политическото напрежение в Близкия изток, което намалява рисковете за петролния пазар. Компанията за услуги в петролния сектор Baker Hughes съобщи за съкращаване на действащите петролно-газови сондажни съоръжения в САЩ през миналата седмица. Техният брой е спаднал до минимално от април 2017 година ниво - 860, а само на петролните - до 713.", "date": "2019.09.30", "title": "Цената на петрола падна под $62 за барел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400347-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BF%D1%80%D0%B8-%D1%80%D0%B0%D0%B4%D0%B5%D0%B2", "text": "Премиерът Бойко Борисов, вицепремиерът и министър на отбраната Красимир Каракачанов и вицепремиерът и външен министър Екатерина Захариева пристигнаха на срещата при президента Румен Радев, предаде БГНЕС.   По инициатива на държавния глава днес се провежда консултативна среща на тема: Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Република Северна Македония за присъединяване към Европейския съюз.         За участие в консултативната среща са поканени още председателите на парламентарните групи, председателите на Комисията по външна политика и на Комисията по европейските въпроси и контрол на европейските фондове в Народното събрание, както и председателят на Съвместната мултидисциплинарна експертна комисия по исторически и образователни въпроси между Република България и Република Северна Македония.          ", "date": "2019.09.30", "title": "Борисов пристигна за срещата при Радев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400348-%D0%BD%D0%B8%D0%BD%D0%BE%D0%B2%D0%B0-%D0%B2%D0%B5%D1%81%D0%B5%D0%BB%D0%B0-%D0%BB%D0%B5%D1%87%D0%B5%D0%B2%D0%B0-%D0%BF%D1%80%D0%BE%D1%81%D0%BB%D0%B0%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%BE-%D1%81%D1%8A%D1%81%D1%82%D0%B5%D0%B7%D0%B0%D1%82%D0%B5%D0%BB,-%D0%BA%D0%B0%D1%82%D0%BE-%D0%BA%D0%BC%D0%B5%D1%82-%D1%89%D0%B5-%D0%BF%D1%80%D0%BE%D1%81%D0%BB%D0%B0%D0%B2%D0%B8-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE", "text": "Скъпи жители и гости на Велико Търново, стоим заедно на забележително място за града и за България. Хан Хаджи Николи е архитектурен шедьовър, но не само. Той е символ на родолюбието на един българин, посветил живота си и дарил богатството си за борбите на българите за независима църква. Това място е едно от най-добрите строителни постижения на майстор Кольо Фичето. Тук е имало тютюнева  фабрика, изложение на български стоки и пазар за европейски. Било е център на духовност и култура. Цялата българщина- събрана в едно. Но величието на миналото не бива да остава само спомен.      То е стимул за нас, българите, днес - да събудим българския дух и достойнство, да градим модерна България, да създаваме производство, да сме равноправни с европейските си партньори, да образоваме децата си и да помагаме на по-слабите. Хората на Велико Търново могат да постигнат всичко това. Вие го носите в кръвта си. Една от вас -Весела Лечева може да превърне желанието ви за по-добър живот в реалност. Като състезател тя прослави името на България. Вярвам, че като кмет ще прослави и Търново. Защото е умна, дисциплинирана, отговорна и състрадателна. И защото кандидатите ни за общински съветници и кметове на населени места са почтени и професионалисти, млади хора с енергия и опитни с мъдрост, готови да подредят своите градове и да работят за вашето добруване. Имайте вяра в успеха и сили за победа. На добър час!", "date": "2019.09.30", "title": "Нинова: Весела Лечева прослави България като състезател, като кмет ще прослави Велико Търново"}
{"url": "http://www.classa.bg/%D1%81%D0%B2%D1%8F%D1%82/item/400349-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%B7%D0%B5%D0%BB%D0%B5%D0%BD%D0%B8-%D0%B8%D1%81%D0%BA%D0%B0%D1%82-%D0%BE%D1%82-%D0%BA%D1%83%D1%80%D1%86-%D1%80%D0%B0%D0%B4%D0%B8%D0%BA%D0%B0%D0%BB%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-,-%D0%B7%D0%B0-%D0%B4%D0%B0-%D1%81%D0%B5-%D0%BA%D0%BE%D0%B0%D0%BB%D0%B8%D1%80%D0%B0%D1%82", "text": "Австрийските Зелени, които постигнаха силен резултат на произведените днес в страната предсрочни парламентарни избори, поискаха от бившия канцлер Себастиан Курц \"радикална промяна\", за да се коалират с неговите консерватори. Партият на Курц спечели убедително изборите, но ще трябва да се коалира, съобщава Франс прес. \"Необходима е радикална промяна от политиката\", водена от управлявалата до май коалиция между Австрийската народна партия (АНП) на Курц и крайнодясната Австрийска партия на свободата (АПС), заяви лидерът на екологичната формация Вернер Коглер пред обществената телевизия. Той добави, че \"имаме нужда от знак за прелом\".     АНП спечели убедително изборите, но ще трябва да се коалира. Зелените, които не успяха да влязат в парламента на предишните избори, преди две години, увеличиха своя резултат с повече от 10 процента, за да получат над 14 процента и да станат четвърта политическа сила. Екологичната партия иска промяна по-конкретно в политиката за околната среда, но и в борбата срещу корупцията и бедността, уточни нейният лидер. Той подчерта, че засега Зелените \"все още са много далеч\" от коалиране с АНП на Курц.  ", "date": "2019.09.30", "title": "Австрийските Зелени искат от Курц \"радикална промяна\", за да се коалират"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400330-%D0%B3%D1%83%D1%89%D0%B5%D1%80%D0%BE%D0%B2%D0%B0-%D1%81%D1%8A%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5-%D0%BC%D0%B8-%D0%B7%D0%B0%D0%B2%D0%B8%D0%B6%D0%B4%D0%B0%D1%82,-%D0%B7%D0%B0%D1%89%D0%BE%D1%82%D0%BE-%D0%BD%D0%B5-%D1%81%D0%B0-%D1%83%D1%81%D0%BF%D0%B5%D0%BB%D0%B8-%D0%B8-%D1%80%D0%B5%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B8-%D0%BA%D0%B0%D1%82%D0%BE-%D0%BC%D0%B5%D0%BD", "text": "\"Съучениците ми от Търговище ми завиждат, защото не са успели и реализирани като мен.\" Това откровение направи в \"На кафе\" плеймейтката   Милионерската съпруга призна, че от личен опит установила, че  \"хората в малките градове са злобни\" към успеха на известните.             Интервюто на Светлана пред Маги Сидерова предизвика лавина от коментари в социалните мрежи. Дори оперният певец Юлиян Константинов нахока мацето, че успехът й в живота е, \"че се омъжи за милионер и му роди дете'. Мнозина разкритикуваха Гущерова заради отношението и към хората в малките населени места и я обявиха за \"самозабравила се\" и \"надута\", пише в. \"България днес\".", "date": "2019.09.30", "title": "Гущерова: Съучениците ми завиждат, защото не са успели и реализирани като мен"}
{"url": "http://www.classa.bg/%D1%81%D0%B2%D1%8F%D1%82/item/400331-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%82%D0%BA%D1%80%D0%B8-%D1%82%D0%B0%D0%B5%D0%BD-%D0%B4%D0%B5%D0%B9%D1%82%D0%B0-%D1%86%D0%B5%D0%BD%D1%82%D1%8A%D1%80-%D0%B2-%D1%81%D1%82%D0%B0%D1%80-%D0%B1%D1%83%D0%BD%D0%BA%D0%B5%D1%80-%D0%BD%D0%B0-%D0%BD%D0%B0%D1%82%D0%BE", "text": "Германски разследващи са открили таен дейта център, който е бил скрит в бивш бункер на НАТО, съобщава Associated Press. Сървърите в бункера са се използвали в т.нар. \"тъмен Интернет\" и са били \"дом\" на сайтове за разпространение на наркотици и други незаконни дейности.   Бункерът е бил купен от 59-годишен холандец през 2013 г. Именно той е главен заподозрян, като е арестуван заедно с още шест души. Според разследващите те са превърнали бункера в голям и добре защитен център за съхранение на данни. Главният заподозрян бил регистриран като живеещ в Сингапур, но прекарвал по-голямата част от времето си в Германия в района на бункера в Трабен-Трарбах. Общо се разследват 13 души.   Дейта центърът е бил използван от няколко от най-популярните сайтове в \"тъмния Интернет\" сред които Cannabis Road и Wall Street Market. Чрез тях се продават наркотици, хакерски инструменти, крадени лични данни и др. \"Тъмен Интернет\" е един от термините за частта от глобалната мрежа, която не е достъпна чрез традиционни браузъри. Достъп до нея е възможен чрез специализирани браузъри като Tor. Разследването посочва още, че кибератаката срещу германския оператор Deutsche Telekom през 2016 г. също най-вероятно е с първоизточник от този дейта център. Германската полиция съобщава, че центърът е бил много добре защитен като военен обект. Полицаите е трябвало да преодолеят множество физически и дигитални защити, за да стигнат до него. Седемте арестувани са заподозрени в данъчни измами, съучастие при стотици хиляди продажби на дрога, фалшиви документи и разпространение на детска порнография. Имената на всички заподозрени са запезени в тайна, но акцията е била международна, като са извършени претърсвания и в Холандия, Полша и Люксембург.", "date": "2019.09.30", "title": "Германия откри таен дейта център в стар бункер на НАТО"}
{"url": "http://www.classa.bg/%D1%81%D0%B2%D1%8F%D1%82/item/400332-%D0%B5%D0%BA%D1%8A%D0%BB%D1%81%D1%82%D0%BE%D1%83%D0%BD-%D0%B6%D0%B0%D0%BB%D0%BA%D0%BE,-%D1%87%D0%B5-%D0%BF%D1%83%D1%82%D0%B8%D0%BD-%D0%BD%D1%8F%D0%BC%D0%B0-%D0%B2%D1%80%D0%B5%D0%BC%D0%B5-%D0%B4%D0%B0-%D0%BF%D0%BE%D0%BA%D0%BE%D1%80%D0%B8-%D0%B5%D0%B2%D1%80%D0%BE%D0%BF%D0%B0", "text": "Бившият шеф на Формула 1 Бърни Екълстоун изрази съжаление, че президентът на Русия Владимир Путин е твърде зает и не му остава време да превземе Европа. Изказването си Екълстоун направи в интервю пред ТАСС в Сочи, където е почетен гост на състезанието от Формула 1 за Гран при на Русия на 29 септември.     “Ще ми се Путин да не е толкова зает с неща, които не го засягат. Той е принуден да мисли за куп неща – какво ще стане със света след 50 години, глобалното затопляне, положението в Европа… Жалко, че няма време да превземе Европа, тъй като това би било много хубаво. Западът му завижда на постиженията. От момента, в който се срещнахме, съм му голям почитател във всяко отношение – от поведението до делата. На светът му трябват още няколко като Путин”, казва 88-годишният Екълстоун, който преди време сравни Путин с Чърчил на своето време. Той споделя още, че се чувства в Русия като у дома си. Екълстоун изразява и недоумението си, че в САЩ подготвят импийчмънт на президента Доналд Тръмп, който според него не е направил нищо неправилно, но сякаш не умее да печели нови приятели. Относно Брекзит милиардерът смята, че англичаните дори и в момента не разбират какво са направили. За финал той се шегува и с темата за евентуална Трета световна война.     “Положителното от нея би било, че Земята ще се избави от една трета от населението, като разбира си изключвам себе си. Животът стана такъв, че за хората няма работа, тъй като ги заместват автомати и роботи. Не виждам обаче основателна причина за избухването на война. Според мен ако избухне такава, то тя ще е финансова, а не с оръжия”, казва още Екълстоун.    ", "date": "2019.09.30", "title": "Екълстоун: Жалко, че Путин няма време да покори Европа"}
{"url": "http://www.classa.bg/%D1%81%D0%B2%D1%8F%D1%82/item/400333-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B5-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D1%8F-%D0%B7%D0%B0-%D0%BA%D1%80%D0%B0%D0%B6%D0%B1%D0%B8-%D0%B2-%D0%BE%D1%81%D0%BE%D0%B1%D0%B5%D0%BD%D0%BE-%D0%B3%D0%BE%D0%BB%D0%B5%D0%BC%D0%B8-%D1%80%D0%B0%D0%B7%D0%BC%D0%B5%D1%80%D0%B8", "text": "Изгледайте внимателно това видео и чуйте много внимателно какво се казва в него!   Разговорът е между Йан Хелфелд, журналист и американския сенатор на Хавай \r\n   ПО ТЕМАТА: \r\n \r\n \r\n   Годфри Блум \r\n   ЕТО ТОВА Е ЦЯЛАТА ИСТИНА, КАЗАНА НА КРАТКО И НА ТОЧНОТО МЯСТО! ИСТИНАТА НА ЕДНО НЕОЧАКВАНО МЯСТО! \r\n   Това се чу веднъж в Европарламента, благодарение на Годфри Блум, който е инсайдър, казано по модерному, а иначе вътрешен човек. Той знае за какво говори. А ние без да сме отвътре, знаем че е така. \r\n Но все пак с други думи г-н Блум ни припомня, че: \r\n “Г-н председател, тук искам да цитирам големия американски философ Мъри Ротбард, че държавата е институция за систематизирана кражба в особено големи размери. \r\n Данъците всъщност са система, в която политиците и бюрократите присвояват пари от гражданите, за да ги пилеят най-безогледно. \r\n           Това място не е по-различно. \r\n Удивителното е – наистина не знам как успявате да останете толкова безизразни по темата за неплащане на данъци. \r\n Цялата комисия и нейните бюрократи не плащат своите данъци. \r\n Вие не плащате данъци както гражданите плащат данъци, вие имате огромен набор специални схеми – комбинирани данъци, високи данъчни прагове, пенсионни схеми без вноски. \r\n Вие сте най-големите данъчни измамници в Европа, но ето ви тук да проповядвате с важен тон. \r\n Да, това послание ще достигне до хората в ЕС. \r\n Но вие ще узнаете, че през юни евроскептиците се завръщат във все по-голям мащаб. \r\n Все по-голям мащаб! \r\n Ще ви кажа и нещо по-лошо – когато хората усетят вашите номерца, няма да мине много време и ще нахлуят в тази зала и ще ви обесят. \r\n И ще бъдат прави!” \r\n   \r\n", "date": "2019.09.30", "title": "Държавата е институция за кражби в особено големи размери"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400334-%D0%B3%D0%B5%D0%BE%D1%80%D0%B3%D0%B8-%D1%81%D0%B2%D0%B8%D0%BB%D0%B5%D0%BD%D1%81%D0%BA%D0%B8-%D0%B0%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B7%D0%B0%D0%B3%D1%83%D0%B1%D0%B8-%D0%B2-%D1%81%D0%BE%D1%84%D0%B8%D1%8F,-%D0%BF%D0%B5%D1%87%D0%B5%D0%BB%D0%B8%D0%B2%D1%88%D0%B8-%D1%89%D0%B5-%D0%B1%D1%8A%D0%B4%D0%B0%D1%82-%D0%B2%D1%81%D0%B8%D1%87%D0%BA%D0%B8-%D1%81%D1%82%D0%BE%D0%BB%D0%B8%D1%87%D0%B0%D0%BD%D0%B8", "text": "„Основната ни амбиция на тези избори е да върнем доверието на хората в изборния процес, защото в последните години българските граждани не искат да гласуват и нямат вяра в изборите. Много от тях смятат, че от гласа им нищо не зависи, а единственият инструмент за справяне с манипулирания вот и заплахите е масовото гласуване“, това заяви зам.-председателят на ПГ на „БСП за България“ Георги Свиленски пред Нова телевизия. Той коментира, че подкрепата за Мая Манолова и други кандидати, издигнати от инициативни комитети, има за цел да се смени феодалния модел на управление на общините и да върне доверието на хората в институциите. „Ако Йорданка Фандъкова загуби в София, печеливши ще бъдат всички столичани, без значение, дали са леви или десни“, каза още Свиленски. Той коментира още, че в последната седмица представителите на ГЕРБ постоянно говорят каква София са заварили преди 12 години и колко много проблеми е имал градът. „Припомням, че преди тях София се управляваше от техните коалиционни партньори от СДС. Сега същите тези хора, които доведоха проблемите в София със заменките, транспорта, кризите с боклука, са в листите на ГЕРБ. Защо когато казваш, че допреди 12 години градът е доведен до погром, влизаш в коалиция с хората, които са го направили? Лошо ли е било управлението тогава или не“, попита Георги Свиленски. Народният представител заяви още, че Мая Манолова е алтернативата на цялото това порочно управление. „Ние се обръщаме към всички столичани, които се спъват от перките по Графа, виждат как парите се харчат непрозрачно, обществените поръчки са с един кандидат и изпълнител“, категоричен бе Свиленски.", "date": "2019.09.30", "title": "Георги Свиленски: Ако Йорданка Фандъкова загуби в София, печеливши ще бъдат всички столичани"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400335-%D0%BE%D0%B1%D0%B8%D1%80-%D0%BD%D0%B0-%D0%B7%D0%B0%D0%BB%D0%BE%D0%B6%D0%BD%D0%B0-%D0%BA%D1%8A%D1%89%D0%B0-%D0%BA%D0%B0%D1%82%D0%BE-%D0%BD%D0%B0-%D1%84%D0%B8%D0%BB%D0%BC-%D0%B4%D1%8A%D1%80%D0%BF%D0%B0%D1%82-%D1%81%D0%B5%D0%B9%D1%84%D0%B0-%D1%81-%D0%B2%D1%8A%D0%B6%D0%B5", "text": "Обир е извършен преди три дни в заложна къща в Русе. Потърпевшият собственик обаче днес разказаха какво се е случило и показаха кадри от охранителните камери. Обирджиите не успели да вземат сейф с ценностите, защото пазач от пазара в съседство се развикал и подал сигнал в полицията, но отмъкнали голяма сума пари. Кражбата от заложната къща се развила като в екшън филм. Малко след 03:00 часа през нощта на място спрял лек автомобил. Излезли маскирани мъже и едният от тях се опитал да разбие с дървен кол камерата за видеонаблюдение на обекта. След това с бухалки счупили предпазната метална решетка и влезли, съобщи Нова телевизия. \"С едно въже се опитват да изтръгнат касата от заложната къща. Единствено са успели да вземат 7000 лева от един шкаф\", разказва собственикът Ивайло Тодоров.     За щастие, маскираните не успели да изтръгнат металната каса, макар да я вързали с въже към колата. \"Само са потрошили прозорци, мебели вътре и абсолютно всичко, което има като инвентар в помещението беше потрошено\", уточни Тодоров. Крадците избягали, защото чули охраната на пазара. Точно пазачите подали сигнал в полицията. Въпреки че имало сигнална система в заложната къща, от фирмата за охрана не изпратили автомобил. \"Охраняваме се от два СОТ-а, единият изобщо не е получил сигнал, а другият въобще не е пратил кола, имало е сигнал, но е решил, че няма нужда да прати кола за това нещо. Затова и тези крадци не са хванати, защото самият обир е седем минути и нещо, те по договор трябва да са в най-краен срок за пет минути тук, ако бяха един от двата дошли, нямаше да има никакъв проблем\", коментира Тодоров. От фирмата за охрана отказаха коментар пред камера. А според собственика на заложната къща - проследяването на крадците е трудно, защото по главния булевард все още няма общинско видеонаблюдение. От Общината в Русе увериха, че поставянето на камери предстои. \"Най-новият проект на община Русе предвижда поставяне на 300 видеокамери за наблюдение с изключително голям обхват на възможности. Една от възможностите на тези камери, освен високата резолюция и режима за нощно виждане, благодарение на инфраред подсветка, могат да бъдат сканирани регистрационни номера, запаметявани, както и разпознаване на лица на водачи\", обясни Николай Кутинчев.", "date": "2019.09.30", "title": "Обир на заложна къща като на филм - дърпат сейфа с въже"}
{"url": "http://www.classa.bg/%D1%81%D0%B2%D1%8F%D1%82/item/400336-%D1%80%D1%83%D1%81%D0%BA%D0%BE%D1%82%D0%BE-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D0%B5-%D0%B5-%D0%B6%D0%B5%D0%BB%D0%B0%D0%BD%D0%BE-%D0%BF%D0%BE-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82", "text": "Русия предлага най-новите си оръжейни системи на всички свои партньори, включително страните в средиземноморския регион, преговорите са в ход, руското оборудване е популярно сред клиентите по целия свят, заяви директорът на руската Федерална служба за военно-техническо сътрудничество Дмитрий Шугаев. В същото време ръководителят на ФСВТС подчерта, че всички молби ще бъдат разгледани. „Ако са сериозни , тогава ние също ще ги разгледаме сериозно“, каза той. Говорейки за сътрудничество във военно-техническото сътрудничество със страните от Средиземноморието, Шугаев отбеляза, че при сегашните условия, поради антируските санкции, той е ограничен до сътрудничество по обслужване на по-рано доставено оборудване. \"Примери са Кипър, Гърция. Днес сътрудничеството продължава да поддържа боеспособността на оръжията, доставени по-рано в тези страни, и Русия напълно изпълнява задълженията си в това отношение своевременно\", каза той. Освен това страните от Близкия изток и Северна Африка са по-активни в сътрудничество с Руската федерация в областта на военно-техническата област . \"Близкият изток и Северна Африка са друг въпрос. Имаме повече взаимодействие с тях, те са по-активни. Те са наши дългогодишни партньори във военно-техническата област, в продължение на много години успешно оперират почти цялата гама от военни продукти\", заяви ръководителят на Федералната служба за сигурност и военен транспорт. , Според него бронираните превозни средства, самолети и системи за противовъздушна отбрана с руско (съветско) производство традиционно са особено търсени в този регион.  завърши Д. Шугаев.    ", "date": "2019.09.30", "title": "Руското въоръжение е желано по целия свят"}
{"url": "http://www.classa.bg/%D1%81%D0%B2%D1%8F%D1%82/item/400337-%D1%82%D1%80%D1%8A%D0%BC%D0%BF-%D0%BC%D0%B8%D0%BD%D0%B0-%D0%B2-%D0%BD%D0%B0%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D1%81%D0%B0%D1%89", "text": "Президентът на САЩ Доналд Тръмп поиска оставката на ръководителя на комитета по разузнаването на Палатата на представителите на Конгреса на САЩ Адам Шиф. Тръмп каза, че \"момчето Адам Шиф е излъгал\" и е изкривил съдържанието на разговора му с украинския лидер Владимир Зеленски, съобщава  . Според Тръмп конгресменът „е добавил своите измислени и объркващи думи“ към стенограмата на разговора между лидерите на двете страни, а след това „прочете с тон“ изкривения текст „на Конгреса и на милиони хора, лъжейки и клеветейки“ президента на САЩ. \"Той трябва да напусне Конгреса!\", заяви Тръмп. Ще припомним, че демократите в Конгреса на САЩ започнаха процедура на   на Тръмп, който е обвинен в изнудване на Украйна.", "date": "2019.09.30", "title": "Тръмп мина в настъпление срещу Конгреса на САЩ"}
{"url": "http://www.classa.bg/%D1%81%D0%B2%D1%8F%D1%82/item/400338-%D0%B5%D0%B2%D1%80%D0%BE%D0%BF%D0%B0-%D0%BE%D0%B1%D0%BD%D0%B0%D0%B3%D0%BB%D1%8F", "text": "Европа, освободена от Червената армия, презря своите спасители и ги осъди, и ги обяви за криминални типове, и ги похули с една нечувана арогантност и безсрамие   1. Европа, прегазената от нацизма Европа; оплячкосана, срината в руини; руини, над които тегне лепкавата воня на смърт; и острият дим от крематориумите, и ситният, сивкав пепеляк – прахът на милиони човеци, посипал пътища и покриви; Европа, освободена от Червената армия, презря своите спасители и ги осъди, и ги обяви за криминални типове, и ги похули с една нечувана арогантност и безсрамие, а цялата антифашистка съпротива захвърли в канавката. За пореден път. 2. На 19 септември 2019 г. Европейският парламент (ЕП) прие резолюция „Значението на европейската историческа памет за бъдещето на Европа“. Заглавието е невинно, съдържанието – порочно. Патосът на резолюцията се побира в следните постулати: Виновникът за Втората световна война е пактът „Рибентроп-Молотов“ от 23 август 1939 г., подбудител на войната е СССР, а Хитлер подрязва розите в алпийската си резиденция и нищо не подозира. Нацистка Германия и СССР са близнаци, които се сговорили да си поделят света; Третият Райх е агресор, ама не чак толкоз; Хитлер е дребен хищник, нацизмът – леко премеждие, почти приключение. Червената армия не е освободител на Европа от нацизма, а окупатор и поробител; източноевропейците изнемогват „под съветска окупация повече от половин век, лишени от свобода, суверенитет, достойнство, права на човека и социално-икономическо развитие“. Русия „изкривява историческите факти“ (колко хибридно!); Русия води „информационна война срещу демократична Европа“ с цел „да раздели континента ни“ (пак!). В някои държави от ЕС все още не са порутени „паметници и мемориали (паркове, площади, улици и др.), възхваляващи тоталитарните режими“, което „проправя пътя за изкривяването на историческите факти относно последиците от ВСВ и за разпространението на тоталитарните политически системи“. На 23 август Европа трябва (императивно!) да почита жертвите на тоталитаризмите, обаче как да стане, като навсякъде стърчат тоталитарни (сиреч антифашистки) паметници и както стърчат, тъй най-злодейски разпространяват не какво да е, а цели „тоталитарни политически системи“, поради което трябва да бъдат сринати, изринати и заличени (Полша е светъл пример – до момента там са унищожени над 560 паметника на загинали съветски воини). Тези умонепостижими промишления трябва (императивно!) да влязат „в учебните програми и учебниците на всички училища в ЕС“, а ЕК „да отпусне подходящи финансови средства“. Резолюция да бъде разпратена за сведение и изпълнение до СЕ, ЕК, правителствата и парламентите на държавите от ЕС, Руската държавна Дума (!) и държавите от Източното партньорство (Армения, Азербайджан, Беларус, Грузия, Молдова, Украйна – б.а.). Така, с една резолюция, спусната като заповед по гарнизона, ЕП разпореди истината да бъде заличена, а лъжата да влезе в учебниците. Срещу щедро заплащане. За целта според френския евродепутат Кристоф Грудлер до момента са похарчени 200 млн. евро. Ето какво вдъхновява нашите безкористни фалшификатори! 3. В резолюцията Хитлер е споменат 1 път, Освиенцим – 1 път, Холокост – 4 пъти, пактът „Рибентроп-Молотов“ – 5 пъти, „нацистки“ – 13 пъти, Сталин (сталинизъм, сталинистки) – 6 пъти, „комунизъм, комунистически“ (режим, окупация, диктат) – 16 пъти, Русия и Съветски съюз (режим, окупация, диктат) – 11 пъти, „тоталитарни и авторитарни режими“ (с акцент върху СССР) – 35 пъти. „Антифашизъм, антифашисти, антифашистка съпротива“ – няма. Те са в рубриката „тоталитарни“. „Неонацизъм и неофашизъм“ – няма. Резолюцията и без друго ги легитимира. 4. Европа се спотаи в гънките на своята избирателна амнезия. Какво Европа не желае да си спомни? Декември 1933, „Източен пакт“ – СССР и Франция предлагат на Германия, Англия, Финландия, Чехословакия, Полша, Литва, Латвия и Естония „Договор за колективна безопасност на Европа“; Германия и Полша отказват и провалят „Източния пакт“.     26 януари 1934, пакт „Хитлер-Пилсудски“ – Германия и Полша приемат декларация за ненападение. Полша гори от амбиция да участва разчленяването на СССР. 18 юни 1935, пакт „Рибентроп-Хор“ – Германия и Англия сключват „Морско съглашение“, което дава възможност на нацистка Германия да построи нови 82 военни кораба, се изравни с военните флотилии на Италия и Франция и да доминира в Балтийско море. 25 ноември 1936, „Антикоминтерновски пакт“ – подписан от Германия (Рибентроп) и Япония (виконт Кинтомо Мусакодзи), насочен срещу СССР. 1936-1939, Испанска гражданска война – участват 30 000 интербригадисти от 54 страни; в сражения загиват над 320 000 антифашисти – комунисти, социалисти, анархисти; Италия и Германия подкрепят Франко; след разгрома на Републиката хиляди интербригадисти са депортирани в „Дахау“ и „Освиенцим“; режимът на Франко избива над 1 млн. испански антифашисти; в САЩ наричат интербригадистите „недоносени антифашисти“, отказват им медицинска помощ, репресират ги по време на маккартизма; Швейцария хвърля интербригадистите в затвора и чак през 2009 г. възстановява техните граждански права 12-13 март 1938, Аншлус на Австрия – В нощта срещу 12 март в Австрия навлизат германски войски. Австрия капитулира. В 4 ч. сутринта във Виена пристигат Химлер, Хес и Шеленберг; австрийският канцлер Курт фон Шушниг е арестуван и откаран в „Дахау“ и „Заксенхаузен“. На 13 март в 19 ч. Хитлер влиза тържествено във Виена с бъдещия фелдмаршал Кайтел. 10 април 1938 – референдум в Австрия и Германия одобрява аншлуса. 30 септември 1938, „Мюнхенско съглашение“ – подписано от Хитлер, Мусолини, Чембърлейн и Даладие. Англия и Франция, които имат 5 пъти повече и по-добре въоръжени дивизии и могат да пометат Хитлер, обричат на гибел Чехословакия. Чембърлейн уверява Хитлер, че „ще получи всичко без война и без забавяне“, защото „ужасна, фантастична и неправдоподобна е мисълта, че ще трябва да рием траншеи и да носим противогази заради някакви хора, за които нищо не знаем“. От север „поляците се нахвърлят като алчни хиени на Чехословакия“ (Чърчил); от юг са другите хиени – унгарците; от запад – Германия; няма вече Чехословакия, има протекторат Бохемия и Моравия. Полша отказва да пропусне войските на СССР в помощ на Чехословакия. Пътят към войната е отворен. 30 септември 1938, пакт „Хитлер-Чембърлейн“ – Англия и Германия сключват договор за ненападение. 3 октомври 1938, Чърчил – „Англия имаше избор между войната и безчестието. Тя избра безчестието и ще получи войната“. 6 декември 1938, пакт „Рибентроп-Боне“ – Франция и Германия сключват договор за ненападение. 22 март 1939, пакт „Рибентроп-Уорбшис“ – Литва и Германия сключват договор за ненападение. 11 април 1939, Директива на Вермахта – „Независимо от  съществуващия договор, трябва да решим проблема с Полша окончателно“. 17 април 1939 – СССР предлага на Англия и Франция договор за взаимна помощ; Англия отказва. 22 май 1939, пакт „Рибентроп-граф Чано“ („Стоманен пакт“) – „Германско-италиански договор за съюз и дружба“, подписан на „XVII-та година от фашистката ера“, в присъствието на Хитлер и Мусолини; препотвърждава „Антикоминтерновския пакт“. 23 май 1939, съвещание на Вермахта – Хитлер: „Отпада въпросът дали да пощадим Полша. Остава решението: при първи подходящ случай ще нападнем Полша“. До войната остават 3 месеца и 7 дни. 31 май 1939, пакт „Рибентроп-Мунк“  – Дания и Германия сключват договор за ненападение. 7 юни 1939, пакт „Рибентроп-Селтер“ – Естония и Германия сключват договор за ненападение. 7 юни 1939, пакт „Рибентроп-Мунтерс“ – Латвия и Германия сключват договор за ненападение. Сега теглете една черта. И зачеркнете всичко изброено. Изтрийте го от съзнанието си. Това не е било. Не се е случило. Англия и Франция не са подписали смъртната присъда на Чехословакия и респективно – на цяла Европа; Полша и Унгария не са разпарчетосвали Чехословакия в съюз с Хитлер; Полша не се е обезсмъртила като „хиената на Европа“, понеже изобразява невинна жертва; няма Аншлус, няма Герника, няма Антикоминтерновски и Стоманен пакт, няма Мюнхенска сделка. Изобщо –  никой никога не е сключвал никакви съглашения с Германия. Само Кремъл. 23 август 1939, пакт „Рибентроп-Молотов“ – СССР и Германия сключват договор за ненападение. 1 септември 1939 – Германия напада Полша. Войната започва. 5. Какво още забравя Европа така предвидливо? Забравя „Златната блокада“ на СССР, продължила до 1934. Целта на „цивилизования“ Запад е да не допусне индустриализация на СССР, да предизвика глад и да провокира недоволство. Забравя операция „Копие“ от 1940 – Френско-британски план за война срещу СССР с цел – унищожение на съветския нефтодобив. Забравя, че на 23 юни 1941, ден след като нацистка Германия напада СССР, Хари Труман, бъдещ президент, заявява: „Да оставим Русия и Германия да се избиват взаимно колкото се може повече“. Забравя, че Вторият фронт е открит 1079 дни след нападението на Германия над СССР. 1079 дни „съюзниците“ наблюдават хладнокръвно касапницата, организирана от Хитлер. Най-сетне Чърчил настоява за втори фронт – не заради „съюзническа отговорност“, а защото: „Съветска Русия стана смъртна опасност. Трябва незабавно да се създаде нов фронт против нейното стремително настъпление, за да се задържат руските варвари колкото може по-далеч на Изток“.    ", "date": "2019.09.30", "title": "Европа обнагля"}
{"url": "http://www.classa.bg/%D1%81%D0%B2%D1%8F%D1%82/item/400339-%D0%B7%D0%B0%D1%89%D0%BE-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B2%D1%8A%D0%B3%D0%BB%D0%B5%D1%80%D0%BE%D0%B4%D0%B0-%D0%BE%D1%81%D1%82%D0%B0%D0%B2%D0%B0%D1%82-%D0%BF%D1%80%D0%B5%D0%B4%D0%B8%D0%BC%D0%BD%D0%BE-%D1%82%D0%B5%D0%BE%D1%80%D0%B8%D1%8F,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "Според Световната банка цените за въглеродни емисии трябва да се повишат до диапазона 40-80 долара за метричен тон до 2020 г. и до 100 долара към средата на век     Това е идея, която съществува повече от две десетилетия - за да бъдат забавени климатичните промени, се принуждават замърсителите да плащат за щетите, които причиняват чрез дейността си. В световен мащаб повече от 50 нации, държави и градове са приели това, което се нарича търговия с квоти на емисии на въглероден диоксид. Подходът се поддържа от природозащитници, политици и дори от много петролни компании като елегантен подход на свободния пазар за забавяне на глобалното затопляне. Това става или чрез данък върху всеки отделен метричен тон въглероден диоксид или чрез създаване на пазар за търговски разрешителни (квоти) за замърсяване. Въпреки че концепцията може да има широка подкрепа, таксите се оказаха изключително противоречиви в Германия, Канада, Австралия и други страни, пише Bloomberg.  1. Как работи ценообразуването на въглеродните емисии? Цените на въглерода се определят от правителствата или пазарите. Те покриват избрана част от общите емисии на дадена държава, като повечето такси са насочени към комунални услуги, които произвеждат електричество. Някои са под формата на данък или такса, която се начислява за всеки отделен тон въглероден диоксид. При пазар се установява ограничение за общия обем на разрешените емисии; тогава квотите се разпределят или се купуват от замърсителите. 2. Ефективно ли е ценообразуването? Природозащитниците твърдят, че повечето политици не желаят да определят по-високи цени, за да наложат промени в поведението. Според учените цените на въглерода от 40 или повече долара на тон са от решаващо значение за постигане на целите за намаляване на парниковите газове, заложени в Парижкото споразумение за климатичните промени. Въпреки това таксите насърчават по-голямото преминаване към по-чист ресурс, като например природния газ, и тяхното ценообразуване започна да прониква в цените на електроенергията по целия свят. Данъкът върху въглеродните емисии на Великобритания се смята, че помага на страната за бързо премахване на въглищата. 3. Къде е проблемът? Почти навсякъде. Ето и някои актуални момента в развитието на ценообразуването на въглищните емисии: - Германия планира да разшири въглеродното ценообразуване в посока транспорт и горива за отопление. Разкритият на 20 септември план, беше разкритикуван от природозащитниците заради това, че стартовата цена е твърде ниска, за да окаже някакво сериозно влияние. Планът предвижда петролните компании да плащат по 10 евро (11 долара) за тон въглероден диоксид за горивата, които продават от 2021 г. нататък. Тази цена ще нараства с течение на времето; - в Канада основен фактор в предстоящите избори е именно борбата за въвеждането на въглероден данък от премиера Джъстин Трюдо; - в САЩ група, наречена Съвет за лидерство в климата, в която влизат големи петролни компании, електроенергия и потребителски продукти, поиска данък от 40 долара на тон. Таксата ще се увеличава поне с 5% всяка година, като приходите се отстъпват на американските потребители. Кандидатите от Демократическата партия, които се надяват да победят на изборите през 2020 г., също говорят за въглеродните данъци.     4. Какъв е мащабът на това ценообразуване? Пазарите на въглеродни емисии работят в над 50 юрисдикции по целия свят. Те включват Европейския съюз (ЕС) и дузина американски щати. Около 30 държави са въвели данъци върху въглеродните емисии. Те варират от около 1 долар за метричен тон в Мексико до около 127 долара в Швеция. Много страни, като Великобритания и повечето скандинавски държави, използват търговия с квоти съвместно с данъци върху изкопаемите горива като въглищата. Все пак цените на въглерода покриват само около 20% от глобалните емисии. Програмата на щата Калифорния, например, е една от малкото, включваща горива за транспорт. 5. Колко висока трябва да бъде цената? енови диапазон от около 40 до 80 долара на тон е необходим да бъде установен до 2020 г., за да се постигнат целите от Парижкото споразумение, препоръчват от Световната банка. Цената ще трябва да се повиши до над 100 долара на тон до средата на века, за да се насърчат скъпите технологии като улавяне и съхранение на въглерод и създаването на по-чисти горива. Около 100 държави, подписали споразумението, ще използват някаква форма на ценообразуване на въглеродните емисии, за да постигнат целите си.", "date": "2019.09.30", "title": "Защо цените на въглерода остават предимно теория, отколкото реалност?"}
{"url": "http://www.classa.bg/%D1%81%D0%B2%D1%8F%D1%82/item/400329-%D0%BB%D0%BE%D0%BD%D0%B4%D0%BE%D0%BD-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B5-%D0%B2-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%BD%D0%B0-%D0%B2%D0%BE%D0%B9%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "На Великобритания й сеналага постоянно да се намира в състояние на война заради кибератакиот територията на Русия и други държави. Това обяви началникът на Генералния щаб на британската армия генерал Ник Картър, пише вестник \"Дейли телеграф\", предаде ТАСС. \"Променящият се характер на бойните действия показва, че границите между състоянието на мир и война се размиват\", каза той и подчерта, че всичко това е заради съперничеството на големи сили и борбата за идеи с недържавни структури, които заплашват Великобритания всеки ден. Според него основната заплаха в момента е свързана с информационното пространство и произхожда от териториите на Русия и Китай. Картър се закани, че Великобритания ще отговори на всички действия на противниците си. Русия и Китай нееднократно отхвърлиха обвинения, че са замесени в кибератаки. Руското външно министерство определи обвиненията като шпиономания.", "date": "2019.09.30", "title": "Лондон: Великобритания е в състояние на война заради кибератаките на Русия и Китай"}
{"url": "http://www.classa.bg/%D1%81%D0%B2%D1%8F%D1%82/item/400320-%D0%BC%D0%B0%D0%B3%D0%B8%D1%8F%D1%82%D0%B0-%D0%BD%D0%B0-%D0%B3%D1%80%D0%B5%D0%B3%D0%BE%D1%80%D0%B8%D0%B0%D0%BD%D1%81%D0%BA%D0%B8%D1%82%D0%B5-%D0%B3%D0%BB%D0%B0%D1%81%D0%BE%D0%B2%D0%B5-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Хорът \"Грегориански гласове\" от България въодушевява публиката в Германия с нетрадиционните аранжименти и изключителните си гласове. Идеята за проекта е на оперния певец Георги Пандуров.       \"Облечени като монаси, те създават на сцената неповторима мистична атмосфера, в която публиката се пренася назад във времето – в свят, в който няма нито религиозни, нито езикови граници\" - така започва една от рецензиите в немскоезичния печат за изкуството на българския мъжки хор \"Грегориански гласове\", който е на турне из Германия. Неговите концерти представляват много умела смесица от грегориански хорали, православна литургия и мадригали от времето на Ренесанса и Барока, пише сайтът eventim.de, от който могат да се закупят и билети за концертите. Тайната на успеха на музикалния проект, наречен \"Грегориански гласове\", се състои в това, че хорът изпълнява известни хитове от попмузиката, но в грегориански аранжимент. Идеята е на оперния певец Георги Пандуров, който от 39 години работи в Германия. След като се пенсионира, той поставя началото на този интересен музикален проект. \"Решихме да опитаме да съчетаем два съвсем различни музикални жанра в една програма. Не знаехме как ще реагира публиката и имаше огромен риск да се провалим\", каза специално за ДВ ръководителят на трупата Георги Пандуров. „ Просто гениално! \" Но публиката не само реагира изключително положително - тя направо е запленена от комбинацията между грегориански хорал и съвременна поп музика в нетрадиционен аранжимент. \"Просто гениално\" - четем в друга рецензия след един от концертите на българските изпълнители в рамките на сегашното им турне в Германия. Вестник \"Бадише Цайтунг\" пише следното: \"Не само вокалната интонация, начинът на изразяване и артикулация на изпълнителите свидетелстват за това, че на сцената излизат истински майстори на музикалното изкуство. А внимателният подбор на изпълненията, включени в репертоара на ансамбъла, доказва, че музикално-историческото значение на грегорианството не се свежда само до неговите исторически периоди - начало, разцвет и упадък\". \"Постарали сме се да направим аранжиментите така, че модерните поп изпълнения да звучат също толкова раздвижено като гласове, колкото и един мадригал, например\", казва още Пандуров. Изцяло негов е подборът на репертоара на ансамбъла, който е доста широк: от Бийтълс и Род Стюарт, през Стинг, Би Джийс и Куин, чак до Андреа Бочели и Ед Ширън. Аранжиментите пък са дело на цял екип, уточнява ръководителят на мъжкия хор.  Началото на проекта е поставено в Кьолн, Германия - през ноември 2011 година. Оттогава \"Грегориански гласове\" работят с концертна агенция във Фрайбург, която организира пътуванията и турнетата на трупата. Иначе всяка година хорът \"Грегориански гласове\" радва публиката в Германия, Франция и Швейцария. И не само там.", "date": "2019.09.30", "title": "Магията на \"Грегорианските гласове\" от България"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/400321-%D1%89%D0%B5-%D0%B8%D0%B7%D0%BB%D0%B5%D0%B7%D0%B5-%D0%BB%D0%B8-%D1%81%D0%B2%D0%B5%D1%82%D1%8A%D1%82-%D0%BE%D1%82-%D0%BA%D1%80%D0%B8%D0%B7%D0%B0%D1%82%D0%B0-%D0%B4%D0%B6%D0%B0%D1%80%D0%B5%D0%B4-%D0%B4%D0%B0%D0%B9%D0%BC%D1%8A%D0%BD%D0%B4-%D0%BF%D0%BE%D1%81%D0%BE%D1%87%D0%B2%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%82%D0%BE-%D0%B8-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%82%D0%BE", "text": "„Коефициентът 32 има големи последици за начина на поведение на хората в развиващия се свят, той има последици и за онова, което предстои на всички нас. Всяка година например средният американец потребява 32 пъти повече бензин и произвежда 32 пъти повече пластмасови отпадъци и въглероден диоксид, отколкото средния гражданин на една бедна страна”, отбелязва Джаред Даймънд в „Катаклизъм. Преломни моменти за държавите в криза” (Изток-Запад, превод Елена Филипова). Първият свят се състои от около 1 милиард души, в останалия – бедния са 6,5 милиарда. САЩ потребяват 210 пъти повече ресурси от Кения като цяло. Италианското население от 60 милиона потребява почти двойно повече от 1 милиард население на цяла Африка. Ако се приеме, че онези 6,5 милиарда заживеят като богатите, без изменение на самото население и на всичко останало, световното потребление ще се увеличи 11 пъти: „Това се равнява на население от около 80 млрд. души при настоящото разпределение на нивата на потребление на глава от населението… Ние обещаваме на развиващите се страни, че ако възприемат добри политики като честно правителство и свободни пазарни икономики, те също могат да станат като Първия свят днес. Това обещание е напълно невъзможно, една жестока измама”.     Даймънд разсъждава върху кризите, сполетяли Финландия, Япония, Чили, Индонезия, Германия, Австралия и САЩ в новото време и как те са се справили. В криза е и светът сега. Най-важни са глобалните промяна на климата, изчерпване на ресурсите, неравенствата в жизнените стандарти… Даймънд („Пушки, вируси и стомана”, „Колапсът”) е блестящ пример за резултат от огромните пари, харчени от САЩ за наука. Той не допуска съмнение, че родината му има право да се намесва както намери за добре във вътрешния живот на други държави, че атомните бомби над Хирошима и Нагазаки са били необходими… Като пресипваме вкусната интелектуална гозба просто трябва да оставяме на дъното добрия американски патриотизъм като неизбежна и излишна утайка.  ", "date": "2019.09.30", "title": "Ще излезе ли светът от кризата Джаред Даймънд посочва възможното и невъзможното"}
{"url": "http://www.classa.bg/%D1%81%D0%B2%D1%8F%D1%82/item/400322-%D0%B1%D1%80%D1%8E%D0%BA%D1%81%D0%B5%D0%BB-%D0%B3%D1%83%D0%B1%D0%B8-%D0%B2%D1%8F%D1%80%D0%B0-%D0%B2-%D0%BD%D0%B5%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B0%D1%82%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "От гледна точна на Брюксел, Великобритания в момента е провалена държава, поне в момента. Евросъюзът и 27-те страни-членки, които остават, почти са изгубили вяра в британската политическа система и не смятат, че тя може да осигури яснота за Брекзит в обозримо бъдеще. Повечето дипломати в Брюксел очакват крайният срок - 31 октомври - да бъде удължен, но все още се опасяват и от катастрофалното излизане без сделка. Дори и бедствието да бъде избегнато, ЕС се пита дали поредното отлагане има някакъв реален смисъл. Безпрецедентното решение на британския Върховен съд във вторник, че премиерът Борис Джонсън незаконно е спрял работата на парламента, внесе допълнително объркване в ситуация, която и без това е достатъчно притеснителна и крайно непредсказуема. То потвърди усещането сред мнозина в сърцето на Евросъюза, че политическата ситуация във Великобритания е станала още по-неработеща, откакто Джонсън пое премиерския пост. Неговата войнствена реторика в последните дни, постоянното говорене за \"капитулация\" и отхвърлянето на описани от депутатка заплахи за убийство като \"глупости\" само засилват усещането за неконтролируем хаос в Лондон. На среща на посланици в четвъртък, Мишел Барние, преговарящият от страна на ЕС за Брекзит, е потвърдил очевидното. \"Ситуацията все още е много уязвима във Великобритания\", коментира Барние, според присъствал на срещата дипломат. Барние подчертава, че в Ню Йорк Джонсън се е срещнал с няколко лидери на ЕС, включително председателя на Европейския съвет Доналд Туск. Но въпреки че срещите с Лондон продължават на техническо равнище, Барние казва, че няма никакъв реален напредък. Той допълва, че са се очаквали реалистични предложения още преди месец, но чакането продължава без резултат. Французинът също така описва речта на британския министър по въпросите на Брекзит Стивън Баркли в Мадрид миналата седмица като \"агресивна\", въпреки че призовава страните членки да запазят спокойствие. В испанската столица Баркли отправи предизвикателство към ЕС да не приема, че Великобритания ще се върне на масата за преговори \"заради слабост\" в случай на излизане без сделка на 31 октомври, и настоя, че проблемът с границата на Северна Ирландия може да бъде решен в преходен период след Брекзит - позиция, която Евросъюзът отдавна отхвърля. След срещата му с Барние в Брюксел в петък, Баркли продължи с оптимистичния тон, който Джонсън и неговите министри поддържат от възобновяването на преговорите насам. Наближаваме момента на истината в тези преговори, каза той след срещата в Брюксел. \"Посветили сме се на постигането на споразумение. Премиерът ясно заяви, че иска споразумение, но че то трябва да бъде без предпазния механизъм за Ирландия. Парламентът трикратно отхвърли предпазния механизъм, бях много ясен с Мишел Барние и Task Force 50 в преговорите, че предпазният механизъм трябва да отпадне. Но с добра воля от двете страни, може да се постигне споразумение\", допълни още Баркли. Само няколко седмици преди срещата на Европейския съвет на 17 октомври, шансовете за споразумение изглежда бързо намаляват. В началото на мандата си това лято Джонсън, въпреки враждебната си реторика, се приемаше в Брюксел като някой, с когото те могат да се договорят. Усещането там беше, че той може да преговаря и впоследствие да убеди парламента в сделката, заради отличните му умения като комуникатор, и защото беше считан за опортюнистичен поддръжник на Брекзит, а не за идеологически евроскептик. Но само за няколко месеца той успя да унищожи каквито позитивни очаквания съществуваха в Брюксел, докато губеше парламентарни вотове, отлъчваше членове на собствената си партия и накрая дори суспендира парламента, което впоследствие беше отменено от британския върховен съд. Някои дипломати от ЕС сега определят Джонсън като \"сериен лъжец\", особено след сцена, в която пред камери той заяви пред гневния баща на болно дете, оплакващ се от лошите условия в системата на здравеопазването, че наоколо няма медии. Борис лъже непрекъснато, не мисля, че е останал някой, който да му вярва, казва един дипломат. В края на мандата си, предшественикът на Джонсън - Тереза Мей, беше възприемана като неефективна и неспособна да изпълни поети ангажименти, но поне беше уважавана за усилията си. Поне никой не я смяташе за клоун, констатира дипломатът. Въпросът сега не е дали Брюксел вярва на британския премиер, а дали британската политическа система сама по себе си е все още достатъчно функционираща, за да осигури решение навреме за срещата на Европейския съвет през октомври. Според повечето от тях това е невъзможно. Решението на Върховния съд се смята за повратна точка, като показва, че \"политическата система сама се е заровила в дълбока яма\", казва дург дипломат от ЕС. \"Системата видимо е под сериозно напрежение\", коментира трети. Всякакви надежди нещо да се промени след конференцията на партията на торите, която започна в неделя, или че има време за споразумение на срещата на Европейския съвет, се изпаряват. Джонсън ще постигне пълно фиаско на срещата на Европейския съвет, казва първият дипломат, като прогнозира в крайна сметка напразен опит да се договори сделка в последния момент. Сделката на срещата на Европейския съвет изглежда изключена, констатира третият дипломат. В Лондон, правителството е категорично, че датата на Брекзит не може да се измества отвъд Хелоуин. Без отсрочки. Това не би постигнало нищо, отсича висш представител на британското правителство. Историята показва, че ЕС ще преговаря сериозно само когато е поставен пред твърд краен срок. Още отсрочки и забавяне само означават още колебания. Въпреки това, дискусиите в Брюксел сега са насочени към въпроса кой в Лондон може да поиска отсрочка. Това искане сега изглежда неизбежно след т.нар. \"закон Бен\" - законодателството, гласувано от парламента по-рано този месец. Джонсън настоява, че няма да иска отсрочка, което води до шанса може би той да подаде оставка и служебно правителство да поиска отлагане на датата на Brexit. Опасенията от излизане без сделка остават реални от страната на ЕС, но това сега се приема за по-малко вероятно, особено ако общите избори във Великобритания от привидно неизбежна перспектива се превърнат в реалност. Ако ще има избори, ще има и отлагане. Има обаче твърде много неизвестни в момента, за да се прогнозира колко дълга отсрочка може да бъде предоставена на Великобритания. Някои твърдят, че отлагането ще е до март, други обсъждат дори още по-дълъг период. Преходният период може да се окаже по-дълга отсрочка, заявява друг дипломат, визирайки времето след одобряването на Споразумението за напускане на ЕС, което се предвиждаше да продължи до декември 2020 г. За изчерпалите търпението си представители на ЕС, това изглежда като крайно непривлекателна перспектива.", "date": "2019.09.30", "title": "Брюксел губи вяра в непостоянната Великобритания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400323-%D1%89%D0%B5-%D0%B1%D1%8A%D0%B4%D0%B5-%D0%B3%D1%80%D0%B5%D1%82%D1%81%D0%BA%D0%B0-%D0%BF%D0%BB%D0%B0%D0%BD%D0%B5%D1%82%D0%B0", "text": "Неделя Вие харесвате ли \"Маскираният певец\"? За Папи Ханс ми е думата, не за нещо друго. Пусна ново парче. Задъхва се през аутотюн под ритъма на включени стопове. Впечатлен съм. Толкова зор да докажеш, че всяка тъпня, която произведеш, ще бъде незабавно абсорбирана от феновете ти. То и това е вид изкуство. Хей, замалко да забравя. Днес е Денят на Независимостта! Честито! 111 години по-късно нека бъдем горди. Вече окончателно нищо не зависи от нас. Можем да сме каквито си искаме. Основно във фейсбук. Разбира се, ако нямате дълбокомислен или ироничен статус по темата, да знаете, че не го използвате правилно. Понеделник \"Томас Кук\" фалира, туроператорската компания. Тия британци какво ли не измислят, за да вгорчат живота на европееца. Сега на чии пияници ще оставим Слънчев бряг? На руските ли, а? Отбелязвам си да проверя ролята на Путин в цялата работа. Той винаги ни изненадва с ходовете, които му приписваме. Като отворихме дума за мащаби, вие помните ли, че имахме навремето Министерство на икономиката, енергетиката и туризма. Три в едно. За улеснение. Трайчо Трайков го ръководеше, сещате ли се? Сега същият е кандидат-кмет за район Средец. Ама че метафора за общото ни политическо движение към по-средни (да не кажа посредствени) въжделения. Вторник Знам, че се вълнувате от времето. Виждал съм ви до един да пишете постове за закъсняващото лятото, напечения септември и ланския сняг. Свикнали сме обаче за температурните промени да ни говорят все хубави девойчета. Сочат небрежно градуси на картата и крият с ханша си ту София, ту Бургас. Да сме имали проблеми с климата по времето на Деси Банова? Ето че нещата се промениха. И за Деси, и за климата, и за синоптичките по принцип. Едно гневно шведско хлапе се тросна на световните лидери. Знаете ги и те що за стока са, и пубертетът каква глобална мъка е. И ето че вече говорим за Грета само с първо име. Стар български обичай, щом чуем нещо, свързано с Планета. Имала малката Аспергер, затова й била такава речта. Вие предпочитахте някой с Турет, нали? Сряда Втори дан се вълнуваме от патоса на Грета, все едно сме журито на \"България търси талант\". Ох, прощавайте, дан ли съм написал. Покрай Бойко съм се объркал. Той беше удостоен с 9-и по таекуондо. Това е, когато можеш да носиш кимоното си с костюм и вратовръзка. Много по нашенски го посрещнаха в Корея. Имаше надпис на шльокавица, летва му дадоха да строши и се разбраха да се чуят за инвестиции. Както вика Грета, всичко, за което говорите, са приказки за вечен икономически растеж. Ако бях на Борисов, щях да я поканя веднага у нас (нали отговаряме за младежта и иновациите). Идва Гретето с влака, гушвам я свойски през врата и я успокоявам, че нищо нередно не гори чичо Ковачки. После ще я уверя, че ние с нашите F-16 не можем да мърсим и да искаме. И ето ви една по-щастлива Грета. После гретската (така де, градската) десница току-виж припознае Фандъкова пред Мая на втори тур. Четвъртък Трети ден бистрим екологичната шведска горчивка. Слава Богу, вече разговорът няма нищо общо с проклетия климат. Всичко е сведено до личностните характеристики на оратора. Дис ис ол ронг, както вика тя, ама е късно, моето момиче. Сега е наш ред да плямпаме на отплес. Ние не просто ти откраднахме детството, ами превзехме цялата детска градина и ще си се пускаме по пързалката до мръкване. Ти не я знаеш любимата ни песен „Ще бъде детска планета\". Еми вече е официално, постигнахме го! Не ни се обяснявай повече с проблемите си и внимавай да не те вземат норвежците, че ние тук от това се плашим най-много. Виж, каквото и да говорим, дължим ти признание. Ние по три дни рядко обръщаме внимание на каквото и да е. Камо ли на дете. В твоя чест смених думите на песничката. „Ще бъде гретска планета\". Петък Още една българо-скандинавска приказка разцъфтя пред очите ни. Жана Бергендорф спечели от Националната лотария. Нямах представа, че търка талончета, но благодарение на телевизията научих и за тази нейна криза. Известните как ли не се опитват да се отъркат в народа. На мястото на организаторите нямаше да я покажа. Да си взима парите и да си ходи. Не искам клиентите ми да се асоциират с чак това ниво на отчаяние. В същото време митрополит Николай заклейми египетските пирамиди. Били богохулни. Само да не се бъркат с играта на Националната лотария с подобно име. Тя си е все така праведна. Опасявам се, че и неговото детство е било откраднато. Дали да не го пратим в ООН, да им покаже какво е истинска апокалиптична делюзия. Събота На световното по лека атлетика в Доха един бегач от Аруба се затрудни да измине дистанцията от 5000 метра, та някакъв друг от Гвинея- Бисау го подмиши за ръката и го довлече до финала. Публиката се спука да ръкопляска на тази висша проява на превъзходство, наречена от куртоазия „спортсменство\". Тоя първият очевидно нямаше нищо против да го влачат снизходително пред всички. Иначе си го дисквалифицираха, но поне помогна на самочувствието на спасителя си. Сценката ми напомни малко на нашето участие в Европейския съюз. Така си я представям аз Европа на две скорости. Иначе тия шведи съвсем откачиха. Номинирали Гретето за Нобелова награда за мир. Ние се изтрепахме да се караме в нейно име, тия я имат за миротворка. Дайте й по-добре за литература бе, малоумници. Я какви прочувствени есета декламира детето. Много се дразня, като ме обвинят, че не се вълнувам от времето. Колко пъти трябва да кажа, че всичко е вятър и мъгла, за да разберете, че и на мен ми е тема.", "date": "2019.09.30", "title": "Ще бъде гретска планета"}
{"url": "http://www.classa.bg/%D1%81%D0%B2%D1%8F%D1%82/item/400324-%D1%81%D1%8A%D0%B6%D0%B0%D0%BB%D1%8F%D0%B2%D0%B0%D0%BC,-%D0%B3%D0%BE%D1%81%D0%BF%D0%BE%D0%B6%D0%B8%D1%86%D0%B5-%D1%82%D1%83%D0%BD%D0%B1%D0%B5%D1%80%D0%B3,-%D0%BD%D0%BE", "text": "* * * Когато тийнейджърите получат гневен, сълзлив изблик, повечето родители просто ги пращат в стаята им, докато не се успокоят. Въпреки това, когато 16-годишната Грета Тунберг се качи на сцената на ООН тази седмица и премина през пълен тийнейджърски срив, тя получи оглушителни аплодисменти. От мен обаче не получи такива. Бях в тоалетната, защото бях болен... \"Вие откраднахте мечтите и детството ми\", подсмърча тя. \"Ние сме в началото на масово унищожение, а всичко, за което вие можете да говорите, са пари и приказки за вечен икономически растеж. Как смеете?\". Е, като използвам безсмъртните думи на Самюъл Джаксън, позволете ми да възразя. Как смеем? Не. Как смееш да плаваш до Америка на изработена от карбонови влакна яхта, която не си построила, на цена от 15 млн. паунда, които не си спечелила, и която има резервен дизелов двигател, който не споменаваш? Съжалявам, госпожице Тунберг... Съжалявам, госпожице Тунберг, но ако ще нападате моето поколение, трябва да приемате, когато аз нападам вашето. Какво ще кажете за хапчетата, които приемате, когато имате главоболие? Какво ще кажете за чистата вода, която тече от чешмата ви? Какво ще кажете за храната, която можете да си купите по всяко време през деня или през нощта? Никой 16-годишен не е отговорен за това. Какво ще кажете за благотворителните мисии, които в момента се провеждат в някои от най-бедните държави по света, или за медикаментите, които се борят със заразата със СПИН? Помислете си за всички филми, които сте харесали. Филми, направени от възрастните. И всички тези комедии, които са ви накарали да се смеете. И след това направете пауза за момент, за да помислите колко спокойно спите през нощта, като знаете, че възрастните строят, обслужват и пилотират шведски изтребители. За да ви пазят. Ние ви дадохме мобилните телефони, лаптопите и интернета. Ние създадохме социалните мрежи, които използвате ежедневно, и управляваме банките, които плащат за всичко това. Така че, как смееш да седиш там и да ни четеш лекции, разглезено хлапе такова? И, да, ти си разглезена, защото когато си казала на мама и тате да спрат да използват самолети и да се откажат от месото, те не са се държали като нормални родители, които биха те игнорирали. Те са казали \"Да, мила\" и са те послушали. Това, което е трябвало да направят, е да ти обяснят, че животът е трагедия. Някои хора са родени умни, някои са родени глупави. Някои са красиви и някои - не са. Някои имат богати родители, които им дават всичко друго, но не и любов. Някои имат бедни родители, които могат да им дадат само любов. Сега млъкни и остави хората на мира. Така функционира светът. Светът винаги е функционирал по този начин. И удрянето ти с юмруци по масата няма да промени нищо. Ще научиш това, когато имаш още няколко години натрупан опит. Съгласен съм с теб, че планетата се затопля. Може дори да си права, че човекът има някаква вина за това. И няма никакво съмнение, че пустините изяждат годни за обитаване места в Африка и Близкия изток, а Европа ще се сблъска с невъобразима бежанска криза. Нещо трябва да се направи по въпроса. Какво ще кажеш за тази идея - ти се връщаш в училище, колкото се може - по-бързо, и работиш повече върху уроците си по естествени науки. Защото науката е това, което ще разреши проблема накрая. А не мръщенето и крясъците на всеки пет минути. Хиляди хора, за които тази седмица имаше смелостта да обвиняваш, се опитват да направят точно това, което искаш. Затова бъди добро момиче, млъкни и ги остави да продължат дейността си. И не. Не можеш да останеш след 10 вечерта. И не можеш да излезеш с толкова къса пола.", "date": "2019.09.30", "title": "Съжалявам, госпожице Тунберг, но..."}
{"url": "http://www.classa.bg/%D1%81%D0%B2%D1%8F%D1%82/item/400325-%D1%84%D0%BB%D0%B8%D1%80%D1%82%D1%8A%D1%82-%D0%BD%D0%B0-wall-street-%D1%81-%D0%B2%D1%80%D0%B0%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0", "text": "Пазарите са аморални, инстинктивно неутрални барометри на икономическото представяне и понякога пренебрегват жестокостта и ексцесиите на авторитарните лидери     Wall Street отдавна е като паралелна вселена, в която лидери, хулени от критиците в медии като авторитарни злодеи, могат да бъдат почитани като герои, ако техните действия вещаят добро за икономиката. В последно време това разделение достигна нови крайности. От гледна точка на критиците ние живеем в една все по-нелиберална епоха, населена с опасно непостоянни авторитарни лидери. Сред водещите примери са бразилският президент Жаир Болсонаро, който преди няколко дни в ООН предизвикателно защити своето правителство от обвиненията, че си затваря очите, докато Амазония гори; египетският президент Абдел Фатах ас Сиси, чийто брутален режим, подкрепян от армията е обект на протести през последната седмица; саудитският принц Мохамед бин Салман, руган от мнозина за убийството журналиста дисидент Джамал Кашоги от саудитски агенти.  Глобалните инвеститори обаче гледат на същото това трио като на обещаващи икономически реформатори, следвайки стандартен наръчник, който би могъл да бъде написан (а понякога всъщност и е написван) от анализатори от Международния валутен фонд (МВФ). Съобразно с това пазарите ги възнаграждават. В последно време Бразилия на Болсонаро и Саудитска Арабия на принц Мохамед бин Салман са сред най-горещите фондови пазари. До тази седмица най-добре представящият се пазар тази година бе Египет. Суровата действителност е, че пазарите са аморални, инстинктивно неутрални барометри на икономическото представяне и те понякога пренебрегват жестокостта и ексцесиите на авторитарните лидери по една проста причина: Изправени пред малка или никаква съпротива на парламента, съдебната система или независим контролен орган, авторитарните лидери могат да прокарват всеобхватни реформи, особено в нововъзникващите пазарни икономики, където политическите институции и върховенството на закона са сравнително слаби. Преглеждайки историята на 150 държави от 1950 до 2010 година, открих 43 случая, при които съответната икономика е нараствала с годишни темпове от 7% или повече цяло десетилетие. И така 35 от тези икономики - удивителен дял от над 80% - са били управлявани от автократ. Обратната страна на монетата е, че държавите, които зависят от неконтролираните прищевки на авторитарни лидери, са уязвими от резки колебания на икономическия растеж - и от дълги рецесии. Сред същите тези 150 страни, открих 138, при които съответната икономика е нараствала с годишни темпове от 3% или по-малко в продължение на една десетилетие, и 100 от тези икономики са били управлявани от авторитарен лидер. Пазарите усещат изменчивата природа на икономиките, управлявани от автократи, и ще залагат сериозно на тези личности до момента, когато икономическите реформи загубят инерция. Фондовите пазари се радваха на периоди на растеж при авторитарни лидери, започнали политики на висок темп на увеличение на брутния вътрешен продукт, като Аугусто Пиночет в Чили, Сухарто в Индонезия и Махатхир Мохамад в Малайзия, съответно през 70-те, 80-те и 90-те години на миналия век. След 2000 г. се появи ново поколение на авторитарни любимци на пазарите начело с президентите на Русия и Турция, Владимир Путин и Реджеп Тайип Ердоган. През първите им мандати фондовите борси в Русия и Турция нараснаха съответно с около 100% и 300% по-бързо от средното равнище при нововъзникващите пазарни икономики. По-късно инвеститорите се нахвърлиха на двете страни не защото техните лидери станаха по-обезпокоително авторитарни, а защото спряха да прокарват тежки икономически реформи. Най-важното за пазарите може би е финансовата стабилност - необходимо условие за солиден икономически растеж. Днес, макар че има много разлики между Болсонаро, Ас Сиси и принц Мохамед, всички те взеха мерки, за да вкарат в ред финансите си. Болсонаро планира да намали бюрокрацията, да продаде държавни компании и да ореже пенсионни плащания в размер на до 250 милиарда долара, които могат да изправят Бразилия пред фалит. Ас Сиси, отчасти за да си осигури помощта на МВФ, повиши данъците върху капиталовите печалби и на богатите, както и оряза субсидиите за горивата с над 50%. Принц Мохамед предприе енергични мерки срещу богатите хитреци, които не плащат данъци, включително членове на кралското семейство, вдигна данък печалба и намали енергийните субсидии като средство да свие големия бюджетен дефицит. Докладите на Wall Street за Бразилия, Египет и Саудитска Арабия почти не споменават авторитарните тенденции. Вместо това в тях може да се прочете, че реформите \"все още продължават\" в Саудитска Арабия, че Египет е \"най-добрата реформаторска история\" в региона, а \"пазарът гледа на Болсонаро като на последния шанс на Бразилия да си реформира икономиката\". Ямата между версиите на пазара и водещите медии сега е зейнала пропаст. През май Болсонаро бе прогонен от Манхатън от демонстранти, влезли във водещите новини. Протестиращите скандираха \"фашист\", малко след като неговият министър на икономиката Пауло Гедес, завършил Университета на Чикаго, бе приветстван като спасител от глобалните инвеститори на провеждащата се веднъж на половин година среща на МВФ във Вашингтон. Една участничка (либерал от Wall Street) ми каза, че речта на Гедес, описала плановете на Болсонаро за свободен пазар, е била \"най-вдъхновяващата\", която тя е чула някога на тези срещи. Една обща черта, която новите авторитарни лидери имат, е склонността им да размиват идеологическите линии. Нелибералните политики често се съчетават с еклектична икономика по начини, което прави трудно намирането на мястото им в традиционния политически спектър ляво-дясно. Президентът на САЩ Доналд Тръмп, защитник на работните места на \"сините якички\" и на понижаването на данъците за богатите, е открояващ се пример. Повече от всеки друг американски президент, той се опитва да се хареса на фондовия пазар. И на фона на разгорещяването на битките около процедурата за импийчмънт Тръмп вероятно ще опита да му се хареса още повече, по своя изменчив начин, може би като потърси бърза търговска сделка с Китай или продължи да тормози Управлението за федерален резерв отново да понижи лихвените проценти. Не е случайност, че Тръмп обсипа с похвали Болсонаро, Ас Сиси и принц Мохамед, които се намират в същата \"сива зона\". Саудитският принц престолонаследник позволи на жените да шофират в рамките на кампания за модернизиране на икономиката и едновременно с това репресира активистите, които настояват за по-широки права на жените. Дали той е десен или ляв, прогресивен или реакционер, или просто не се вписва в старите категории? Не че хората на Wall Street са аморални или често не са ужасени от ексцесиите на автократи. Тяхна работа обаче е да филтрират водещите новини, представящи авторитарните президенти и премиери като жестоки злодеи и вместо това да се съсредоточат върху въпроса дали техните политики ще насърчат икономическия растеж. При условие че нелибералните лидери все още са във възход по целия свят, тази политическа епоха по всяка вероятност ще произведе повече авторитарни лидери, отколкото пазарът може да обича.  ", "date": "2019.09.30", "title": "Флиртът на Wall Street с враговете на демокрацията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400326-%D0%BA%D0%BE%D1%84%D0%B0%D1%81-%D1%81%D1%80%D0%BE%D0%BA%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D1%81%D0%B0-%D1%80%D0%B5%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B8", "text": "Най-големият риск за страната остава глобалното икономическо отслабване, посочва управителят на Кофас за България Еуджен Аническу       Г-н Аническу, септември месец се очаква с нетърпение от инвеститорите и пазарите, тъй като тогава предстоят* две ключови срещи на централни банки – в Европа и САЩ. Какво очаквате от тях? Не смятате ли, че вълнението от тях е твърде прибързано предвид прогнозите, че мерките, които ще се вземат, няма да отговарят изцяло на очакванията? - ЕЦБ се очаква да намали основната лихва с 10 базисни пункта, което е вероятно да бъде съпътствано от други многостепенни ставки. В допълнение нов кръг от количествени облекчения се очаква да бъде започнат, като месечните покупки на 50 млн. евро по всяка вероятност ще започнат в началото на 2020 г. и ще продължат 18 месеца. Пазарите очакват Фед от своя страна да намали лихвените проценти с 25 базисни пункта за втори път в рамките на два месеца, след като сви основната си целева лихва през юли за първи път от кризата през 2008 г. Въпреки все още силния пазар на труда несигурността около търговското напрежение и тревогите около глобалната икономика натежават върху американските прогнози. Тази изпълнена с предизвикателства глобална обстановка вече се отразява върху разходите за инвестиции в дълготрайни активи и промишленото производство. На фона на очакванията ни за забавяне на пазара през 2020 г. (икономически ръст от 1,3% след 2,5% през 2019 г.) Фед може да намали още лихвените проценти през следващите тримесечия. В края на август се проведе срещата на върха на Г-7, на която чрез американския президент Доналд Тръмп отново бе повдигнат въпросът за връщането на Русия на форума. Някои гласове обаче изразиха несъгласие с довода, че от самото начало Москва не е имала място в групата на най-развитите икономически държави.  Има ли резон в подобни твърдения и очаквате ли скоро завръщането на Русия в отбора на водещите световни икономики? - Ръстът на руския брутен вътрешен продукт се ускори от 0,5% на годишна основа през първото тримесечие на 2019 г. до 0,9% през второто. Въпреки това растежът остава неубедителен. Ръстът при търговията на дребно се забави от 1,9% на годишна основа през първото тримесечие на годината до 1,5% през второто. Значително бреме за растежа продължава да бъде строгата фискална политика, която е налице независимо от много ниския публичен дълг. През 2018 г. потреблението беше почти без промяна и това по всяка вероятност ще продължи и през тази година. И макар реалните заплати да нарастват незначително, то строгата фискална политика оказва своето влияние върху разполагаемия доход на домакинствата. Те трябваше да се справят с увеличение на ДДС от 18% на 20% от януари 2019 г. През останалата част от тази година растежът е вероятно да се ускори в известна степен на фона на ниската статистическа основа и планираното начало на инфраструктурни проекти част от целите за развитие на страната до 2024 г. Кофас очаква ръстът на БВП в Русия да достигне 1,4% през 2019 г. и 1,8% през 2020 г. На фона на глобалното икономическо отслабване, търговските войни и цялостно помраченото настроение на инвеститорите не е изненадващо, че те се насочват към сигурни активи като златото, чиято цена поскъпна с над 20% от началото на годината. Можем ли да очакваме тенденцията да се задържи? Какви са прогнозите Ви за цената на благородния метал? - Тук много неща са под въпрос. Настоящата търговска война между двете суперсили САЩ и Китай причинява много несигурност и по тази причина инвеститорите се насочват към златото и свързаните с него ценни книжа. Освен това геополитическите тревоги (тези в Близкия изток, в Северна Африка и др.) поддържат в известна степен цената на златото. Подобно поведение кара цената му да нарасне. Това е и най-силният фактор  по отношение на търсенето на злато след бижутерията. Тя от своя страна е стимулирана от интереса в Китай и Индия – двата най-големи потребителя на злато за бижутерия. Тези два компонента се очаква да останат стабилни и да помогнат на цената на златото да продължи да расте. Но както може би знаете, златото за индустриални нужди преживява отрицателна тенденция. Всъщност златото се използва най-вече в технологичния сектор, който е под натиск от търговската война. През 2020 г. и 2021 г. снабдяването със злато ще бъде повлияно от по-ниското производство, тъй като някои мини достигат края на жизнения си цикъл, а новите все още не са готови да заработят. На този фон годишната средна цена на златото може да достигне до 1388 долара за тройунция през 2020 г. и 1437 долара за тройунция през 2021 г. от 1326 долара за тройунция през 2019 г. Последните макроикономически данни от Германия потвърждават очакванията за рецесия в най-голямата европейска икономика. Германското правителство обаче все още се въздържа от стимули. Според Вас тенденцията ще е трайна или по-скоро можем да кажем, че на икономиката на страната й предстои възстановяване и без помощ от държавата? Какви ще са ефектите за бизнеса? - Има няколко аспекта по отношение на пакетите със стимули или другите мерки на германското правителство в подкрепа на икономическия растеж. Първият е политическият аспект: в Германия спестовността е добродетел. Именно заради това след мерките за стимулиране по време на рецесията от 2008/2009 г. една от основните теми в дневния ред на правителството бе спестяването на пари и неутралният или положителен бюджетен баланс (т. нар. черна нула) за справяне с увеличаващия се дълг, а от друга страна бе подготовката за новите бъдещи икономически предизвикателства. Германците се гордеят с това, че успяват да поддържат неутрален бюджет и дори излишък до голяма степен от 2012 г. насам. Именно заради това отказът от „черната нула“ е голяма политическа стъпка. Вторият аспект е отрицателният тренд в германската икономика. Тук Германия е разединена. Наблюдаваме рецесия в германската индустрия (която категорично е двигателят на германската икономика), но няма движение надолу при активността в сектора на услугите, поне засега. Заради ниското ниво на безработица частното потребление все още е силно и домакинствата инвестират. Строителният сектор също се намира в много добро състояние. Заедно тези два сектора поддържат икономиката балансирана, което може да се види в малките увеличения на растежа от четвърт процентен пункт, вариращи около 0%, през последните тримесечия. Докато отслабването на индустриалния сектор не се пренесе към услугите, тази много слаба икономическа динамика вероятно ще се задържи. Третият аспект е слабостта вътре в самата индустрия. Причините за това са много различни, но голяма част от тях не могат да бъдат решени с икономически стимули. Тъй като германската индустрия е голям износител, политическата несигурност около Brexit, търговското напрежение между САЩ и Китай (Германия произвежда в тези две страни) и вероятността от американски мита върху автомобилите от ЕС, възпират инвестициите. Всички чакат политически решения, които няма да дойдат. Но ако тези въпроси бъдат решени, това ще бъде голям стимул за инвестициите. Друга причина за наличната слабост е германският автомобилен сектор. Индустрията трябва да отговори на европейските стандарти за замърсяване, които много автомобили не спазват (и по тази причина не се продават), забраните за шофиране в центровете на някои градове за дизеловите автомобили, въпросът за бъдещето на технологиите за мобилност и проблемът с липсата на инфраструктура за електронни превозни средства например. В допълнение към това търсенето на автомобили в чужбина отслабва, но също така и това у дома. Тук новото екологично движение „Fridays-for-Future“ (протестите около активистката Грета Тунберг, провеждащи се всеки петък в редица градове по света – бел. ред.) има голям ефект и концепцията за споделено пътуване се използва все повече и повече. И тъй като опазването на околната среда е централна тема в Германия в момента, отпускането на пакети от стимули за автомобилната индустрия не би било много разумен политически ход. Особено като се има предвид, че Зелените набират все повече политическа подкрепа. В края на сметка настоящата икономическа ситуация на нисък растеж към стагнация би могла да се задържи за по-дълъг период от време. Правителството би могло да въведе някои мерки за подкрепа, но те вероятно ще са малки, тъй като голяма част от проблемите не могат да бъдат решени с пакети от стимули.    ", "date": "2019.09.30", "title": "Кофас: Сроковете на България за членство в еврозоната са реалистични"}
{"url": "http://www.classa.bg/%D1%81%D0%B2%D1%8F%D1%82/item/400327-%D0%BE%D1%82%D0%BA%D0%B0%D0%B7-%D0%BE%D1%82-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BB%D0%B8-%D0%B1%D0%B5%D0%BB%D0%B0%D1%80%D1%83%D1%81-%D0%B5-%D1%81%D1%8A%D1%8E%D0%B7%D0%BD%D0%B8%D0%BA-%D0%BD%D0%B0-%D1%80%D1%83%D1%81%D0%B8%D1%8F", "text": "Беларус отново се показа като „съюзник без задължения“ по отношение на Русия, като многократно отказва да бъде домакин на авиобаза на руското министерство на отбраната. За Москва поредното извъртане на Минск по някакъв начин се оказа „неприятна изненада“. Доколко реалистично страната ни може да разчита на помощта на „Беларуските братушки” в трудни времена? Повече от десетилетие Русия и Беларус са в състава на Съюзната държава. Има споразумения за съвместна защита на външните граници на това наднационално образувание и за създаване на единна система за противовъздушна отбрана. Те също предвиждат споразумение за откриване в Република Беларус на въздушна база на руските ВВС. В близост до Бобруйск се предвижда разполагането на три въздушни полка: изтребители, изтребители-бомбардировачи и фронтови бомбардировачи. Също така за тяхната защита могат да се появят системи за противовъздушна отбрана С-400. Тази въздушна база трябваше да бъде съвместен отговор на Москва и Минск за засилването на военното присъствие на НАТО в близост до Калининград и беларуските граници. След като Варшава обяви планове за разполагане на американска танкова дивизия в Полша, президентът Лукашенко заяви следното: “ Но след това войнствеността на белоруския лидер се изпари някъде . За първи път Александър Григориевич торпилира този проект в навечерието на предишните си избори през 2015 г., опитвайки се да демонстрира на Запада своята „неутралност“. Нямаше специални пречки за преизбирането му. За пореден път руската въздушна база в Бобруйск ще бъде “забравена” в навечерието на следващите президентски избори, които ще се проведат през следващата 2020 година. Всичко обаче не може да се припише само на многовекторната природа на Минск. Има два основни въпроса, които трябва да бъдат решени. Първо, прословутата интеграция в Съюзната държава. Минск упорито иска да получава бонуси като съюзник на Москва, но няма конкретни задължения към нея. „Данъчната маневра“, хванала белоруската петролна индустрия за гърлото, цели да упражнява натиск върху президента Лукашенко, така че да се предприемат реални стъпки за обединяване на двете братски държави. В този контекст позицията за военната база може да бъде използвана от Минск като предмет на договаряне по петролни въпроси. Второ, големи въпроси към нашите белоруски приятели възникват във военната сфера. Авиобазата на руските военновъздушни сили близо до Бобруйск трябва да бъде отговор на укрепването на позициите на НАТО около Калининград. Както казахме по-рано, сблъсъкът с Алианса, ако се случи, ще започне с опит за блокиране и завземане на този наш най-западен регион, който няма сухопътна връзка с друга руска територия. Смята се, че руското министерство на отбраната ще трябва да направи път към Калининград чрез така наречения „Сувалкски коридор”. Но за това руската армия ще трябва да навлезе на територията на Беларус и да я използва като плацдарм. Съответно той ще бъде атакуван от Алианса. Възниква логичен въпрос: ако президентът Лукашенко дори не е готов да разположи една въздушна база на руските военновъздушни сили, за да не се кара със западните съседи, няма ли да изпрати Русия по дяволите в най-решаващия момент, позовавайки се на необходимостта да се гарантира безопасността на държавата? И за какъв „Сувалкски коридор” тогава изобщо може да се говори с такива \"съюзници\"? Не искам да мисля за най-негативните сценарии, но, за съжаление, трябва. Авторът на редовете искрено желае да бърка в съмненията си.  ", "date": "2019.09.30", "title": "Отказ от военна база: Наистина ли Беларус е съюзник на Русия?"}
{"url": "http://www.classa.bg/%D1%81%D0%B2%D1%8F%D1%82/item/400328-%D0%B1%D0%B8%D0%B2%D1%88-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%80%D1%83%D0%B4%D0%B0-%D0%BD%D0%B0-%D1%81%D0%B0%D1%89-%D1%82%D1%80%D1%8A%D0%BC%D0%BF-%D0%B5-%D1%81%D0%BF%D0%BE%D1%81%D0%BE%D0%B1%D0%B5%D0%BD-%D0%B4%D0%B0-%D0%BF%D1%80%D0%B8%D1%87%D0%B8%D0%BD%D0%B8-%D0%BF%D0%BE%D0%B2%D0%B5%D1%87%D0%B5-%D0%B2%D1%80%D0%B5%D0%B4%D0%B0,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BD%D0%B8%D0%BA%D1%81%D1%8A%D0%BD", "text": "Уотъргейтският скандал, в резултат на който Ричард Никсън трябваше да напусне президентството на Съединените щати, се разрази, след като той за втори път встъпи в длъжност, пише бившият американски министър на труда Робърт Райх в статията си за The Guardian. А настоящият скандал с Тръмп се случи 14 месеца преди президентските избори в САЩ и настоящият ръководител на Белия дом все още има стимул да направи всичко възможно за преизбирането си. Следователно, според автора, Тръмп може да нанесе повече вреда на американската демокрация от Никсън. „ , пише бившият министър на труда на САЩ Робърт Райх в статия за The Guardian.     Както припомня изданието, и Ричард Никсън, и Доналд Тръмп се опитаха да разкопаят мръсотията на своите политически опоненти, за да си помогнат да бъдат преизбрани за следващия мандат, а след това, когато това стана известно, и двамата се опитаха да заметат случилото се. Разликата между двата случая обаче е не само в това, че Никсън е замесен в неуспешен грабеж в комплекса Уотъргейт, а Тръмп е замесен в скандал, свързан с чужда държава. Факт е, че злоупотребата с власт от Никсън беше открита през втория му мандат - след като беше преизбран. Той все още беше опасен измамник, но дотогава нямаше причина да навреди на американската демокрация още повече. Междувременно злоупотребата от страна на Тръмп бе разкрита 14 месеца преди изборите през 2020 г., докато той все още има стимул да направи всичко възможно, за да спечели. „ , предупреждава бившият американски министър. Според него през последните две години и половина американският президент е проявил готовност да тъпче всеки аспект на американската демокрация, който го притеснява: Тръмп атакува медиите, използва президентската власт за лична изгода, устно атакува съдии, подкопава разделението на властите и харчи пари по такива начини, които Конгресът не е санкционирал. „ , казва Робърт Райх. Истинската ценност на настоящата формална процедура по импийчмънта е, че дават на Тръмп да разбере, че злоупотребата с президентската власт заради преизбирането му може да не му се размине. Разбира се, той все пак ще опита, но поне чертата е изтеглена. И сега всички следят какво се случва. Независимо как ще приключи процесът на импийчмънт, опитите на Тръмп да се справи с конкурентите могат да бъдат ограничени до тогава, докато има вероятност президентската му власт да приключи след изборите през 2020 г. , обобщава в статията си за The Guardian бившият министър на труда на САЩ Робърт Райх.    ", "date": "2019.09.30", "title": "Бивш министър на труда на САЩ: Тръмп е способен да причини повече вреда, отколкото Никсън"}
{"url": "http://www.classa.bg/%D1%81%D0%B2%D1%8F%D1%82/item/400309-%D0%B0%D1%80%D0%BD%D0%BE%D0%BB%D0%B4-%D1%88%D0%B2%D0%B0%D1%80%D1%86%D0%B5%D0%BD%D0%B5%D0%B3%D0%B5%D1%80-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D0%B3%D1%80%D0%B5%D1%82%D0%B0-%D1%82%D1%83%D0%BD%D0%B1%D0%B5%D1%80%D0%B3-%D0%B4%D0%B0-%D0%B9-%D0%B7%D0%B0%D0%B5%D0%BC%D0%B5-%D1%81%D0%B2%D0%BE%D1%8F%D1%82%D0%B0-tesla-model-3,-%D0%B0-%D1%82%D1%8F-%D0%BF%D1%80%D0%B8%D0%B5", "text": "Шведската активистка Грета Тунберг разкри, че актьорът и бивш губернатор на Калифорния (САЩ) Арнолд Шварценегер предложил да й даде назаем един от своите електрически автомобили, за да може да се движи по-екологично, докато е в северноамериканския континент. По време на разговор в норвежкото и шведско токшоу 'Skavlan', младата жена заяви, че планира да замине за Монреал (Канада), където ще продължи своя кръстоносен поход. След като водещият я попита как планира да стигне до там, Грета отговори, че въпреки че има много хора, които искат да й дадат назаем електромобил, „най-забавното\" предложение е това на Шварценегер: „Той ми предложи електрическата си кола ако поискам\". 16-годишната активистка потвърди, че ще приеме предложението, за да изпълни целта си, съобщава Yahoo News. В началото на септември холивудската звезда, известен с многократните упреци към световните лидери за липсата им на действие в борбата срещу климатичната криза, публикува в своя акаунт в Instagram снимката на своя SUV Hummer H1, модифициран в електрически, заедно със съобщението: \"Моят Hummer е доказателство, че можете да превърнете всяка кола в чиста машина.\" Въпреки че се носеха слухове, че това ще бъде моделът, който екологът също ще даде на разположение на Тунберг, говорител на актьора заяви, че всъщност това ще е Tesla Model 3. „Пътуването с електрическия му Hummer из цялата страна би било предизвикателство\", заяви говорителят за американското автомобилно списание Car and Driver. Шварценегер е помолил Грета да му се обади „ако има нужда от нещо\". Веднага след като стана известно, че има нужда от помощ, за да организира транспортирането си в Северна Америка, актьорът предложил да й осигури електрическо превозно средство по време на престоя. \"Грета ще може да пътува изцяло на електричество през САЩ и Канада\", каза той.", "date": "2019.09.30", "title": "Арнолд Шварценегер предложи на Грета Тунберг да й заеме своята Tesla Model 3, а тя прие"}
{"url": "http://www.classa.bg/%D1%81%D0%B2%D1%8F%D1%82/item/400310-%D1%80%D0%B0%D0%B7%D0%BA%D1%80%D0%B8%D1%85%D0%B0,-%D1%87%D0%B5-%D1%82%D0%BE%D1%87%D0%BD%D0%BE-%D0%BF%D1%80%D0%B5%D0%B4%D0%B8-%D0%B6%D0%B0%D0%BB%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF-%D1%86%D1%80%D1%83-%D1%82%D0%B0%D0%B9%D0%BD%D0%BE-%D0%B5-%D0%B5%D0%BB%D0%B8%D0%BC%D0%B8%D0%BD%D0%B8%D1%80%D0%B0%D0%BB%D0%BE-%D0%BA%D0%BB%D1%8E%D1%87%D0%BE%D0%B2%D0%BE-%D0%BF%D1%80%D0%B0%D0%B2%D0%B8%D0%BB%D0%BE-%D0%B7%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%82%D0%BE%D1%80%D0%B8%D1%82%D0%B5", "text": "Службите за разузнаване на САЩ тайно са премахнали правилото, че жалбите на информаторите трябва да се основават на информация, получена от първа ръка, като промените в това отношение били направени точно преди скандала около телефонния разговор между президента на страната Доналд Тръмп и неговия украински колега Владимир Зеленски, информира на 27 септември The Federalist. „Новата версия на формуляра за докладване на информаторите премахва изискването за данни от първа ръка и позволява на служителите да се подават жалби от информатори, дори ако нямат пряко познаване на основните доказателства и само са чували за нарушението от други\", каза порталът. Датата на въпросната жалба е 12 август 2019 г. В новия формат може да се прочете, че той е преработен през август 2019 г., но е публикуван едва на 24 септември. Жалбата на информатора е публикувана на 26 септември, тоест два дни след публикуването на промяната във формата, макар тя да е в ръцете на агенцията от втората седмица на предходния месец. В този контекст трябва да се отбележи, че подалият жалба срещу Тръмп е пояснил в жалбата си, че не е чул обаждането, а са му го преразказали други служители. Тръмп вече реагира на публикацията на портала и заяви, че с тази информация неговите политически съперници \"вече са хванати!\". „Приключете с лова на вещици сега!\", поиска той. Преди това американският президент многократно заяви, че жалбоподателят не знае нищо за разговора му със Зеленски и посочва, че жалбата се основава на косвена информация. \"Жалбата на информатора е напълно различна от и противоречи на моя реален разговор с новия президент на Украйна. Така нареченият информатор не знае практически нищо\", каза той в личния си акаунт в Twitter. Разговорът между Тръмп и Зеленски, който се е провел на 25 юли, предизвика скандал и бе ключов за Камарата на представителите официално да започне разследване за политически процес срещу обитателя на Белия дом, което може да доведе до уволнението му.", "date": "2019.09.30", "title": "Разкриха, че точно преди жалбата срещу Тръмп ЦРУ тайно е елиминирало ключово правило за информаторите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400312-%D1%82%D0%B0%D0%B7%D0%B8-%D0%B2%D0%B5%D1%87%D0%B5%D1%80-%D1%89%D0%B5-%D0%B5-%D0%B8%D0%B7%D1%81%D0%BB%D1%83%D1%88%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82", "text": "Комисиите по промишленост, изследвания и енергетика и по култура ще изслушат тази вечер Мария Габриел, която кандидатства за поста еврокомисар с ресор „Иновации и младеж“. Новият ресор на Габриел беше формулиран по този начин от новоизбрания председател на Европейската комисия Урсула фон дер Лайен. Изслушването ще продължи около 3 часа и ще започне в 19 ч. българско време. Правната комисия на Европейския парламент не сметна за необходимо да я изслушва за потенциален конфликт на интереси.     Миналата седмица комисията реши, че румънската кандидатка за еврокомисар по транспорта Рована Плумб и унгарският кандидат, който трябваше да поеме ресор „Съседство и разширяване“, са в такъв конфликт и препоръча на председателката Фон де Лайен да вземе мерки. Ако въпросът с тях бъде решен своевременно и с другите кандидати не възникнат проблеми, Европейският парламент трябва да гласува новата Комисия \"ан блок\" на пленарна сесия в Страсбург на 23-ти октомври.", "date": "2019.09.30", "title": "Тази вечер ще е изслушването на Мария Габриел в Европейския парламент"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/400313-%D1%80%D0%B0%D0%B1%D0%BE%D1%82%D0%B5%D1%89%D0%B8-%D0%B2-%D0%B1%D0%BD%D1%80-%D1%89%D0%B5-%D0%B8%D0%B7%D1%80%D0%B0%D0%B7%D1%8F%D1%82-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D1%81%D0%B8-%D1%81%D1%80%D0%B5%D1%89%D1%83-%D0%BF%D0%BE%D0%B8%D1%81%D0%BA%D0%B0%D0%BD%D0%B0%D1%82%D0%B0-%D0%BE%D1%82-%D1%81%D0%B5%D0%BC-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F-%D0%B4%D0%B8%D1%80%D0%B5%D0%BA%D1%82%D0%BE%D1%80", "text": "Работещи в Българското национално радио ще се съберат тази сутрин в 8.45 ч. пред сградата на Радиото, за да изразят позицията си срещу поисканата от Съвета за електронни медии оставка на генералния директор на БНР - Светослав Костов. Според тях членовете на медийния регулатор са приели едностранчиво фактите за ситуацията в Общественото радио. На извънредно заседание миналия петък Съветът за електронни медии даде едноседмичен срок на генералния директор на медията Светослав Костов да подаде оставка. В противен случай в седмицата между 7 и 11 октомври на свое редовно заседание СЕМ ще започне процедура за предсрочното прекратяване на мандата на генералния директор на БНР. Светослав Костов обяви, че няма намерение да подава оставка.", "date": "2019.09.30", "title": "Работещи в БНР ще изразят позицията си срещу поисканата от СЕМ оставка на генералния директор"}
{"url": "http://www.classa.bg/%D1%81%D0%B2%D1%8F%D1%82/item/400314-%D0%B4%D0%BD%D0%B5%D1%81-%D1%89%D0%B5-%D0%B5-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE%D1%82%D0%BE-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D1%84%D1%80%D0%B5%D0%BD%D1%81%D0%BA%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B6%D0%B0%D0%BA-%D1%88%D0%B8%D1%80%D0%B0%D0%BA-%D0%B2-%D0%BF%D0%B0%D1%80%D0%B8%D0%B6", "text": "Днес в Париж ще се състои официалното погребение на бившия президент на Франция Жак Ширак, който почина в четвъртък на 86 години. В цяла Франция е обявен Ден на национален траур по повод кончината на видния французин. Траурната церемония днес ще се състои в църквата „Сен Сюлпис“, поела функциите на изгорялата катедрала „Нотр Дам“. Сред присъстващите се очакват текущият държавен глава Еманюел Макрон, както и бивши президенти на страната, а също и десетки държавници от различни страни. Сред тях ще са руският президент Владимир Путин, италианският - Серджо Матарела, германският Франк-Валтер Щайнмайер, както и председателят на Европейската комисия Жан-Клод Юнкер, а също и премиерите на Унгария и Белгия Виктор Орбан и Шарл Мишел.     От държавните ръководители от времето на Ширак, ще присъстват бившият германски канцлер Герхард Шрьодер и бившият испански премиер Хосе Луис Родригес Сапатеро. Управлявал Франция 12 години - от 1995 до 2007 г., преди това кмет на Париж в продължение на три мандата, а също така премиер на страната от 1974 до 1976 и от 1986 до 1988 г., Жак Ширак почина на 26 септември.     А вчера хиляди французи отдадоха последна почит на видния френски политик на Всенародно поклонение пред катедралата „Сен Луи“ в парижкия комплекс „Дом на инвалидите“. Жак Ширак ще бъде погребан в семейната гробница на гробището Монпарнас. И така ще стане първият президент на Петата република, погребан в столицата на страната.", "date": "2019.09.30", "title": "Днес ще е официалното погребение на бившия френски президент Жак Ширак в Париж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400315-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%BA%D1%83%D1%80%D1%86-%D0%B7%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0", "text": "\"Поздравих моя приятел Себастиан Курц за убедителната победа\", това написа премиерът Бойко Борисов в профила си във „Фейсбук“. „Пожелах му бързо да успее да сформира правителство и отново да поведе Австрия напред“, написа още Борисов.  ", "date": "2019.09.30", "title": "Борисов поздрави Курц за победата"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/400316-%D0%B8%D0%B7%D1%82%D0%B8%D1%87%D0%B0-%D1%81%D1%80%D0%BE%D0%BA%D1%8A%D1%82-%D0%B7%D0%B0-%D0%BF%D0%BE%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%BA%D0%BE%D1%80%D0%B8%D0%B3%D0%B8%D1%80%D0%B0%D1%89%D0%B8-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8-%D0%B2-%D0%BD%D0%B0%D0%BF", "text": "На 30 септември изтича срокът за подаване на коригиращи декларации от физическите и юридическите лица. Гражданите и фирмите имат възможност еднократно да коригират данните, посочени в годишната декларация за облагане на доходите на физическите лица и формуляра за облагане с корпоративни данъци на юридическите, съобщиха от НАП. Това става с подаването на еднократна коригираща декларация, след изтичане на срока за подаване на годишната данъчна декларация, но преди 30 септември на текущата година за промени, свързани с декларираните данъци от предходната година.", "date": "2019.09.30", "title": "Изтича срокът за подаване на коригиращи декларации в НАП"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/400317-%D0%BE%D1%82%D0%BA%D1%80%D0%B8%D1%85%D0%B0-%D0%B7%D0%BB%D0%B0%D1%82%D0%BD%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D0%BF%D1%80%D0%B8-%D1%80%D0%B0%D0%B7%D0%BA%D0%BE%D0%BF%D0%BA%D0%B8-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B2%D0%B0%D1%80%D0%BD%D0%B0", "text": "Златно монетно съкровище откриха археолози при проучването на древния град Марцианополис в землището на девненския квартал \"Река Девня\", близо до Варна. Извадените от земята 12 златни монети са на император Теодосий II (408-450 г.) а 13-тата е на съпругата му Елич Евдокия. Те са били укрити при унищожаването на Марцианопол от хуните, обясни ръководителят на археологиеската експедиция, д-р Христо Кузов от Регионалния исторически музей във Варна.   От няколко години държавата и Община Девня съвместно отпускат средства за разкопки в историко-археологическия резерват \"Марцианополис\", като досега се проучваше инсулата (карето) западно от Музея на мозайките. Мястото, на което е открита сензационната находка, е ново и се намира в района на болницата.   Община Девня вече създава организацията по поставянето на камери за видеонаблюдение и прожектори в района, за сигурността на съкровището, голяма част от което засега все още е под земята. \"Трябват ни още средства, за да разширим разкопките. Държавата отпусна 19 000 лева, но те ще се окажат недостатъчни, защото се налага да продължим извънредно с археологическите проучвания\", каза д-р Кузов.   Това е второто монетно съкровище, на което се натъкват археолозите в землището на кв. \"Река Девня\". През 1929 година там случайно е открито едно от най-големите съкровища в историята на света. Тогава са изровени два големи глинени съда за съхранение на зърно, пълни с римски сребърни монети от I в.пр.Хр. до III в. В съкровието имало над 100 000 сребърни римски монети (около 350 кг.), повечето от времето на Марк Антоний.   Предполага се, че то е представлявало градската хазна на Марцианопол и е било укрито при разграбването и опожаряването на града от готите и карпите. Руините на древния град се намират под днешния град Девня, като най-ранните археологически разкопки са проведени от Хайнрих Хартл, професор във Виенския университет, Австрия. Той начертал и първия план на града. Част от сградите на Марцианополис са проучени от Карел Шкорпил.   При археологическите разкопки тук са открити крепостни стени, некрополи, църкви, жилищни и обществени постройки, украсени с великолепни мозайки. Сред находките са два слънчеви часовника, които не само измервали времето, но посочвали зимното и лятното слънцестоене и равноденствието. Сред откритията на археолозите са подова мозайка с изображение на Горгона-Медуза.   Мозайката \"Сатир и Антиопа\" представя прелъстяването на нимфата Антиопа от бог Зевс. Сюжетът е изключително рядък сред мозайките, запазени от онова време. Римските и разнновизантийските мозайки, намерени при разкопките на Марцианополис, са изложени в Музея на мозайките в Девня.", "date": "2019.09.30", "title": "Откриха златно съкровище при разкопки близо до Варна"}
{"url": "http://www.classa.bg/%D1%81%D0%B2%D1%8F%D1%82/item/400318-%D0%B2-%D1%85%D0%BE%D0%B4-%D0%B5-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%B8%D1%81%D1%82%D0%B5%D1%80%D0%B8%D1%87%D0%BD%D0%B0-%D0%B8-%D0%BF%D0%BE%D0%B2%D1%81%D0%B5%D0%BC%D0%B5%D1%81%D1%82%D0%BD%D0%B0-%D1%82%D0%BE%D1%82%D0%B0%D0%BB%D0%B8%D1%82%D0%B0%D1%80%D0%BD%D0%B0", "text": "Защото всяка война срещу Свободата е опит за възцаряване на тоталитаризъм, при който една идеологическа клика, диктува всичко, независимо от политическа опаковка и прогласени (винаги високо благородни) цели. А истинската цел е една – контрол, т.е. несвобода. Днес една глобална идеологическа Секта, зад която стои транснационалния финансов капитал, се опитва да префасонира света в свой интерес.  Също като “културната революция” на Мао, която искаше да изкорени “четирите отживелици” – старите ценности, старите идеи, старите обичаи и старата култура. Днес, “четирите отживелици” за Сектата са нацията, религията, семейството и мъжкото начало. Като инструмент за всяване на страх, Мао насъска недообразованите, но до болка фанатизирани пълчища от ученици и студенти, да започнат масов терор. Пребиваха учителите и инквизираха професорите по площадите, защото са “неправилни”.  “Сварете мозъците им в олио. Бъдещето е наше” – крещяха хунвейбините. Със същата цел в днешно време Сектата пусна в действие недоучилата гимназистка Грета и тълпите джендър-активисти. Климатичната паника и истериите на политическата коректност са новите инструменти за всяване на страх и потискане на разномислието. Но трябва да се знае, че Свободата винаги побеждава. Защото е от Бога. Всички организации, които са посочени като съорганизатори на т.нар. “Глобална климатимна стачка” на Грета, са финансирани от Сорос. До една. Да има изненадани?", "date": "2019.09.30", "title": "В ход е война срещу Свободата. Истерична и повсеместна. Тоталитарна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400319-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BE%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B0-%D0%B8%D0%BB%D1%8E%D0%B7%D0%B8%D1%8F-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%84%D0%BE%D0%BA%D1%83%D1%81%D0%BD%D0%B8%D0%BA%D1%8A%D1%82-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%B0%D0%BA-%D0%B8%D0%B7%D0%B3%D0%BE%D0%BD%D0%B8%D1%85%D0%BC%D0%B5-%E2%80%9C%D1%85%D1%8E%D0%BD%D0%B4%D0%B0%D0%B9%E2%80%9D-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": " Премиерът Бойко Борисов в Южна Корея. Но специално в „Хюндай” страната ни е известна и със забележителната си корупция, проявена по отношение на самия концерн.  Защото по време на премиерстването на цар Симеон „Хюндай” избираше (както сега Фолксваген) къде да инвестира в голям завод за автомобили за Европа. България беше потенциален кандидат. Водеха се преговори. Корейците освен да сглобяват автомобилите у нас щяха и да произвеждат редица части на родна територия – кабели, някои електромотори, акумулатори, фарове, възли от пластмаса и т.н. Въобще ставаше дума за над милиард евро инвестиция – само на първо време и около 40 000 – 50 000 работни места заедно със съпътстващите производства.  Резултатът от разговорите не беше съобщен. Но аз бях ощастливен със среща с ръководител на южнокорейския индустриален гигант. Рядкост е човек да види (може би само веднъж в живота му) кипящ от гняв и излязъл извън кожата си представител на далекоизточната култура. На прав тигел той ми заяви: Естествено, нито една медия и главен редактор не посмя да публикува това обвинение, въпреки че концернът пое ангажимент да застане зад него. Като резултат заводът вместо във Варна отиде във Ношовице, Чехия, а другият – на другата корейска побратимена компания „Киа” – в Словакия.     „Хюндай” спря вносът си през бургаското си пристанище и ползването на българските железници за превоз и започна да използва румънското пристанище Констанца и железниците на съседите. ПРЕМЕНИЛ СЕ – ВСЕ В ТИЯ! Тогава по времето на царското управление редица от така нар. „юпита” са искали подкупи.  Сегашните управления на държавата обаче вече не искат подкупи!  Не бързайте – не е за викане на браво!  Поумняли са: вместо преки подкупи те искат да получат големи дялове от капитала на всяка нова чуждестранна инвестиция у нас.  И искат да вземат тези дялове без да платят никакви пари, дори пукната стотинка или цент! Бел:  В поредица постове от мин. и тази година прогнозирах, че завод на Фолксваген няма да има у нас по редица причини, вкл. корупцията и родната некомпетентност с кого да се преговаря. Например в този пост: Е, трябва ли сега отново да прогнозирам за поредния, макар и друг подобен завод?! Бел.:  в Южна Корея също съществува корупция, но заради нея вкарват бизнесмени и министри в затвора, вкарват дори премиери и президенти. Последният, четвърти осъден президент е Пак Гън Хе. Госпожата загази заради корупция и злоупотреба с власт и получи 25 години затвор и глоба от 18 милиарда вони. По други две подобни дела й дадоха още 8 години отгоре и нова, поредна глоба – от почти 3 млн. долара  ", "date": "2019.09.30", "title": "Поредната автомобилостроителна илюзия представи фокусникът Бойко Борисов: Как изгонихме “Хюндай” от България?"}
{"url": "http://www.classa.bg/%D1%81%D0%B2%D1%8F%D1%82/item/400308-%D0%B1%D0%BE%D0%BB%D1%81%D0%BE%D0%BD%D0%B0%D1%80%D0%BE-%D0%BC%D0%BB-%D0%BF%D1%83%D1%81%D0%BD%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D1%82%D1%83%D0%BD%D0%B1%D0%B5%D1%80%D0%B3-%D1%81-%D0%B3%D0%BB%D0%B0%D0%B4%D0%BD%D0%B8-%D0%B4%D0%B5%D1%86%D0%B0-%D0%B8-%D1%8F-%D0%BE%D0%B1%D0%B2%D0%B8%D0%BD%D0%B8,-%D1%87%D0%B5-%D0%B5-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B0-%D0%BE%D1%82-%D1%81%D0%BE%D1%80%D0%BE%D1%81", "text": "Едуардо Болсонаро, бразилски депутат и син на президента на страната Жаир Болсонаро, се присъедини към онези, които критикуват активистката срещу изменението на климата Грета Тунберг и я обвини, че се радва на финансирането от унгарско-американския инвеститор и магнат Джордж Сорос. На 25 септември той сподели в своя акаунт в Twitter манипулирана снимка, която показва младата шведка във влак, заобиколена от различни храни, докато гладни деца я гледат през прозореца. Заедно със снимката синът на президента повтори, че Тунберг се финансира от Сорос. В текста на статията се посочва, че Тунберг се появява често с друга климатична активистка - германката Луиза Нойбауер, 23-годишна, която е говорител на неправителствена организация, основана с финансовата подкрепа на организацията „Отворено общество\" на Сорос. „Филантропът е известен с насърчаването на дневния ред на интереса на международната левица и финансирането на социалните движения в Бразилия\", се казва в текста. Публикацията предизвика възмущение в Twitter и многобройни интернет потребители обвиниха Едуардо Болсонаро в лъжа. Грета Тунберг, превърната в икона на защитата на околната среда, е създател на студентското движение за климата „Петъци за бъдеще\" и е номинирана за Нобелова награда за мир за 2019 г. Тя произнесе реч пред Общото събрание на ООН, в която отправи остри критики срещу световните лидери за тяхното бездействие в борбата срещу изменението на климата.", "date": "2019.09.30", "title": "Болсонаро мл. пусна манипулирана снимка на Тунберг с гладни деца и я обвини, че е финансирана от Сорос"}
{"url": "http://www.classa.bg/%D1%81%D0%B2%D1%8F%D1%82/item/400300-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BF%D0%BE%D1%80%D0%B8%D1%86%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%BD%D0%B0-%D1%83%D0%B4%D0%BE%D0%B1%D1%81%D1%82%D0%B2%D0%BE%D1%82%D0%BE", "text": "Според него повечето оръжия, разпалили войни, са произведени и продадени в други райони, които после не желаят да приемат бежанците, появили се от тези конфликти Папа Франциск порица \"културата на удобството\", която води до безразличие към съдбата на миграцията по света и бежанската криза.  На отслужената от него литургия по повод Световния ден на мигрантите и бежанците папата също така заклейми лицемерието в световната оръжейна търговия.  Според думите му повечето оръжия, разпалили войни, са произведени и продадени в други райони, които после не желаят да приемат бежанците, появили се от тези конфликти.  След литургията на площад \"Свети Петър\" бе открита бронзова скулптура, изобразяваща мигранти, скупчени в лодка, съобщава БТА, цитирана от БНР.   \r\n  ", "date": "2019.09.30", "title": "Папа Франциск порица \"културата на удобството\""}
{"url": "http://www.classa.bg/%D1%81%D0%B2%D1%8F%D1%82/item/400301-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D1%86%D0%B5%D0%BB%D1%8F%D1%82-%D0%B4%D0%B0-%D1%81%D1%80%D0%B8%D0%BD%D0%B0%D1%82-%D0%B8%D0%BC%D0%B8%D0%B4%D0%B6%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Исканият от демократите импийчмънт на американския президент Доналд Тръмп е обречен, защото Сенатът е доминиран от републиканци. Важен за тях обаче е чисто пропагандният му характер. Това мнение изрази политологът Стойчо Стойчев в ефира на  .  “Процедурата по импийчмънт се прави за тежки криминални престъпления и държавна измяна в САЩ, тя не е политическа”, посочи Стойчев. Според него намеренията на демократите са насочени по-скоро към разколебаване на електората на Тръмп. „Колкото повече името на Тръмп се спряга с някакъв вид криминални престъпления, толкова повече гласоподаватели в САЩ ще го свързват с неприятни практики“, подчерта политологът. Стойчев определи външнополитическите реакции на американския лидер като „много нестабилни“. Според него Иран действително е най-голямата заплаха за САЩ заради конвенционалните сили и неформални мрежи в други държави, с които оказва влияние в региона, както и заради зависимостта на борсовите цени на енергията от процесите там. „Санкциите, до които САЩ често прибягват, невинаги са най-удачният вариант“, посочи Стойчев. Като пример той даде режимът в Русия, който е подхранван от подобни мерки. „Руската душевност е душевност на героизма... Да страдаш в името на висша кауза е някак присъщо за руската душа. Няма нищо по-легитимиращо за руския режим от това той да търпи санкции от враговете на Русия, когато е реализирал своя национален идеал... Западният свят обаче не разбира това“, добави още Стойчев. Той коментира и събитията от изминалата седмица около Brexit и решението на Върховния съд в Лондон да обяви за незаконно спирането на работата на парламента от премиера Борис Джонсън. „Притеснително е въвличането на кралицата в целия този скандал“, смята Стойчев. „Ударът по легитимността на имиджа на монархическия институт е много голям. Това показва и невъзможността на монархията да се намесва в такъв тип решения“, допълни той.    ", "date": "2019.09.30", "title": "Демократите целят да сринат имиджа на Доналд Тръмп"}
{"url": "http://www.classa.bg/%D1%81%D0%B2%D1%8F%D1%82/item/400302-%D0%BD%D0%B0%D1%82%D0%BE-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D0%BE%D1%82%D1%80%D0%B0%D0%B1%D0%BE%D1%82%D0%B8%D1%85%D0%B0-%E2%80%9C%D0%B2%D0%BE%D0%B9%D0%BD%D0%B0-%D0%B2-%D0%BA%D1%80%D0%B8%D0%BC%E2%80%9D", "text": "Край Лвов приключиха съвместните учения на НАТО и украинските въоръжени сили Rapid Trindent-2019 . Основната цел на военните мероприятия беше съвместното придобиване на опит, изучаването от украинските подразделения на начина на провеждане на военни операции в съответствие със стандартите на Северноатлантическия алианс. Известно е, че в ученията участваха близо 4 хиляди военнослужещи от Украйна и 13 страни от НАТО, както и 600 единици военна техника. Завършването на Rapid Trindent беше съобщено от официалната пресслужба на Държавната гранична служба на Украйна във “Фейсбук”. В доклада се казва, че в рамките на ученията военните са използвали симулационна система, която позволява да се имитират действията на съюзници и противници във визуалното пространство в реално време. От ведомството съобщиха също, че ученията на Яворовския полигон са били максимално близки до реалните военни операции. Преквалификацията на военнослужещите е с цел изучаване на стандартите на НАТО в този отрасъл. По-конкретно, граничните служители е трябвало да натрупат опит и да повишат нивото си на взаимодействие с други звена на определен сектор, за да могат да действат безпроблемно по време на кризисни ситуации на държавната граница. „На Харков” съобщи, че ученията Rapid Trindent-2019 са започнали в района на Лвов на 13 септември и военните отработват най-вече настъпателни задачи. Както коментира военният експерт Юрий Кнутов, тези мероприятия са проведени в планински условия, което може да означава евентуално развитие на настъплението към Крим.", "date": "2019.09.30", "title": "НАТО и Украйна отработиха “война в Крим”"}
{"url": "http://www.classa.bg/%D1%81%D0%B2%D1%8F%D1%82/item/400303-cnn-%D0%B8%D0%BC%D0%B0%D1%82-%D0%BD%D0%B0%D0%BC%D0%B5%D1%80%D0%B5%D0%BD%D0%B8%D0%B5-%D0%B4%D0%B0-%D0%BF%D1%80%D0%B8%D0%BD%D1%83%D0%B4%D1%8F%D1%82-%D0%B4%D0%B6%D0%BE%D0%BD%D1%81%D1%8A%D0%BD-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%BF%D0%BE%D1%81%D1%82%D0%B0-%D0%BF%D1%80%D0%B5%D0%BC%D0%B8%D0%B5%D1%80", "text": "В британския парламент опозиционните депутати се опитват да обединят силите си, за да обявят вот на недоверие към правителството на Борис Джонсън, съобщава CNN. Гласуването може да се проведе следващата седмица. За кратко време Джонсън като британски премиер може да бъде заменен от лидера на лейбърите Джеръми Корбин, се казва в статията. Премиер-министърът на Британия Борис Джонсън може да бъде принуден да напусне поста си следващата седмица, съобщава CNN. Опозиционните парламентаристи се опитват да обединят усилията си, за да го заменят с друг политик и по този начин да осигурят още една отсрочка на Брекзит. Депутатът от Шотландската национална партия Стюарт Хауди в интервю за BBC заяви, че има реална възможност Камарата на общините да гласува следващата седмица вот на недоверие към правителството на Джонсън. Ако премиерът бъде победен, тогава ръководителят на Лейбъристката партия Джеръми Корбин може да го замени за кратък период от време. „ , се казва в статията. Критикуван е заради неясната си позиция по отношение на Брекзит и неспособността си да изкорени антисемитизма вътре в Лейбъристката партия. Корбин има нисък рейтинг на одобрение и неговата партия се радва на подкрепата на по-малко от 30% от избирателите, поради което ще им бъде изключително трудно да постигнат мнозинство в британския парламент. Междувременно Хоузи предупреди, че изпращането на Корбин на Даунинг Стрийт е може би единственият начин да се гарантира, че Обединеното кралство няма да излети от Европейския съюз на 31 октомври. Всички опозиционни партии в британския парламент ще трябва да подкрепят този ход, за да обявят вот на недоверие към правителството на Борис Джонсън, съобщи CNN.    ", "date": "2019.09.30", "title": "CNN: Имат намерение да принудят Джонсън да напусне поста премиер"}
{"url": "http://www.classa.bg/%D1%81%D0%B2%D1%8F%D1%82/item/400304-%D0%BF%D0%B0%D1%80%D0%B0%D0%B4%D0%BE%D0%BA%D1%81%D1%8A%D1%82-%D0%B2-%D1%80%D1%83%D1%81%D0%B8%D1%8F", "text": "Заплатите и пенсиите на руснаците растат, но не и реалните им доходи. Все повече руснаци живеят под прага на бедността, населението задлъжнява с рекордни темпове. На какво се дължи този парадокс?       Според последни данни, през първото полугодие на 2019 година макроикономическата ситуация на Русия е била стабилна. Отчетени са невисоката инфлация, ръстът на БВП, заплатите и пенсиите. Реалните доходи обаче, които са основен показател за благосъстоянието на населението, вече шеста поредна година намаляват. Нараства броят на руснаците, които живеят под прага на бедността, населението задлъжнява с рекордни темпове.     Според данни на Федералната статистическа служба на Русия (Росстат), през лятото на 2019 година инфлацията в Русия е забавила темповете си. През първите шест месеца на годината са се увеличили заплатите и пенсиите – съответно с 1,9% и 0,8% спрямо същия период на 2018-та година. Само че този ръст не може да гарантира положителна динамика на реалните доходи, които в Русия вече шеста година поред намаляват. През първото полугодие намаляването им е с 1,3%. Нараства и броят на руснаците, живеещи под прага на бедността (13,5% в сравнение с 13,3% през предходната година). Експертите обясняват спадането на реалните доходи със забавянето на ръста на заплатите (1,9% срещу 8,5% през първото полугодие на 2018 г.) БПВ расте, реалните доходи намаляват - защо? Фактът, че при относително невисока инфлация и икономически ръст реалните доходи на гражданите продължават да намаляват, не изненадва експертите. \"0,7% ръст на БВП е много ниска стойност. Може да се каже, че това е \"плюс\" в рамките на статистическата грешка. Наивно е да се разчита на това, че при такъв скромен ръст, реалните доходите ще нарастват\", посочва пред ДВ директорът на Института за стратегически анализи  на компанията ФБК Игор Николаев. Водещият научен сътрудник на икономическия факултет МГУ Юрий Данилов е убеден, че Росстат \"откровено фалшифицира\" данните, което добре се вижда от показателите за развитието на промишленото производство. Научните центрове правят самостоятелни разчети, като се основават на изходните данни за производството. Тези данни са по-близки до реалността и не са така противоречиви, както официалните данни. Според Данилов, цифрите на Росстат са абсолютно невероятни. Той е убеден, че те са завишени, а спадът на реалните доходи е по-висок, отколкото твърди Статистическата служба. Една от причините за спада на реалните доходи е задлъжняването на населението. По данни на Централната банка на Руската федерация, публикувани в средата на септември, нивото на кредитните задължения на населението в 75% от регионите е превишило дори рекордните стойности от 2103 и 2014 година. През 2019 ръстът на потребителското кредитиране може да се увеличи с още 20%. Централната банка възнамерява да въведе мерки, ограничаващи възможностите на гражданите да вземат потребителски кредити, включително и по-строгата проверка на кредитоспособността.   Неблагоприятните тенденции ще продължат   Русия смята да затегне отпускането на потребителски кредити за населението   Според Юрий Данилов, \"руснаците днес не разполагат с надеждни ориентири в държавната статистика, с чиято помощ да планират икономиката на домакинствата си. Показател, какъвто е ръстът на БВП, за който често говорят чиновниците, не си струва да се взима под внимание, защото и той не гарантира ръст на реалните доходи на гражданите. \"Миналата година БВП на Русия имаше ръст от 2,3%. Приходите във федералния бюджет нараснаха със 17,2% , а реалните доходи на гражданите с едва 0,1%\", посочва Николаев. Според него, дори ако през 2020 година се очертае някакъв неголям плюс в ръста на реалните доходи, той няма да бъде осезаем - т.е. \"прелом не може да се очаква\". Юрий Данилов сочи, че някои възлагат големи надежди на мащабните национални проекти, финансирани от държавата. \"Като имаме предвид обаче колко неефективна е днешната руска държава, особено в управлението на инвестиционната дейност, аз дълбоко се съмнявам, че тези надежди ще се оправдаят. Ако не намалим съществено държавния дял в икономиката и не подобрим инвестиционния и предприемачески климат, няма да можем да преодолеем негативните тенденции в развитието на Русия\", обобщава експертът. ", "date": "2019.09.30", "title": "Парадоксът в Русия"}
{"url": "http://www.classa.bg/%D1%81%D0%B2%D1%8F%D1%82/item/400311-%D1%82%D0%B5%D0%B7%D0%B8-%D1%87%D1%83%D0%B4%D0%BD%D0%BE%D0%B2%D0%B0%D1%82%D0%B8-%D1%85%D0%BE%D1%80%D0%B0-%D0%B0%D0%BC%D0%B8%D1%88%D0%B8%D1%82%D0%B5", "text": "През 18 век около 100 германски семейства от Пфалц се преселват в Пенсилвания. Там те можели по-свободно да изповядват вярата си, отколкото в Европа. Техните потомци говорят един от диалектите на немския език. Те се разпознават отдалече - по старомодното облекло и типичните двуколки. Откъде идва тяхната уникална религиозна общност?   са вид менонити – протестантска християнска общност, основана през 16 век в Холандия. Най-големите общности на амиши, живеят днес в САЩ и Онтарио, Канада. Първите от тях пристигат от Германия и се заселват в Джърмантаун, Пенсилвания - днес квартал на Филаделфия. Известни са с това, че се обличат семпло, живеят просто и се въздържат да използват достиженията на техническия прогрес - например автомобилите, електричеството, телефоните и интернет. Амишите са поставили преграда между себе си и останалото общество по религиозни причини, те не служат в армията, не ползват социално осигуряване, финансова помощ от правителството и не сключват застраховки.     Амишите емигрират от Европа към \"Новия свят\" в началото на 18 век. Историята на тяхната църква започва със схизма в Швейцария през втората половина на 17 век, когато християнска анабаптистка група, водена от Якоб Амман, се отцепва от общността на Швейцарските братя. Преследвани в Европа, последователите на Амман, наречени амиши, започват да се преселват в Америка. Пенсилвания е първият им дом. Една четвърт имат германски корени В Европа амиши днес вече няма, докато в Америка живеят над 200 хиляди представители на тази протестантска религиозна общност. И до днес голяма част от амишите говорят език, близък до старогерманския, който е известен като \"пенсилвански немски\" и прилича на диалекта, говорен в областта Пфалц.   Амиши в Пенсилвания   Поради религиозната свобода, която предоставя, Пенсилвания се превръща навремето в убежище за членовете на преследвани религиозни малцинства от Европа. Една четвърт от днешните жители на щата имат германски корени, съобщава вестник „Ди Велт\". Амишите се заселват и в земите на  , където живеят, следвайки предписанията на Новия завет. В социалния живот те се ръководят от неписани правила, които се предават от поколение на поколение: например за това какво облекло да носят жените, колко дълга да е косата им и т.н. Най-голямата ценност на амишите е скромността. Трудът и дисциплината също са на голяма почит сред амишите, докато мързелът и надменността се считат за най-големи пороци             Мирни хора или терористи? Трето поколение американци Всички се познават Джихадистко гнездо? С всички средства \"Тук няма никакъв проблем\" \"Къде тук е джихадът?\" Не пречат никому Молитва за бъдещето  ", "date": "2019.09.30", "title": "Тези чудновати хора амишите"}
{"url": "http://www.classa.bg/%D1%81%D0%B2%D1%8F%D1%82/item/400305-%D0%B5%D0%BB%D0%BE%D0%BD-%D0%BC%D1%8A%D1%81%D0%BA-%D0%BF%D0%BE%D0%BA%D0%B0%D0%B7%D0%B0-%D1%81%D1%82%D0%B0%D1%80%D1%88%D0%B8%D0%BF,-%D0%BA%D0%BE%D0%B9%D1%82%D0%BE-%D0%B8%D0%BC%D0%B0-%D0%B7%D0%B0-%D1%86%D0%B5%D0%BB-%D0%B4%D0%B0-%D0%BE%D1%82%D0%B2%D0%B5%D0%B4%D0%B5-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B0%D1%80%D1%81", "text": "Основателят и генерален мениджър на аерокосмическата компания SpaceX, Елон Мъск, представи на 28 септември последните актуализации на дизайна и конструкцията на транспортната му система Старшип, междупланетно превозно средство за многократна употреба, проектирано от компанията с цел транспортиране на товари и хора до Луната и Марс. От SpaceX са уточнили, че \"Старшип ще бъде най-мощната ракета в историята, способна да транспортира хората до Луната, Марс и отвъд, благодарение на своите двигатели Раптор с пълен поток, задвижвани от криогенен метан и течен кислород.\" Предприемачът-милиардер представя актуализация всеки септември от 2016 г. насам. Много неща се промениха оттогава, но концепцията на основния дизайн остава твърда: двустепенна система, състояща се от ракета за пътнически транспорт (Старшип), закотвена към голяма ракета-носител (Супер Хеви). И двете съставни части ще бъдат за многократна употреба. Преди представянето беше известно, че Старшип и Супер Хеви ще се задвижват от двигател СпейсХ Раптор от следващото поколение. Корабът от неръждаема стомана, проектиран за 100 обитатели, ще има шест двигателя, докато ракетата на първата степен ще включва 35. Мъск обясни, че възнамерява звездният кораб да може да превозва до 100 тона товари и хора при всяко негово пътуване до Космоса, което ще бъде \"от съществено значение за изграждането на лунни бази и градове на Марс\". За да достави тежките товари на повърхността на Луната или Марс, Старшип ще използва прехвърляне на гориво в Космоса. Преди това стана ясно, че се планира Спейс Х да извърши безпилотен полет до червената планета през 2022 г. и един пилотиран две години по-късно. През август прототипът на Старшип кацна успешно, след като достигна прогнозираната височина от 150 метра близо до град Браунсвил, Тексас (САЩ).", "date": "2019.09.30", "title": "Елон Мъск показа Старшип, който има за цел да отведе човечеството на Марс"}
{"url": "http://www.classa.bg/%D1%81%D0%B2%D1%8F%D1%82/item/400306-%D0%BA%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2-%D1%81-%E2%80%9E%D0%B5%D0%BA%D1%81%D1%82%D1%80%D0%B5%D0%BC%D0%B5%D0%BD-%D1%82%D0%B5%D1%81%D1%82%E2%80%9C-%D0%BD%D0%B0-ak-74m-%D0%BA%D0%BE%D0%BB%D0%BA%D0%BE-%D0%B8%D0%B7%D1%81%D1%82%D1%80%D0%B5%D0%BB%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8,-%D0%B1%D0%B5%D0%B7-%D0%B4%D0%B0-%D1%81%D0%BF%D0%B8%D1%80%D0%B0", "text": "Руският консорциум Калашников, основният производител на леко оръжие за пехотата в страната, проведе \"екстремен тест\", за да покаже колко изстрела може да извърши, без да спира неговия щурмови автомат АК-74М. Видеото на този тест беше публикувано в неговия акаунт в YouTube. От Калашников посочиха, че според изискванията на руското Министерство на отбраната, АК-74М трябва да може да направи 180 изстрела с непрекъснати откоси. За да определят какъв брой изстрели ще доведат до повредено оръжие, специалистите използвали АК-74М, произведен през 2014 г., и имали 26 пълнителя с по 30 куршума всеки. По време на експеримента щурмовият автомат произвел 587 изстрела, преди да се появи пробив в дулото му. В същото време нагряването на оръжието по време на активна стрелба довело до топенето на предпазителя за ръката и капака на газовата тръба, изработен от полиамид. Специалистът, провел теста, предупреди, че той може да бъде извършен само с необходимата защитна екипировка и в просторен обект.", "date": "2019.09.30", "title": "Калашников с „екстремен тест“ на AK-74M - колко изстрела може да направи, без да спира?"}
{"url": "http://www.classa.bg/%D1%81%D0%B2%D1%8F%D1%82/item/400307-%D1%85%D1%83%D1%82%D0%B8%D1%82%D0%B5-%D1%81%D0%B0-%D0%B7%D0%B0%D0%BB%D0%BE%D0%B2%D0%B8%D0%BB%D0%B8-%D0%B2%D0%B8%D1%81%D1%88%D0%B8-%D1%81%D0%B0%D1%83%D0%B4%D0%B8%D1%82%D1%86%D0%B8-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B9%D0%B5%D0%BC%D0%B5%D0%BD", "text": "Йеменските хути твърдят, че са извършили мащабна операция на границата със Саудитска Арабия, в която са заловили и няколко високопоставени военни офицери на кралството, според Ал Масира. Според Яхва Сарие, военен говорител на хутите, три саудитски бригади са попаднали в ръцете на йеменското бунтовническо движение близо до саудитския град Найран. Според Ройтерс говорителят заявил, че йеменската група е заловила хиляди вражески военни на границата между двете държави, както и стотици военни машини. Той добави, че това е най-голямата офанзива, която някога са правили хутите. От своя страна от Саудитска Арабия не потвърдиха нито отрекоха твърденията на бунтовниците в Йемен - страна, ударена през последните години от бомбардировъчната кампания на коалицията, ръководена от Рияд. Въпреки че регионът на Найран принадлежи към арабското кралство, голяма част от населението му е от йеменски произход и обитава района от стотици години. Докладът идва две седмици, след като две рафинерии в Саудитска Арабия бяха атакувани от множество дронове в офанзива, претендирана за извършена от хутите, но приписана на Иран от САЩ и няколко западни страни - без да се представят доказателства за това твърдение. Миналата седмица движението Хути обяви края на атаките с дронове срещу Саудитска Арабия и изрази надежда, че кралството ще отговори с реципрочни действия. Някои западни медии съобщават, че Риад бил се съгласил на това примирие вчера, но от йеменската група опровергаха тези съобщения.", "date": "2019.09.30", "title": "Хутите са заловили висши саудитци на границата с Йемен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400290-%D0%BC%D0%B0%D0%BB%D0%BA%D0%BE-%D1%81%D0%B5-%D0%BA%D1%80%D0%B0%D0%B4%D0%B5-%D0%B2-%D1%82%D0%B0%D0%B7%D0%B8-%D0%B4%D1%8A%D1%80%D0%B6%D0%B0%D0%B2%D0%B0", "text": "Борсовата цена на електроенергията през септември, за целия месец, изравни втората най-висока за 2019-та година – юлската, което е исторически абсурд, който не прави впечатление на абсолютно никого. Е, как тогава да не го грабиш тава население?         Сравняването на цените на стратегическата стока в икономики № 1 и № Последна в Европа говори повече от всякакви думи за волята на населението населяващо територията да се бори за стандарт и просперитет.  Цената в България се вдига престъпно, спекулативно и мародерски, под егидата на цялата политико-медийно-енерГЕПИйна мафия. Всички политички и журналиститутки отдавна млъкнаха и се държат все едно всички си е в реда на нещата. Но това е ПРЕСТЪПЛЕНИЕ, срещу всички вас. И ако сами не направите нещо за да го предотвратите те ще продължават жестокия геноцид.    ", "date": "2019.09.30", "title": "Малко се краде в тази държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400291-%D0%B5%D0%B4%D0%BD%D0%B0-%D0%BF%D1%80%D0%BE%D1%81%D1%82%D0%B0-%D1%81%D0%BC%D0%B5%D1%82%D0%BA%D0%B0,-%D0%B0%D0%BC%D0%B0-%D0%B5-%D0%BD%D0%B5%D0%BF%D1%80%D0%B8%D1%8F%D1%82%D0%BD%D0%B0", "text": "България е магнит за инвестиции заради ниските данъци – тази мантра отдавна бива повтаряна изключително често от българския премиер Бойко Борисов, който не забравя да подчертава нивото на корпоративния данък и че то е най-ниското в Европа (10%). Всъщност ефективният корпоративен данък в България дори е по-нисък – 9,5%, сочи доклад от данъчния експерт Петер Янски от Карловия университет в Прага, изготвен по поръчка на политическото семейство на “Зелените” в Европейския парламент. Само че според същия доклад това е една от най-малките положителни разлики от проучените държави – защото например в Люксембург официалният корпоративен данък е 29%, но компаниите плащат средно 2,2% от печалбата си. В Холандия официално корпоративният данък е 25%, но се плаща малко над 10%, в Унгария ефективната ставка е 9%. И все пак България изглежда напред, но ниски ли са българските данъци? Ако смятате ефективен данък от 47,8% за нисък, то тогава да, ниски са, пише в своя публикация във Facebook бившият служебен министър на икономиката, енергетиката и туризма Асен Василев. Той заемаше поста по времето на служебния кабинет на Марин Райков, който управляваше България веднага след първата оставка на Бойко Борисов. Василев прави и “една проста и нагледна сметка”, с която показва как данъчното бреме в България всъщност наистина отговаря на определението за думичката “бреме”. Той приема за база максималния осигурителен доход, който вече е 3000 лева. Работодател може да си позволи да плаща за работно място от 3 570 лева (и 60 стотинки). Данъци, които плаща работодателят, са: 1. Обществено осигуряване: 327.60 лева 2. Здравно осигуряване: 144 лева 3. Задължително пенсионно осигуряване: 84 лева 4. Трудова злополука и професионална болест: 15 лева Общо данъци платени от работодателя: 570.60 лева. За работника остава “брутна” заплата 3,000 лева. Данъци, които плаща работникът: 5. Обществено осигуряване: 251.40 лева 6. Здравно осигуряване: 96 лева 7. Задължително пенсионно осигуряване: 66 лева 8. Данък Общ Доход (10%): 258.66 лева За работника остава “нетна” заплата: 2,327.94 лева. Или с други думи, работодателят наема работника и отделя за това 3 570.60 лева, но работникът получава чисто 2 327.94 лева. Държавата взема 1 242.66 лева или 34.8% от парите, които работодателят е готов да плати на работника, като това са “директни данъци”. Следват обаче косвените: 9. Работникът, след като си получи нетната заплата, плаща 20% ДДС на всички стоки и услуги, т.е. дава на бюджета още 465.58 лева под формата на ДДС. 10. Отделно са акцизи върху цигарите, бензина и алкохола, мита, местни данъци и такси и т.н. Накратко – работодателят плаща 3 570.60 лева за един работник. Служителят получава 1 862.96 лева, след като са платени всички директни данъци от него и работодателя му. Държавата взема 1 708,24 лева. Ефективният данък на всяка брутна заплата до 3 000 лева в България е 47.8% – без да броим акцизи, мита, местни данъци и такси. За финал Василев пита: “Хайде сега да се замислим какво получаваме срещу 50% от парите, които изработваме… работещи болници? добри училища и детски градини? нормални тротоари? качествени пътища? чисти паркове? сигурност и защита? достойни пенсии?… или може би една голяма кражба, гарнирана с некадърност и некомпетентност…”  ", "date": "2019.09.30", "title": "Една проста сметка, ама е неприятна!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400292-%D1%81%D0%B2%D0%BE%D0%B1%D0%BE%D0%B4%D0%B0-%D0%B7%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%BA%D1%83%D1%82%D0%B5%D1%80%D0%B8", "text": "Разбира се, трябва да има няколко правила. Но 2 страници проектозакон, за да се определи как електрическите скутери ще могат да се движат в трафика? Това е много, как да го кажем? Небюрократично. Фриволно. Всеки, който се измъчва  , знае, че електронните скутери са сериозна тема и в България. Както впрочем в цяла Европа. При това трябваше уж да бъдем подготвени. Когато в началото на лятото се появиха спекулации, че скоро в София ще навлязат подобни услуги, някои политици реагираха спокойно, заявявайки, че много скоро ще има подробен регламент, който ще помогне на българската столица да избегне „детската болест“ на този транспортен феномен, която зарази други големи западни градове. А новата мода се разви бързо. Защото в продължение на години една от основните задачи, които много западни градове си поставяха, бе да накарат жителите си да слязат от автомобилите си – с методите на моркова и тоягата. Намаляването на въглеродните емисии и борбата със замърсяването на въздуха са нещото, към което се целят градските управи на множество мегаполиси. А едно от работещите решения са електрическите скутери и захранваните от акумулатори велосипеди. Но, разбира се, няма подробни изследвания и може да се окаже, че техният водороден отпечатък също не е никак нисък. Но защо се появиха толкова много скутери? И толкова бързо – само за няколко седмици в София вече са налични три различни платформи за наем. Всеки, който е имал шанса да пътува нагоре и надолу по хълмовете на американския град Сан Франциско със скутер под наем знае, че електромобилността може да бъде забавна. В градове като Лос Анджелис и Остин скутерите отдавна са на всеки ъгъл. Можете да шофирате с тях последните няколкостотин метра от метрото до мястото на срещата си или просто да се плъзнете безшумно по плажа. Но дали електрическите скутери в България ще могат някога да предадат тази лекота, без която те не работят истински – това ще зависи от правилата, които трябва да бъдат приети от властите . Разбира се, че ще има проблеми със скутерите. Иначе биха били първото ново транспортно средство, при което няма никакви проблеми. Това е ясно видимо дори в САЩ: общините трябва да помислят колко доставчици с колко скутери могат да доуснат, така че тротоарите да не станат непроходими, защото навсякъде се валят скутери. Сан Франциско имаше подобно изживяване, градът промени правилата и сега всичко работи гладко. Трябва да се замислим как да осигурим безопасността на каращите тротинетки, но и на пешеходците и другите участници в движението. Но къде е разликата спрямо велосипедите или дори електрическия велосипед? Те също са без задължителна застраховка и регистрационни табели. Ако общините създадат правила и следят за спазването им, това може да доведе до повишаване на културата на движение и сред \"личните\" тротинетки, а защо не и сред велосипедистите. Но преди всичко трябва да се регламентира начинът им на ползване в законодателството, за да не се повтарят грешките, правени от други. А тук страната ни, уж подготвена, отново закъсня. Защото наистина благодарение на опита и проблемите в други градове, които обиколиха световните медии, българската столица разбра на какво трябва да обърне внимание и взе някои мерки, за да избегне поне частично проблема с безотговорно разхвърляни по улиците тротинетки, които пречат на пешеходците, но възможностите за регулация от страна на общината обаче се изчерпват дотук. Защото докато парламентът не включи тротинетките в Закона за движение по пътищата и съответните подзаконови документи, няма как който и да е общински съвет да приеме своя наредба. Едно е ясно - там, където има проблеми, трябва да се решават, но с твърде много правила и ограничения ще изневерим на иновативните форми на мобилност, преди те дори да възникнат. Електрическите скутери няма да доведат сами по себе си до обрат в транспорта и няма да решат проблема със задръстванията в градовете. Но те могат да бъдат градивен елемент на новата концепция за мобилността - или пък да се окажат погрешен път и задънена улица. Тепърва ще стане ясно. Но нека поне пробваме!", "date": "2019.09.30", "title": "Свобода за електрическите скутери"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400293-%D0%B2%D1%82%D0%BE%D1%80%D0%B8%D1%8F%D1%82-%D0%B6%D0%B8%D0%B2%D0%BE%D1%82-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D0%B0%D0%BF%D0%BE%D1%81%D1%82%D0%B0%D1%82", "text": "На 30 март  , че ситуацията около Цветан Цветанов е необратима и той няма бъдеще в ГЕРБ. На 30 май Цветан Цветанов подаде  от всички ръководни постове на управляващата партия. Така първият апостол на герберския креационизъм тръгна уверено по стъпките на Евгений Бакърджиев, Христо Бисеров, Кемал Еюп, Лютви Местан и други партийци с подобна съдба - все хора, от които в един момент политическият въздух е треперил, а след това рязко са минавали на задните исторически страници. Първите стъпки на Цветан Апостат (Отстъпник) показват, че той си е научил урока - действа малко по-умно от политическите си събратя в миналото.  Когато политик от мащаба на Цв.Цв., който до вчера е определял съдби, бъде низвергнат, в него стартира процес на смислово обръщане, почти толкова рязък и силен, колкото обръщането във вярата на заблуден атеист. Човекът просто проглежда. Не най-важната, но най-видимата проява на този сакрален акт е рязката смяна на публичния език - вчера сте гледали по телевизора твърдолинеен гербаджия, готов да се раздаде напълно на политическите барикади, а днес ви говори човек, който няма нищо общо с тая кауза. Това обаче е външната страна на нещата, церемония по обявяването на политическа автокефалия За падналия политически кардинал най-важното действие след клеймото на партийната анатема е предоставянето на неоспоримо доказателство, че съществува живот след политическата смърт. За Бакърджиев и Бисеров това доказателство бе съставянето на нови партии, които да опонират на СДС. За Цветан Цветанов - герой на различен политически еон, реинкарнацията дойде под формата на неправителствена организация - „Евроатлантически център за сигурност\" (ЕАЦС). Това е колосална разлика. Ако Бакърджиев, Бисеров, Кемал Еюп и т.н. тръгнаха да се себедоказват на поле, в което трябваше да започнат от нула, Цветанов направи крачка назад, прегрупира се и се захвана да минимализира загубите. Вместо да се впусне в обречени битки, Цветанов направи НПО. Какво е това? Разбирайте го така - Цветанов си купи метална каса и отвори вратите й към всички донори, с които е работил в ГЕРБ - Международния републикански институт и \"Америка за България\", германските фондации \"Ханс Зайдел\" и \"Конрад Аденауер\", \"Америка за България\", към ЕНП и \"Център за европейски изследвания Вилфрид Мартенс\". Разбира се, от анализите му едва ли ще се ползва някой, но работата е свършена - Цветанов ще има финансов гръб и трибуна. Цветанов правилно реши да не прави партия - напълно погрешна е логиката, че щом той лично е създал един куп политици в ГЕРБ, тези хора биха зарязали всичко, щом той надуе тръбата. Няма такъв филм. С две думи, Цветанов тръгна по стъпките на Иван Костов, а не на Бисеров и Бакърджиев. И най-вероятно Цветанов ще направи упражнението по-добре и от Костов, който все пак се изкуши да направи партия, когато като духа напусна тялото на СДС.  След като свидетелства пред камерите, че е безсмъртен, падналият кардинал винаги прави крачка 2 - той се отрича от Лидера. Тук също има особености. Ако при някои партийци този процес протича бързо и яростно, при Цветанов е все още обран, плавен. Крачката е направена категорично - майсторът на конгресните церемонии, вторият ипостас на ГЕРБ, който до вчера говореше за Борисов само и единствено с благоволѐние, днес обяснява: \"Някой път се чуваме чисто делово, но ще е лицемерно, ако кажа, че е приятелски.\" В хода на интервюто му пред bTV стана ясно, че за Цветанов днес Борисов не е успешен лидер. Състоянието на страната не е добро. Но това е все пак мек изказ. Няма силни, директни думи.  И тук идва третата характеристика на падналия партиен ангел - и Цветанов извърши този ритуал без никакви особености. Новопроизведеният носител на непартийната светлина винаги обявява категорична война на всички серафими, херувими и прости блюдолизци. За него те са някакви уникални подмазвачи, които са несъвместими с истината: \"Казват му това, което иска да чуе, не реалното състояние на държавата и структурите на партията.\" Ударени бяха двамата довчерашни колеги на Цветанов - настоящите заместници на Борисов. Димитър Николов бе упрекнат за това, че листите на партията са готови в последния възможен момент, а не три месеца предварително - както стана на предните местни избори. Фандъкова бе пратена от Цветанов на балотаж: \"По мое време в София ГЕРБ винаги печелеше на първи тур, а сега ще има много тежка битка.\" Думи, които нито един партиец не би казал в прав текст. Цялото ръководство вкупом бе упрекнато, че е загубило \"15 кметове\", т.е. кандидати на Цветанов, които са били готови да играят, но поради една или друга причина са свалени от централата. Според някои теолози падналите ангели могат да бъдат реабилитирани в бъдещото Божие царство. Някои исторически податки навеждат на мисълта, че падналите лидери също могат да имат шанс за нов политически живот. Въпреки изгарящото желание за реваншизъм Цветанов е наясно с това. Колкото и да звучи имагинерно, той смята, че някой ден би могъл да се върне на бял кон в голямата политика. Затова Цветанов ще седи в НПО сенките, ще се радва на всяка загуба на ГЕРБ и ще чака своя момент.     ", "date": "2019.09.30", "title": "Вторият живот на Цветан Апостат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400294-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B2%D0%BC%D1%80%D0%BE-%D0%BD%D0%B0%D0%BF%D1%83%D1%81%D0%BA%D0%B0-%D0%B2%D0%BB%D0%B0%D1%81%D1%82%D1%82%D0%B0,-%D0%B0%D0%BA%D0%BE-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D0%BC-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B7%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE-%D0%B2-%D0%B5%D1%81", "text": "  Ако Министерският съвет (МС) не отложи въпроса за членството на Македония, докато тя не изчисти историята от фалшификации, ВМРО ще напусне управлението. Това стана ясно от думите на вицепремиера и лидер на партията Красимир Каракачанов в ефира на \"Неделята на NOVA\". Той ще поиска правителството да излезе с такова решение преди 17 октомври, когато предстои Европейски съвет, на който се очаква лидерите на страните от Европейския съюз да вземат решение за начало на преговори за членство на Македония и Албания в ЕС.     Решението ще се вземе само с абсолютно мнозинство. Дори и само една държава да бъде против, решение не може да бъде взето. „Причината не е само изказването на Пендаровски, а заради цялата политика, която Македония води. Тя не изпълнява договора за добросъседство. Активно работих за сключването му ”, заяви Каракачанов. Каракачанов заяви, че в случай че МС отхвърли подобно решение, депутатите на ВМРО ще напуснат мнозинството. По-рано в позиция по темата във Фейсбук Каракачанов написа, че е скептичен за македонската страна ще надмогне себе си и ще изчисти фалшификациите. По повод липсата на резултат от работата на българо-македонската комисия, която имаше задача да постигне общ прочит на историята ни в учебниците.     \"Тази комисия съществува вече от почти 2 г, но резултатите от работата ѝ, ако въобще има такива, са крайно разочароващи. Вината за това е изцяло на македонската страна, която постоянно бави темпото, прави обструкции и се опитва всячески да преиначава значението на оригиналните исторически документи, като постоянно ги тълкува и „обективизира“ от днешна гледна точка. Всичко това се прави с една-единствена цел - да не се допусне по никакъв начин „признаване“ на каквато и да е българска идентичност, на която и да е историческа личност от Македония. Македонските историци в комисията са отдадени цялостно на това да защитят максимално титовата и антибългарска конструкция на македонизма. Последните няколко заседания на Комисията са тотална катастрофа и това беше констатирано и от самите нейни членове\", написа в профила си Каракачанов. „Единственото правилно решение, е да излезем с решение на МС. Оценяваме, че Македония не е направила достатъчно по изпълнение на договора между двете държави, следователно няма да я подкрепим”, заяви вицепремиерът. Припомняме, че утре президентът Румен Радев свиква спешни консултации с политическите лидери във връзка с отношенията ни с Македония. Премиерът е заявил присъствието си.", "date": "2019.09.30", "title": "Каракачанов: ВМРО напуска властта, ако подкрепим Северна Македония за членство в ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400295-%D0%BC%D1%82%D1%81%D0%BF-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F-%D0%BD%D0%B0-%D0%BD%D0%B5%D0%B2%D0%B5%D1%80%D0%BD%D0%B8-%D1%82%D0%B2%D1%8A%D1%80%D0%B4%D0%B5%D0%BD%D0%B8%D1%8F-%D0%B7%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B7%D0%B0%D0%BA%D1%80%D0%B8%D0%BB%D0%B0-%D0%BD%D0%B0-%D0%B4%D0%B5%D1%82%D0%B5%D1%82%D0%BE", "text": "Министерството на труда и социалната политика - МТСП се противопоставя на неверните твърдения в публичното пространство по повод промените в законодателството в областта на закрилата на детето, които влизат в сила от 1 януари 2020 г. Приетите законодателни промени са насочени изцяло към подкрепа на децата, техните родители и хората, които се нуждаят от нея. Подобрените разпоредби целят по-ефективна работа на социалните работници, за да може децата да останат в своите семейства или ако са разделени, да се върнат да живеят при своите майки и бащи, обяснява министерството.   Според МТСП, новите законодателни текстове имат за цел да реформират системата на социалните услуги, за да може те да отговарят по-добре на потребностите на хората, да са по-достъпни и да се повиши тяхното качество. Промените имат за цел да отразят затварянето на всички домове за деца и подобряват координацията при закрилата на децата, тъй като тя не е отговорност само на социалните работници. Повечето от измененията в Закона за закрила на детето са терминологични и произтичат от промяната в дефинирането на социалните услуги. С тях не се въвеждат чужди модели и идеология, допълва министерството.      В действащите от 2006 г. текстове, които регламентират основанията за настаняване на дете извън семейството, няма промяна. Както досега, така и след 1 януари 2020 г., подобна временна мярка за закрила ще може да бъде предприета единствено с решение на съда, при това само в много крайни случаи на насилие, неглижиране и нарушаване на интереса на детето (склоняване към проституция, просия, трафик). Социалните работници и полицията извеждат деца от семействата им само ако животът и здравето на детето са застрашени.       Последните промени в Закона за закрила на детето не променят действащите от повече от 13 години разпоредби, а само премахват възможността за настаняване в специализирани институции, тъй като до 2021 г. всички домове за деца, лишени от родителска грижа и домове за медико-социални грижи за деца ще бъдат закрити. МТСП обяснява, че хората, които помагат на децата в риск или сигнализират за дете в рискова ситуация, което се нуждае от закрила, не са доносници. От 2003 г. в Закона за закрила на детето е регламентирано, че човек, на който стане известно, че дете се нуждае от закрила, е длъжен незабавно да уведоми компетентните органи. Същото задължение има и всеки, на който това е станало известно във връзка с упражняваната от него професия или дейност, дори и ако то е обвързано с професионална тайна. Това задължение съществува от 16 г. и не е въведено с последните промени в закона, нито ще се промени след 1 януари 2020 г. Сигналите обаче не са достатъчни за прилагане на мерки за закрила, а се проверят за тяхната достоверност и основателност. Затова в Правилника за прилагане на Закона за закрила на детето още от 2006 г. е записано, че \"анонимни сигнали не се разглеждат, освен в случаите, отнасящи се до насилие над дете\". Разпоредбата на чл. 36г от Закона за закрила на детето цели единствено да се регламентира и подобри междусекторния подход и сътрудничество при случаи на насилие над деца, както и да осигури стабилитет при прилагането на Координационния механизъм при насилие, който действа от 2010 г., допълва министврството. В нея са отразени основните дейности, разписани в Споразумението за сътрудничество и координиране на органите по закрила на детето при случаи на деца, жертви на насилие или в риск от насилие. В тях също не се предвиждат нови правомощия на органите за закрила, които да влизат в сила от 1 януари 2020г. МТСО иска да подчертае, че позициите, действията и мерките на Министерството на труда и социалната политика винаги са били в съответствие с конституционния принцип, че отглеждането и възпитанието на децата до пълнолетието им е право и задължение на техните родители и се подпомага от държавата. Междувременно протестиращи родители протестираха в центъра на София срещу Стратегията за детето, Според тях, закони, които влизат в сила от 1 януари 2020 г. застрашават българското семейство. Протестът е организиран през социалните мрежи и събра пред сградата на Министерския съвет десетки недоволни от цялата страна. Според тях при анонимен сигнал социални работници да може да правят проверка по домовете без съдебна заповед, съобщава БНР. \"Не може чрез някакъв анонимен сигнал, постъпил от някой, например, ако някой ми има зъб за нещо, да сигнализира по някакъв начин, че има нещо нередно за детето ми и някой да дойде да го вземе. Няма да позволим някоя чужда държава и чужди закони да ни се намесват в семейството\", коментира протестиращ родител. \"Не\" на Стратегията за детето. Искаме да протестираме за нашите деца. Те нямат право да ни ги взимат. Разбрахме, че някакви закони ще влизат и решихме да дойдем да протестираме тука\", допълва друг. Протестиращите скандираха \"Долу ръцете от нашите деца\". Според родителите частни НПО-та изземват държавни функции. \"Могат да ни наложат задължителни социални услуги, извършвани от частни лица \"доставчици на социални услуги\", дори и чуждестранно финансирани. \"Тези частни лица ще избират и контролират приемните семейства, ще дават становища пред съда дали сме годни за родители, ще ни дават задължителни предписания, ще се намесват при родителски спорове, ще получават лична информация от лекари и институции и др. За дейността си тези доставчици ще получават пари от бюджета, от такси от гражданите и от чуждестранните си спонсори\", твърдят протестиращите. По думите им, всяко дете може да бъде счетено за \"дете в риск\", поради неясно дефинирани критерии. Те настояват да се спазва Конституцията. Родителите не желаят да се въвеждат права на децата, каквито не са предвидени в Конституцията, както и \"доставчици на социални услуги\", а не семейството да следят за тяхното спазване.", "date": "2019.09.30", "title": "МТСП се противопоставя на неверни твърдения за закона за закрила на детето"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/400296-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D1%81%D0%B5-%D0%BA%D0%BE%D0%BD%D1%82%D1%80%D0%B0%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D1%88%D0%B5%D1%84%D0%B0-%D0%BD%D0%B0-%D0%B1%D0%BD%D1%80", "text": "Продължава напрежението в Българското национално радио. След като миналата седмица десетки журналисти протестираха срещу опита за цензура и спирането на програма ”Хоризонт” за около 5 часа на 13 септември, днес поддръжници на ръководството организират контрапротест в подкрепа на генералния директор.   Светослав Костов вече обяви, че ще остане на поста, въпреки дадената му от СЕМ седмица за подаване на оставка. От регулатора са категорични, че ако до петък няма депозирана оставка, ще стартират процедура за предсрочно прекратяване на мандата на генералния директор. За това са необходими 3 от общо 5-те гласа на членовете на Съвета за електронни медии.", "date": "2019.09.30", "title": "Организира се контрапротест в защита на шефа на БНР"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/400297-%D1%81%D1%8A%D0%B4%D0%B8%D1%8F-%D0%B2%D0%BB-%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8%D0%BC%D0%B0-%D0%B2%D0%BB%D0%B0%D1%81%D1%82-%D0%B4%D0%B0-%D0%BC%D0%B5-%D0%BE%D0%B1%D0%B2%D0%B8%D0%BD%D0%B8,-%D1%87%D0%B5-%D1%81%D1%8A%D0%BC-%D1%83%D0%B1%D0%B8%D0%BB%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BA%D0%B5%D0%BD%D0%B5%D0%B4%D0%B8", "text": "”Бях силно разтревожена от случващото се в четвъртък и петък. Това е безпрецедентно политическо говорене – главният прокурор започна да се изказва почти заплашително как ще замълчи, защото в противен случай ще каже нещо крещящо неуважително към съда”. Това каза пред БНР съдия Владислава Цариградска от Районния съд в Луковит, която е инициатор на обръщението, подписано от над 300 съдии в страната, с което те призоваха политиците да не обругават съда по казуса „Джок Полфрийман“. \"В петък вечерта изпитах страх, че за първи път виждам политиците единодушно да започват без аргументи да говорят срещу съдиите. Имаше призив към Съдийската колегия на Висшия съдебен съвет да започне незабавно проверка, етична. В събота започнахме разговори помежду си - колегите, включително с колегата Щерева, какво се случва и какво да очакваме в първия работен ден - във вторник . Тя пое задачата разговорите с колегите да бъдат бързо проведени, да чуем кой какво мисли. Звъняха колеги от страната и всеки беше обезпокоен\", каза съдийката. Според Анелия Щерева, съдия в Софийския градски съд и съавтор на текста в писмото, в момента законността и правовата държава у нас се нуждаят от защита. „В четвъртък и в петък през целия ден слушахме много страшни неща, които се говориха от българските политици. В същото време не чухме реакция на Софийския апелативен съд, като ръководство, да защити колегите, нито на Висшия съдебен съвет, като орган, на който в крайна сметка това е основната му функция - да защитава независимостта на съда. Поради тази причина в почивните дни се чухме със страшно много колеги и всички имаха абсолютно еднаква реакция. Решихме, че наша трябва да е отговорността, щом никой не иска да защити законността, правовата държава, установения ред в обществените отношения“, каза Щерева. Повечето съдии, положили подписите си в обръщението, не са членове на Съюза на съдиите и позицията им няма отношение към това, че съдията, постановил условното освобождаване на Полфрийман – Калин Калпакчиев, е председател на Съюза на съдите, категорична е съдийката. „Ние искаме да защитим съда, законността, независимостта. Това абсолютно се наложи, тъй като в четвъртък вечерта и в петък чухме да се изговарят впечатляващо неверни неща по отношение на произнасянето на Софийски апелативен съд от хора, които са публични говорители – политици, ръководители на законодателна власт, на изпълнителна власт, на част от съдебната власт, които очевидно не бяха прочели определението на колегите. Дори чухме председателя на правната комисия да казва с императивен тон: „Трябва незабавно да обявят мотивите си“, а мотивите вече бяха обявени\", каза Щерева. Според нея политиците масово не са чели мотивите и експлоатират в случая Полфрийман не за принципен дебат, а в ситуация на предизборна кампания - да се събере симпатия на хората. \"Това е и част от една кампания, която години продължава срещу съда. Някаква непримиримост има към всички наши колеги, които публично говорят в защита на независимостта на съда, която независимост е абсолютният стълб на правовата държава. Хората много пъти си мислят, че да са независими съдиите - означава да са безотговорни. Напротив, това означава, че всяко съдебно решение, в общия смисъл, ще се взема само като се съобразява законът и доказателствата, но не и да се поддават съдиите на външно влияние - от политици, от обществото, от неизвестни фактори, които витаят постоянно в публичното пространство“, добави съдийката. Владислава Цариградска се надява в Съдийската колегия „да са изпитали неудобство от колегите си“, които са организирали обръщението и да обяснят първоначалната си позиция, както и какво е довело до промяната на мнението им до петък, когато подкрепиха съдиите. „Независимостта е гарантирана на конституционно ниво! Всеки съдебен състав е в опасност да бъде атакуван с тези хлъзгави и непонятни за никого изрази, които прие ВСС - „нарушен баланс между правото и справедливостта“. Висш съдебен съвет и никой друг няма право влезли в сила съдебни актове да ги преразглежда. Това е решаващата роля на съдиите и това гарантира на гражданите и на всички субекти, включително и на държавата, сигурност\", категорична е тя. Според съдия Анелия Щерева по казуса „Полфрийман“ съдиите прилагат закона такъв, какъвто е, а не по собствени подбуди. \"Предсрочното освобождаване съществува у нас от 1968-а година. Още през 70-те и 80-те години Върховният съд е издал указания към съдилищата в страната, че този институт трябва да се прилага „изключително много“, особено за осъдените за пръв път, защото ги насърчава да се поправят и да се върнат в обществото\", посочи тя. Щерева е категорична, че в случая няма някакъв прецедент. \"Колегите от Софийския апелативен съд, които единодушно са стигнали до това решение, абсолютно точно са приложили закона - в смисъла, в който той е прилаган с години. Има хиляди такива произнасяния, които обаче не са ставали публично достояние“, добави тя. Съдия Цариградска коментира и усещането за нарушен баланс в съдебната власт. „Смятам, че съдиите са поставени в една принципна опасност да бъдат атакувани от силната прокуратура. Включително прокуратурата има правомощието да повдигне обвинение срещу всеки един съдия. Аз мога да бъда обвинена за това, че съм убила президента Кенеди и няма друг орган, който да може да повлияе на това, докато не изчакаш някога да влезе, евентуално, в съд или не бъде прекратено това обвинение. В този случай съдията бива отстраняван от длъжност без ВСС да може да преценява дали е обосновано“, обясни тя.", "date": "2019.09.30", "title": "Съдия Вл. Цариградска: Прокуратурата има власт да ме обвини, че съм убила президента Кенеди"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400298-%D1%81%D1%8A%D0%B4%D0%B8%D0%B8%D1%82%D0%B5,-%D0%BF%D1%83%D1%81%D0%BD%D0%B0%D0%BB%D0%B8-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD,-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%BA%D1%83%D0%BA%D0%B8%D1%88-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5", "text": "Този съдебен състав трябваше да си даде отвод, тъй като председателят на състава и докладчикът са доста тясно свързани с Българския хелзинкски комитет, смята той С изявленията си съдиите, пуснали предсрочно Джок Полфрийман, показаха, че ние - хората от улицата им пречим. Това каза в предаването \"Неделята\" по Нова телевизия Христо Монов, баща на убития от Полфрийман студент Андрей Монов.  Този съдебен състав трябваше да си даде отвод, тъй като председателят на състава и докладчикът са доста тясно свързани с Българския хелзинкски комитет, добави Монов.  Веднага след убийството на сина ми този човек поиска да бъде пуснат да оправи прическата си, а след това беше искал в килията да му пуснат порно канали, заяви бащата на убития студент.  Не очаквах да е толкова нагло. Този съдебен състав показа кукиш (неприличен жест - б.р.) на българското правосъдие. С това си решение съдиите нарушиха чувството ни на справедливост, подчерта Монов.  Не раздавам улично правосъдие, просто се боря правосъдието да възтържествува, каза още Андрей Монов.   \r\n  ", "date": "2019.09.30", "title": "Съдиите, пуснали Полфрийман, показаха кукиш на българското правосъдие"}
{"url": "http://www.classa.bg/%D1%81%D0%B2%D1%8F%D1%82/item/400299-%D0%BF%D1%8A%D1%80%D0%B2%D0%B8%D1%8F%D1%82-%D0%BE%D0%BF%D0%B8%D1%82-%D0%B7%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D0%BE%D0%BD%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%B2-%D0%B8%D0%B7%D1%80%D0%B0%D0%B5%D0%BB-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8", "text": "Партията \"Ликуд\" и Блокът \"Синьо и бяло\" се упрекнаха взаимно за неуспеха. Двете партии разполагат с почти еднакъв брой депутати Първият опит за коалиционно споразумение между партиите, спечелили най-много гласове на парламентарните избори в Израел, се провали днес, съобщава БНР.  Партията \"Ликуд\" и Блокът \"Синьо и бяло\" се упрекнаха взаимно за неуспеха. Разногласията им са главно за това кой да бъде премиер в следващото правителство.  Президентът Реувен Ривлин натовари с мандат лидера на \"Ликуд\" и настоящ премиер Бенямин Нетаняху, но от \"Синьо и бяло\" настояват на своя кандидат за премиер - Бени Ганц.  Ганц отхвърля и съюз с партньорите на Нетаняху от крайната десница и религиозните партии.  Двете партии разполагат с почти еднакъв брой депутати, но не достатъчно за самостоятелно мнозинство в 120-местния Кнесет. От \"Ликуд\" обявиха, че ще направят още един, последен опит за формиране на Голяма коалиция идната сряда. От \"Синьо и бяло\" не потвърдиха, че ще се явят на консултациите.   \r\n  ", "date": "2019.09.30", "title": "Първият опит за коалиционно споразумение между партиите в Израел се провали"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400282-%D0%BA%D0%B0%D0%BA-%D0%B4%D0%B0-%D0%BD%D0%BE%D1%81%D0%B8%D0%BC-%D0%B4%D1%80%D0%B5%D1%85%D0%B8-%D0%BE%D1%82-%D1%82%D1%83%D0%B8%D0%B4", "text": "Туидът се смяташе за чисто „мъжка“ материя, докато не се намеси Коко Шанел. Модната къща започна да го налага още в началото на миналия век.    За да се стигне до днес, когато туидът е една от материите, която никога няма да излезе от мода. И това е напълно разбираемо, защото той държи топло и е изключително приятен на допир.  Въпреки огромната му популярност, някои дами смятат, че костюмите от туид са останали в дните на Джаки Кенеди и не се вписват в съвременния живот. И допускат огромна грешка. За тези от вас, които са отписали тази материя, днес ще покажем как да я комбинирате и да изглеждате в крак с модата.   Жилетка     Носете жилетки от туид с модерни дънки свободна кройка. За да не изглеждате прекалено безформено, обуйте обувка на висок ток, метнете през рамо чанта с ясна форма и фигурална шарка, един колан на кръста и сте готови!  Такава жилетка може да се носи и върху почти всякакъв вид рокли, блузи, дори и над палта и тренч.    Костюм     На един такъв костюм от туид, състоящ се от сако и къси панталонки (или мини пола), идеално подхожда поло, прозрачна блузка, риза с права кройка или най-обикновена тениска. На краката си можете да сложите ботуши до глезена, ботуш тип чорап или масивни маратонки.    Риза     Преди няколко сезона дънковите ризи Calvin Klein by Raf Simons с контрастни джобове и \"пагони\" се радваха на огромна популярност. Предлагаме ви да обърнете внимание на подобни варианти от туид, комбинирани с други материи в същата цветова гама. В тази връзка трябва да отбележим, че кожата и плътната коприна се съчетават перфектно с туид. Комбинирайте с блестящи бижута и кожени кубинки!   Палто     Комбинирайте палтото от туид с боти или затворени обувки и кожена или кашмирена барета. Добавете широк колан, малка чантичка с верижка и шалче. Този вариант е подходящ както за всеки ден, така и за излизане вечер.    Кюстюм с панталон      Ако търсите перфектния костюм с панталон, който може да носите и през есента, и през зимата, вземете си комплекти от туид. Можете да спрете избора си на класически модели или да експериментирате с необичайна кройка. Такива костюми се съчетават перфектно с копринени блузи и топове, прозрачно поло и базови трикотажни джъмпери. Не забравяйте да добавите красива брошка към ревера на палтото, за да завършите образа си.   Пола     Полата от туид е идеална за студения сезон. На първо място, топли, и на второ - комбинира се с всички есенно-зимни дрехи и обувки. Например, може да я съчетаете с обемен плетен пуловер, плътни чорапогащи и високи кожени ботуши. А защо не с кашмирено поло или жилетка? Изборът е ваш!", "date": "2019.09.30", "title": "Как да носим дрехи от туид"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400283-%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BD%D0%B8%D1%81%D0%B8%D1%81%D1%82%D0%BA%D0%B0-%D1%85%D0%B2%D1%8A%D1%80%D0%BB%D0%B8-%D0%BE%D0%BA%D0%BE", "text": "Една от най-горещите тенисистки Елина Свитолина определено се намира в такъв етап от сезона, в който се нуждае от добър съветник на корта, който да внесе необходимия баланс и в календара на тенисистката, и в представянето ѝ на корта. Според световната №3 най-добрият човек е Андре Агаси. „Агаси е моят любимец. Той не беше чак толкова висок и не размазваше съперниците си по корта. Движеше се прекрасно“, отговори Свитолина на въпрос за това от кого би искала да получава съвети на корта. „Неговата игра е базирана на тактиката. Той намираше начини да побеждава съперници, които са по-силни от него, които имат и по-мощни удари. Играта му прилича на моята в това отношение, така че и аз се опитвам да намирам начини“.     Самата украинка от доста време има проблеми с контузия, защото си направи натоварена програма, която да ѝ гарантира класиране на финалите на WTA и шанс да защити титлата си. Свитолина отстъпи с 1-6 3-6 пред Алисън Риск в четвъртфиналната фаза в Ухан, а преди това пристигна на турнира в Гуанджоу с контузено коляно, което обаче я предаде в 1/8-финалния мач срещу Мари Божкова. Иначе Андре Агаси продължава да бъде част от щаба на Григор Димитров. След като на US Open българинът бе без тенис треньор, той остана на американска земя, за да работи с Агаси. Преди да замине за Азия, първата ни ракета бе в компанията на американската легенда и Щефи Граф, като българинът работеше върху различни аспекти от играта си.", "date": "2019.09.30", "title": "Гореща тенисистка хвърли око..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400284-%D1%82%D1%8A%D0%BC%D0%BD%D0%BE%D0%BA%D0%BE%D0%B6%D0%B8-%D0%BF%D1%80%D0%B8%D0%BD%D1%86%D0%B5%D1%81%D0%B8", "text": "Е, приятели, започвам поредица от публикации от друго пътуване, този път из Кения и Танзания. И ще отворя тази поредица с най-красивите неща, които открих в тези две африкански държави - момичета от Найроби, пише известен руски блогър.     В столицата на Кения те са много поразителни и дори при цялото желание е просто невъзможно да се разхождате по улиците и да не им обърнете внимание. По степен на екстравагантност, претенциозност на прическите и тоалетите кенийските момичета лесно могат да се състезават за първите места в света.     Красиви ли са или не? Но това не е за мен да решавам, решете според вашите вкусове.       Като цяло, вижте сами.    Кенийските момичета привличат вниманието още от летището. Едната с напълно неразбираем външен вид, другата с зашеметяваща усмивка.       Е, в центъра на града можете да ги снимате, без да спирате изобщо: всяка е по-необичайна от другата.     Съгласете се, те са много различни от нашите момичета, дори и да не обръщате внимание на цвета на кожата.    Е, прическите на кенийските принцеси като цяло са нещо забележимо!    Да видите момиче с обикновена права коса е нереалистично. В крайни случаи ще има изрусяване. Най-вече - африкански плитки в най-различни вариации.  Дори кенийските бизнес жени са с афро плитки на главата.    Такава прическа е истинска рядкост.    След тази снимка името на тази серия се появи в главата ми:  „принцеси с тъмна кожа“. Не знам защо, но видът на това момиче предизвика точно такава асоциация.  Друга история са тоалетите на кенийските момичета. Тук имате забавни рокли и някои очевидно национални мотиви и огромен брой клинове и анцузи.    Момчетата в Африка много повече обичат да позират от момичетата: сами се спират на улицата и ги молят да ги снимаш...", "date": "2019.09.30", "title": "Тъмнокожи принцеси"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400285-%D0%BB%D1%8A%D0%B6%D0%B5%D0%BF%D1%80%D0%BE%D1%81%D1%8F%D0%BA%D0%B8%D0%BD%D1%8F%D1%82%D0%B0-%D0%BC%D0%B8%D0%BB%D0%B8%D0%BE%D0%BD%D0%B5%D1%80", "text": "Сестрата на кмета на село Зидарово даде култово интервю за Флагман.бг от главната улица \"Александровска\", където не спира да обикаля и да проси пари, пише Флагман бг. След като обра урожая за летния сезон в Созопол, Пенка се завърна в Бурас. Агресивна просякиня по морето се оказа милионерка и сестра на кмет Видимо необезокоявана от нищо, тя размахва чевръсто патериците в района на НАП и Общината и види ли прилично облечени хора - веднага вади жалния си глас и влажен поглед и започва да лее молби за помощ и състрадание. \r\n   \r\n    \"Вие сте убийци, искате да ме вкарате в психото, ще викам телевизията да им кажа, че сте убийци\", редеше несвързано Пенка след въпросите на нашите репортери - не я ли е срам, няма ли да спре да проси и има ли болки в краката, защото носи патериците във въздуха и върви подозрително бързо за болен човек. Истината за Пенка Петкова лъсна и в национален ефир съвсем наскоро. Тогава тя реши да съди брат си за побой, но в действителност показа истинското си лице и вече цяла България знае що за стока е. Ако обаче не сте чели или не сте попаднали на предаването с цял живот просещата Пенка - вижте видеото и се убедете: \r\n    ", "date": "2019.09.30", "title": "Лъжепросякинята-милионер"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400286-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Очаква ви натоварен ден, в който ще трябва да се разкъсвате между активни разговори, пътувания и работни дела. Ако решите да отидете някъде с личния си автомобил, проверете изправността му. Добре е да започнете да учите, да подобрявате уменията си и да създавате нови контакти. Семейните трябва да се пазят от конфликти, бъдете по-отстъпчиви. Трябва да се изолирате, от нови запознанства и ненужни срещи. Малко вероятно е всичко това да ви достави удоволствие или донесе крепко приятелство. Опитайте се да укрепите връзките, които вече сте създали. Влюбените трябва да решат, дали да направят следващата стъпка -към официален брак. Вечерта са възможни, много изненади. Не е препоръчително днес да купувате или продавате нещо. Можете да продадете не изгодно, а също и да попаднете в ръцете на измамници. По пътя, бъдете внимателни, видимостта ще е лоша. Здравословното ви състояние ще изисква не само грижи, но и лечение на хронични заболявания. Инвестициите в личен бизнес, ще са благоприятни и ще дадат резултати.   Очаква ви проблематичен ден. Докато елиминирате един проблем, друг ще се появи веднага. Какво е това - лош късмет или нежелание да промените нещо? Ако се държите за миналото, то със сигурност ще се върне. Но вече с огромен товар, от който ще е трудно да се отървете. Успешно ще се развиват пътувания, до други градове. Заемете се, с интелектуална дейност. И не казвайте, че сте уморени, имало е и по-трудни дни в живота ви. Добра новина ще получите от човек, с когото се познавате още от деца. Възможно е пътищата ви, отново да се преплетат. Трябва да се откажете от хазартни игри, както и да се абстрахирате от всичко, което „краде” вашата енергия. Ще се нуждаете от изключителна издръжливост, особено ако трябва да работите до вечерта. Не унивайте, а търсете подкрепа от колеги. Ако за тях сте истински професионалист, тогава и помощта им ще бъде ефективна. Трябва да се пазите от настинки, не стойте на течение. В противен случай, просто ще се разболеете. Очаквайте труден ден, когато всички ще се отвръщат, няма да ви слушат и няма да искат да вникнат в проблемите ви. Но това е съвсем разбираемо. Както се държите с хората, така и те се отнасят към вас. Възможни са стресови ситуации, свързани със семейството и децата. Трябва да бъдете по-строги към себе си и да не се отпускате. Трябва да направите генерално почистване. Но, не на дома, а на хората около себе си. Ако сред вашите \"другари\" има неискрени и лицемерни личности, тогава е по-добре да се сбогувате с тях. Вредните навици, трябва да изоставите веднъж завинаги. Разбира се, няма да може да го направите изведнъж, но най-важното е да започнете борбата. Вярвайте, че ще излезете победител.   Днес е възможен, някакъв критичен момент в работата. Това може да бъде съкращение, намаляване на заплатата или отмяна на премия. Накратко, не очаквайте нищо благоприятно от този ден. Каквото и да става, ще бъде неочаквано. В любовните дела, имате всичко, за което сте мечтали. Време е да помислите за семейство, деца и собствено жилище. Трябва да свалите розовите очила и да погледнете на света по-реалистично. Спрете да строите илюзии, хванете се за работа. В любовта, сте не само творци, но също така и добри играчи. Ако станете по-инициативни, то няма да има човек, който да ви остави. Едно пътуване извън града, ще ви зареди със сила и изпълни с нови впечатления. Днес ще имате, много амбициозни планове за деня, но трябва да сте много уверени, за да реализирате поне половината от тях. Енергията ви значително ще е намалена, така че не прекалявайте. Благоприятно ще се развиват отношенията с шефове, към които ще имате лични искания. Искате да вземете отпуск? Пишете заявление.   Ще трябва сами да се заемете с голям проект. Но парите, които ще получите, ще бъдат много. Естествено, такъв стимул ще ви изпълни с невероятна упоритост и желание да покажете талантите си на максимум. С парите бъдете икономични, отделяйте за “черни дни”. При общуването с роднини, не преигравайте с думите.", "date": "2019.09.30", "title": "Дневен хороскоп 30 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400287-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B3%D1%80%D0%B8%D0%B3%D0%BE%D1%80%D0%B8%D0%B9,-%D0%BF%D1%80%D0%BE%D1%81%D0%B2%D0%B5%D1%82%D0%B8%D1%82%D0%B5%D0%BB-%D0%BD%D0%B0-%D0%B0%D1%80%D0%BC%D0%B5%D0%BD%D0%B8%D1%8F", "text": "Житие на св. свещеномъченик Григорий, просветител на Армения Великият просветител на Армения, св. Григорий, живял в третия и първата четвърт на четвъртия век. Той произхождал от знатни и благородни родители езичници, сродници с царския дом на персийския владетел Артабан и на брат му арменския цар Курсар. Започнала война между арменци и перси. Григорий, тогава още дете, избягал с родителите си от Армения в Кесария Кападокийска. Там се запознал с християнската вяра. Приел свето Кръщение. Като възмъжал, встъпил в брак. Имал двама синове, Ортан и Аростан. Посветил ги в служба на Църквата. Подир смъртта на жена си Григорий се върнал в Армения и постъпил на служба при цар Тиридат. Заради вярната му служба царят го обичал много, но като узнал, че Григорий е християнин, Тиридат люто се разгневил. Започнал да го принуждава да се отрече от християнството и да се поклони на идолите. Григорий не отстъпил от вярата си. Затова бил подложен на тежки мъчения. След това го хвърлили в дълбока яма, за да го уморят. Но всемогъщият Бог го запазил невредим в тази яма. Той внушил на една благочестива вдовица да спуска всеки ден храна на мъченика. Така Григорий прекарал в тая яма 14 години. През тия години изягали от Рим и се заселили в Армения, близо до планината Арарат, в девически манастир 37 монахини, преследвани от Диоклетиан. Между тях била преподобна Рипсимия, която се отличавала с необикновена красота.     Тиридат продължавал да преследва християните в своето царство. Нападнал и тоя девически манастир. Всички сестри били подложени на страшни изтезания и загинали мъченически. Заради тая жестокост Бог наказал Тиридат. Той се побъркал и заприличал на звяр. Насън сестрата на царя получила указание, че Тиридат няма да се излекува, ако Григорий не бъде изваден от ямата. Мъченикът бил незабавно изваден и пуснат на свобода. Най-напред Григорий запитал за телата на убитите девойки, които лежали непогребани вече 9 дни. Като събрал разхвърляните им останки, той ги погребал недалеч от столичния град. Тук довел болния цар, помолил се горещо за него и тъй го излекувал. По тоя начин станал отново близък на царя. Добил право да учи народа на християнската вяра и да зове всички към покаяние. Издигнал църква на мястото, където били погребани монахините. В 305 г. царят изпратил Григорий в Кесария Кападокийска да бъде ръкоположен за епископ. Като се върнал, придружен от много свещеници, той покръстил целия царски дом и цялата страна. Св. Григорий завършил своя многострадален живот в 325 година. Част от неговите мощи се пази и досега в Ечмиадзинския манастир, издигнат, където били погребани Рипмисия и другите девойки мъченици. След смъртта на св. Григорий Просветител в епископски сан бил въздигнат неговия син Аростан, който продължил делото на баща си. Той бил един от 318-те отци на Първия вселенски събор, станал в Никея в 325 г.", "date": "2019.09.30", "title": "Св. свещеномъченик Григорий, просветител на Армения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400288-30-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1399 г. - Хенри IV е обявен за крал на Англия.     1452 г. - В Майнц излиза първата печатана книга - Библията на Гутенберг.   1520 г. - Султан Сюлейман I известен още като Сюлейман Великолепни или Сюлейман Законодател наследява Селим I на трона.     1791 г. - Във Виена се състои премиерата на Вълшебната флейта - последната опера, композирана от Моцарт.   1858 г. - Софийското земетресение нанася значителни щети в София.   1879 г. - Провеждат се първите парламентарни избори в България.     1884 г. - Подписана е митническа спогодба между Княжество България и Източна Румелия.   1888 г. - Джак Изкормвача убива третата и четвъртата си жертви.   1895 г. - Мадагаскар става протекторат на Франция.     1898 г. - Приет е устав, с който град Ню Йорк става разширен метрополис, състоящ се от пет административни единици.   1923 г. - Потушено е Септемврийското въстание.   1929 г. - Британската секция на BBC за първи път излъчва телевизионно предаване.     1929 г. - Близо до Франкфурт на Майн в Германия е осъществен първият полет на самолет с реактивен двигател \"Опел-Хатри Рак-1\".   1935 г. - Официално е открит ВЕЦ Хувър Дам, разположен на границата между американските щати Аризона и Невада.     1944 г. - 62 правителство на България единодушно приема Наредба-закон за съдене от народен съд виновниците за въвличане на България в световната война срещу съюзените народи и за злодеянията, свързани с нея; на 3 октомври регентите я одобряват и на 6 октомври 1944 тя е обнародвана.   1944 г. - Създадена е Агенция Франс Прес.     1960 г. - Народна република България признава независимостта на Нигерия.   1965 г. - Гражданските протести в Индонезия прерастват в неуспешен опит за държавен преврат от Индонезийската комунистическа партия; повече от милион хора загиват.   1966 г. - Британската колония Бечуаналенд получава независимост под името Република Ботсвана.     1967 г. - За първи път в космоса е извършено автоматично скачване на космически апарати - съветските Космос-186 и Космос-188.   1967 г. - Започва излъчването на BBC Radio 1 в Обединеното кралство; другите национални радиостанции също получават номер в името си.     1975 г. - Американският хеликоптер AH-64 Apache, който днес е основен боен хеликоптер в много страни, прави първият си полет.   1980 г. - Xerox, Intel и Digital Equipment Corporation публикуват първите спецификации на Етернет.   1982 г. - В Израел е въведена новата национална валута - шекел.   1989 г. - Прекратена е конфедерацията Сенегамбия между Сенегал и Гамбия, създадена през 1982 г.     1993 г. - Земетресение с магнитуд 6,3 по скалата на Рихтер разтърсва Латур и Османабад в Югозападна Индия - загиват близо 22 000 души, а 36 села са разрушени.   1997 г. - Католическата църква във Франция публично се извинява пред евреите за това, че не е протестирала срещу нацистките престъпления по време на Втората световна война.     1998 г. - В София започва Православен събор с участие на главите на седем патриарси, с който се прекратява разкола в Българската православна църква.   2000 г. - В периода 30 септември - 1 октомври в София се провежда четвъртото заседание на Международния обществен съд за престъпленията на НАТО в Югославия.     2004 г. - За първи път са направени снимки на жив гигантски калмар в неговата естествена среда на 600 мили край Токио.   2009 г. - В датски вестник са публикувани скандални карикатури на пророка Мохамед.    ", "date": "2019.09.30", "title": "30 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400289-%D1%84%D0%B8%D0%BB%D1%87%D0%B5%D0%B2-%D0%B0%D0%BA%D0%BE-%D0%BD%D0%B5-%D0%B1%D0%B5%D1%88%D0%B5-%D0%B1%D0%BE%D1%80%D0%B8%D1%81%D0%BE%D0%B2,-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%89%D0%B5%D1%88%D0%B5-%D0%B4%D0%B0-%D0%BC%D0%B5%D1%81%D1%82%D0%B8-%D0%B3%D0%B8%D1%80%D0%B8%D1%87%D0%BA%D0%B8%D1%82%D0%B5-%D0%B2-%D0%BD%D1%8F%D0%BA%D0%BE%D0%B9-%D1%84%D0%B8%D0%B7%D0%BA%D1%83%D0%BB%D1%82%D1%83%D1%80%D0%B5%D0%BD-%D1%81%D0%B0%D0%BB%D0%BE%D0%BD", "text": "Ако не беше Борисов, Цветанов щеше да мести гиричките в някой физкултурен салон. Това заяви бившият главен прокурор Никола Филчев в предаването “Денят започва с Георги Любенов” по БНТ. И продължи: “Иначе Цветанов се разви и израсна, създал е център за евроатлантически анализи, а някои смятат, че е по-добре да направи физкултурен център.” Докато беше вътрешен министър той сочеше сутрин по телевизията кой е престъпникът, съсипа много съдби, бе категоричен Филчев в оценката си за бившия втори човек в ГЕРБ. Никола Филчев коментира и темата за 30-годишния преход. Според него икономическият либерализъм на Костов – че пазарът всичко ще подреди, се е провалил.     Държавата се грижи за гражданите си и осигурява справедливост. Не можем да очакваме, че олигарсите ще си продадат замъците на френската Ривиера и ще си купят карта от профсъюзния дом, посочи още Филчев. Той защити кандидатурата на Иван Гешев за поста главен прокурор. Бившият обвинител №1 коментира и казуса “Полфрийман”. Според него решението за освобождаването на Джок Полфрийман е взето от незаконен съдебен състав и предубедени съдии. “Хората негодуват по две причини. Това решение е поставено от незаконен състав, който е предубеден, заинтересован от изхода на делото. И второ – защото по своето съдържание решението противоречи на закона”, бяха точните думи на Филчев. Бившият главен прокурор посочи, че съдия Калин Калпакчиев е бил “Човек на годината” на Българския хелзинкски комитет (БХК). “Убиецът Джок Полфрийман също бе номиниран за човек на годината на БХК”, допълни събеседникът на медията. Филчев бе категоричен, че връзката с БХК е била повод Калпакчиев да вземе решението за условното предсрочно освобождаване на австралиеца Джок Полфрийман. То породи рязка обществена реакция. Филчев припомни, че съдия Калин Калпакчиев е бил отличен като “Човек на годината” от Български хелзински комитет, а Джок Полфрийман е бил номиниран в категорията. Бившият главен прокурор смята, че изводът, че Джок Полфрийман се е поправил, е “необоснован”. “Знам какво е съдия. Знам какво уважение дължим на съдията. Знам разликата между прокурора и съдията. Прокурорът иска, съдията дава. Но в същото време знам, че съдията трябва да спазва закона”, каза Филчев. Той обвърза недоволството срещу кандидатурата на Иван Гешев за главен прокурор с “клеветническата кампания” спрямо самия Филчев. Никола Филчев даде положителна оценка за мандата на Сотир Цацаров.”Смятам, че той работи успешно през този мандат. Отличен юрист. С познаване на законодателството. Отстояваше интересите на закона. Ще остави едно име на отговорен човек в историята на прокуратурата, посочи Филчев, който заемаше поста главен прокурор от 1996 до 2006 г.”    ", "date": "2019.09.30", "title": "Филчев: Ако не беше Борисов, Цветанов щеше да мести гиричките в някой физкултурен салон"}
