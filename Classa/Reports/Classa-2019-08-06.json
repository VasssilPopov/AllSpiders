{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398617-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%80%D0%B8-%D0%B8-%D0%BA%D0%B8%D0%BF%D0%B8,-%D0%B0-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D1%81-%D1%86%D0%B8%D1%82%D0%B8%D1%80%D0%B0%D0%BD%D0%B5-%D0%BD%D0%B0-%D1%81%D1%8A%D0%B1%D0%BE%D0%BB%D0%B5%D0%B7%D0%BD%D0%BE%D0%B2%D0%B0%D1%82%D0%B5%D0%BB%D0%BD%D0%B8%D1%82%D0%B5-%D1%82%D0%B5%D0%BB%D0%B5%D0%B3%D1%80%D0%B0%D0%BC%D0%B8-%D0%B4%D0%BE-%D1%81%D0%B0%D1%89", "text": "НАЙ-ВАЖНАТА НОВИНА В СВИНСКИТЕ МЕДИИ   Централните новини на БТВ започват с вълнуващи репортажи от стрелбите в САЩ. Безкрайно интересно за българите! Направо нямах търпение да чуя! Българите, естествено, искат да чуят в началото на новините какво точно се е случило в страната на Големият Бял Господар! Не се интересуват нито от избиването на прасетата, нито от протестите, нито от пожара в Сибир…. Важно е при господарите какво се случва. Позата „партер“ не ви ли убива, неуважаеми журналиститутки? Всеки ден по света се избиват хора – в повечето случаи точно от Големият Бял Господар! За тях няма новини. Няма новини за избитите в Афганистан, Сирия, за избитите християни в Африка. Не е уместно, някак си…. Знаете ли, не ме интересува онази сбирщайн нация как се стреля помежду си. Изобщо не ме интересува. Интересува ме какво става с България! И започвайте новините с България! България ври и кипи, а вие цитирате съболезнователните телеграми до САЩ. Вече шеста минута продължават с тази новина. Горките латино и мюсюлмани в САЩ. Престъпление от омраза. А да попитам чий го търсят там? Медиите ни промиват съзнанието. Кое е важно и кое – не! А и какво да се очаква, когато са собственост на най-големите прасета в държавата! Ама за тях евтаназия не се очаква!      ", "date": "2019.08.06", "title": "България ври и кипи, а новините започват с цитиране на съболезнователните телеграми до САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398618-%D1%81-%D0%BA%D0%BE%D0%B3%D0%BE-%D0%BD%D0%B5-%D1%81%D0%B5-%D1%85%D0%BE%D0%B4%D0%B8-%D0%BD%D0%B0-%D0%B8%D0%B7%D0%B1%D0%BE%D1%80%D0%B8", "text": "Подготовката за новите избори трябва да започне веднага след като предходните са приключили. Този дълъг и трудоемък процес включва най-различни мероприятия и е редно с него да се занимава команда от верни съмишленици. Поради особеностите на народопсихологията, у нас към тези неща се подхожда по-иначе. Българското народовластие почти винаги е било илюзорно. Ако се материализира, то вероятно ще се появи във вид на хилава фигура, стъпила на разнебитено столче, с метната на шията й примка. Дървото под краката поскърцва, а – ха да се катурне, пръстите едва го удържат… Тези, които управляват чрез партиите, не се нуждаят от нашите гласове, защото дори да ни няма, ще впишат в отчетите нужните проценти. Мъчителният въпрос, притискащ гърлото, е защо никой от тях не рита столчето – от съжаление ли, или первезен интерес към мъченията... Или пък просто са ни забравили? През годините на прехода БСП обикновено се е отнасяла с безразличие към потребностите на обществото. Нормално е да бъде така - целта на паравана е не да решава проблеми, а да прикрива лицата на интригантите и крадльовците зад него. Наесен ще ни назначават кметове и за подготовката за това представление социалистите се залавят с явно нежелание. Живи да ги оплаче човек мърдичките – как не им се щѐ да мръднат! БСТВ преповтаря до безкрай стари предавания, защото работилите няколко месеца водещи, се преумориха и още през юли излязоха в отпуск. Рупорът на истината онемя точно когато е нужно да се пропагандира и убеждава. Обещаващото начало се разсипа в дребнотемие, спорни изявления и съсредоточаване на вниманието върху въпроси, засягащи ограничени групи, а не на решения, които биха обединили обществото. Чу се, че били определени кандидатите за районни кметове в столицата. Никоя от тия екзотични птички не благоволи да посети нашия жилищен комплекс – да ни види, а ние да я оценим колко струва. Впоследствие един от непознатите избраници говори на Бузлуджа. На мен момчето ми се стори типична номенклатура – лика – прилика със свидните рожби, заминали в Брюксел. Прочете дълга и скучна реч и побърза да се скатае зад сцената. Между другото, не е ли редно евродепутатите да се отчитат ежеседмично за своята отговорна дейност, посветена на родината? Как са те там? Удобно ли се настаниха? Тъгуват ли за нас? Хранят ли се редовно? Активистите са избягали от местния клуб на БСП. Сградата е безлюдна, на тъмните прозорци няма съобщения за мероприятия, организирани за съкварталците. Който се интересува от неясните леви идеи, може да тропа на залостената врата, докато му просветне пред очите. И понеже стана дума за местните кадри и принципността им, се сетих за една кметица - докопа се завалийката до властта с помощта на социалистите, а после смени три или четири партии, за да опази своя пост. Махна се едва когато населението на града намаля наполовина. Партията стана манастир. Поколения апаратчици и кредитните милионери са се залостили там и живуркат с идеята, че са благодетелите и пазителите на истината. Дали поради слабоумие, или от наглост тези некадърници забравят, че истината я няма, защото собственоръчно й видяха сметката заедно с държавата. Да, сега поне от кумова срама можеха да мълчат и да си гледат заграбените свинеферми и хотели, но не – все ги сърби, искат да управляват, докато не сринат докрай завещаното от дедите! Естествено, богаташкият клуб разполага с клакьори - край онова, което мирише, щом го разровиш, винаги жужат рояци мухи. Чиновници на синекурни длъжности и интелектуалци - ренегати хортуват благостно за единение, но с ожесточение изливат помия върху съпартийците, желаещи да променят и спасят БСП. Напоследък левите радетели на неолиберализма заприказваха за солидарност, хуманност и справедливост. Думичките понамирисват на нафталин и няма начин да не са ги свили от някой лозунг отпреди Реставрацията в 1989 год. Ала ретро стилистиката не означава, че червените чорбаджии са решили внезапно да подобрят условията на труд в своите фирми и да върнат заграбеното. С красивите и важни слова те отново призовават да хрантутим ордите мигранти и да се обичаме със сексуалните извратеняци. Каквото са им написали началниците от Брюксел, такова и дрънкат родните бунаци. За тях други проблеми не съществуват, няма ни чест, ни народ, ни държава. Ето с такива хора не се ходи на избори. Вероятно през есента БСП ще загуби отново. И дано да стане така, защото ми се струва, че тя не е готова да управлява. Най-малкото не е доказала, че е дееспособна. Единението, за което апелира старата гвардия, би било пагубно за нея. Сега е нужна идея, която да даде тласък за промяна... Как да живеем в силна християнска и социална република? Трябват верни съмишленици - образовани и работливи родолюбци. Не е важно как ще се постигне това: дали с вътрешнопартийна лустрация (всички, имали досег с номенклатурата, мафията и приватизацията, да бъдат отстранени), или с основаването нова формация... Зорът си е на набедените за социалисти. Те донесоха много беди на нашата страна и нека сами си сърбат попарата! А що се отнася до изпосталелия тип с примката на шията от началото на текста – от нас зависи какво ще стане нататък. Ония ли ще ритнат столчето под краката ни, или ние най-после ще ги фраснем по наглите муцуни... Бог да ни е на помощ!  ", "date": "2019.08.06", "title": "С кого не се ходи на избори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398619-%D0%B2%D1%81%D0%B8%D1%87%D0%BA%D0%B8-%D1%87%D1%83%D0%BC%D0%B8", "text": "Чумата не е една, това е ясно.  Сега свинската е на мода, върши и добра работа - прикрива другите. Има и по-опустошителни между тях.   Най-гадната от чумите поразява Паметта.   Къде са сега телевизиите, да си повторят репортажите за оградата, която властите набързо сковаха срещу очакваното свинско нашествие от Румъния?   Сякаш „Кръжокът Сръчните Леваци“ я направи. Свинете направо са умрели от смях.  Чумави свине ни се надсмиват – но ние от нищо не се страхуваме, всичко все дялкаме през пръсти - Ела Чумо, та ни чумосай. Или - дочумосай. Гледайте свинската ограда - и мислете за другата.  Тя изяде 150 пъти повече пари и също няма да може да спре другите Орди, ако на Турския Султан му скимне да ги пусне насам. Опитни хора казваха, че свинската ограда е направо безсмислена - такава, каквато я правят.  Хора с Чумави Мозъци изобщо не им обърнаха внимание.  А броят им във всевъзможните институции застрашително расте.  Наричат ги „калинки“, колкото да ги оневинят, да им придадат някаква приемлива невинност, която те изобщо не притежават.  Те са си едни нерези на некомпетентността. Тяхната популация стремително нараства - дори всичко друго да е в криза, тяхната реколта все ще бъде рекордна.  Чумавите обитават и се чувстват прекрасно в една карантинна зона, предназначена само за такива като тях. Оградата й, за разлика от другите, е непреодолима.  Ако не си Чумав, нямаш място в Зоната. Така, през годините на Прехода, бяха елиминирани най-ценните ни умове, хората с надежден опит, също и най-работливите, те пък направо се изнесоха - където им видят очите, но по-далеч от Зоната. Тъй - Свинската Чума е ясна. Обаче другите - какви ще ги дъвчим, например, след новите изборни правила, как ще преглътнем тази пък чума? Спомнете си, каква врява вдигнаха някои срещу партийните субсидии - това беше може би най-недалновидната, дори коварна акция в годините на Прехода.  Това е и най-голямата услуга, правена някога на ББ.  Живков и Симеон едновременно да му бяха кадили тамян, пак нямаше да постигнат този ефект. И отстрани изглежда, сякаш всичко се е случило без неговото участие. Какво друго, освен съжаление събуждат у вас някои бивши партийни величия - днес аутсайдери, които само ломотят по телевизиите.  Ето така ще изглеждат всички партии само след година-две, лишени от държавната субсидия - те и сега са на командно дишане.  Малко по-късно и „червените“ ще се докарат до това дередже. ББ ще си остане сам, и за да не му е скучно, ще си произвежда по една-две партийки за лично и временно ползване, нещо от рода на македонските войводи - които и сега нито са македонски, нито са войводи. Някои екзалтанти, сякаш цял живот бяха нагъвали чумаво свинско, с един замах хвърлиха партиите в пастта на Забравата.  Слави Тр. доста мелодраматично/протяжно се разделя с шоуто си - но с акцията си преди време за субсидиите се раздели и с политиката, още преди да е пристъпил в нея. Властта охотно възприе/хапна тази чумава идея - и остави Политиката в ръцете на Сметалата/Чорбаджиите.  Те пък трудно ще допуснат пръкването на нов „месия“, освен ако не е някакъв завършен кекльо/техен. Месия с наложен платеж. С една дума, вече Буров, а не слугата, ще държи балтона на госта, когато го изпращат. Това било специален знак на Буров към слугата, въпросният гост повече да не припарва в дома му.  Играта с партийните субсидии е такъв знак - гостите да се ометат, слугите - също, край на представлението, прекарани сте.  Хората повече няма и да чуят за вас, какво остава да ви гласуват доверие - пък и отдавна не казвате на простолюдието нищо смислено.  Няма да имате пари да се обръснете, какво остава да ви имат за нещо сериозно. И когато това се случи, ще видим, кой ще си признае, че е автор на Погрома, на Чумата по Изборите. Всеки геноцид неизбежно прави по-симпатични жертвите си, свинският не е изключение. Чухме по телевизията потресаващи изповеди за привързаност и обич към тия животни.  Сега пък се оказа, че българинът обича прасето си, повече отколкото самия себе си.  Как тогава да се стресне от клането над партийните субсидии - а и сред драматичното квичене на любимците си изобщо няма да има време да се замисли. Поканиха Чумата да тръшне прасето - а той да мисли.  Всички да вървят на чумавата си майна - това би измислил, ако имаше време да мисли. Покрай голямото свинско клане изплува един мътен израз – „Задният двор“ - това е мястото, където нашите клетници отглеждат своите питомци. Властниците бързо усвоиха този лаф, без да си дават сметка, че колкото пъти споменават „задния двор“, толкова пъти подсещат публиката, че и предният ни двор не е кой знае колко приветен.  Никой не знае, кога ще напуснем задния двор на Европа и дали това изобщо ще се случи. В „задният двор“ често виждаме мизерия неописуема - обаче хората някак трябва да оцеляват, заклещени в мъката си.  Как да обясниш на Чумавите Мозъци, какво, всъщност, се случва, когато един мъж предлага да вземат неговия живот, а не този на прасето му. А Чумавите още по-малко разбират, какво предстои да се случи.  „И аз съм болен - крещеше мъжът - и мен ли ще ме убиете“?  Какво можеш да отговориш на този човек и възможно ли е това изобщо? А той вече е убит, заедно с още стотици хиляди.  И това ли ще се опитате да скриете?  Сега, когато рухват всякакви предпазни огради, включително и тази на НАП, тайните на „задния двор“ най-малко могат да бъдат опазени. Но ще се опитат, понеже, както казваше един автор - „Душите им са изтънели като струйка дим“.", "date": "2019.08.06", "title": "Всички чуми"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398620-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0%D0%BB%D0%BE%D0%B6%D0%B8-%D0%B2%D0%B5%D1%82%D0%BE-%D0%B2%D1%8A%D1%80%D1%85%D1%83-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5", "text": "Президентът върна за ново обсъждане Закона за изменение и допълнение на Закона за военното разузнаване, съобщава БНТ. Държавният глава не е съгласен с промените, с които се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Това не съответства на мястото, което заема службата като неразделна част от въоръжените сили на Република България, съобщиха от прессекретариата на държавния глава. Ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ù задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи. Създава се риск от нарушаване на принципите на централизираното управление и контрол на разузнавателната дейност и на политическия неутралитет. Приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността.", "date": "2019.08.06", "title": "Президентът наложи вето върху промени в Закона за военното разузнаване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398621-%D1%81%D0%B2%D0%B8%D0%BD%D1%81%D0%BA%D0%BE%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D1%81%D0%BA%D1%8A%D0%BF%D0%BD%D0%B5-%D1%81-50-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-2019-%D0%B0", "text": "\"Африканската чума по свинете не е опасна за хората. Това заболяване е чисто икономическо. От началото на годината има над 30% увеличение на цените на свинското месо. Тук говоря за световните пазари. До края на годината очаквам да има ръст с още 10-15%. В момента е отпускарски сезон и не мога да кажа точно с колко има спад в търсеното на свинско месо и колбаси. Може би спадът е около 5%\". Това заяви пред бТВ Кирил Вътев - член на Асициацията на месопреработвателите. До Нова година цената на свинското у нас ще бъде с около 50% по-висока, отколкото е била в началото на 2019 г. Средната му цена ще е 7,50 лева - това заяви по bTV експертът на Асоциацията на месопреработвателите в България Кирил Вътев. \"Цената вече се е повишила с около 40% от началото на годината досега и то не само у нас, а в цяла Европа, но ситуацията с африканската чума ще допринесе за още едно поскъпване\", каза той. Според него има и лек отлив от консумацията на свинско у нас напоследък, в рамките на около 5%. До дефицит от свинско според него обаче едва ли ще се стигне , по-скоро проблемът е, че целият отрасъл ще пострада и загубите ще са милиардни. \"Всички повдигахме въпроса за чумата още от миналата година. Всички знаят, че в България има съмнение относно тази информация и никой не вярваше. Според мен в училищата трябва се въведе изучаването на дисциплината българска народопсихология. Дефицит на свинско месо вече има. Всичко тръгна от кризата в Китай. Тя е и причината за нарастването на цените. Загубите на другите държави, през които мина заразата, бяха многомилиардни. Отрасълът у нас е застрашен от изчезване\", убеден е той. Мухи и комари също могат да пренасят заразата от африканска чума по свинете, каза междувременно микробиологът проф. Христо Найденски. Правени са такива опити със заразени мухи и е научно доказано, че този път на разпространение на болестта е наравно с разпространението чрез дивите свине, хранителни отпадъци и т.н. Африканската чума по свинете е много сериозно заболяване с висока смъртност. Дори животното да остане живо, то продължава да носи вируса и според проф. Найденски поне още 5-6 години в България ще имаме проблеми с чумата, независимо дали ще успеем да потушим сегашния пик на болестта. От началото на заразата досега у нас са евтанизирани над 60 000 свине. До месец бройката им ще надхвърли 100 000. Вноското свинско месо, което се използва предимно за колбаси, вече е поскъпнало с 35%.  Освен това Китай, който е най-големия производител и консуматор на свинско, също е заразен с африканска чума. Там пораженията са върху над 50% от прасетата.", "date": "2019.08.06", "title": "Свинското може да поскъпне с 50% до края на 2019-а"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398622-%E2%80%9E%D0%B5%D0%B2%D1%80%D0%BE%D0%B1%D0%B0%D1%80%D0%BE%D0%BC%D0%B5%D1%82%D1%8A%D1%80%E2%80%9C-%D1%81%D0%B0%D0%BC%D0%BE-20-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D0%B5%D0%B2%D1%80%D0%BE%D1%82%D0%BE", "text": "Проучване на ЕС разкри нови данни за доверието на европейците в Евросъюза, кои са най-оптимистично и песимистично настроените към бъдещето на Европейския съюз страни, подкрепата им за еврото, отношението им към имиграцията, безработицата, изменението на климата. Данните сочат, че 55% от българите вярват в ЕС, но само 20% подкрепят еврото.     Това последно стандартно проучване на “Евробарометър“ беше проведено след европейските избори, между 7 юни и 1 юли 2019 г. във всички 28 страни от ЕС и пет страни кандидатки, съобщав БГНЕС. Средното ниво на скептицизъм сред европейските граждани е 34%, сочат резултатите на „Евробарометър“. Изследването показва, че във всички държави-членки на ЕС, освен една от тях, мнозинството от анкетираните „са оптимисти за бъдещето на ЕС“, а единственото изключение е Гърция (51% песимисти срещу 45% оптимисти). Високи проценти на „европесимизъм“ се забелязват и във Великобритания (46%, докато оптимистите са все още повече – 47%), Франция (45% срещу 50%), Чехия (43% срещу 54%), Италия (38% срещу 56%). Най-високи проценти на оптимисти се наблюдават в Ирландия (85%), Дания (79%), Литва (76%) и Полша (74%). В сравнение с есента на 2018 г. оптимизмът за бъдещето на ЕС е нарастнал в 24 държави-членки на ЕС, особено в Кипър (65%, +12%), Унгария (68%, +11%), Дания (79%, +9% ), Австрия (66%, +8%) и дори „песимистична“ Гърция (45%, +8%). Оптимизмът обаче е станал по-малък в четири страни: Великобритания (47%, -2%), Швеция (64%, -2%), Чехия (54%, -1%) и Ирландия (85%, -1%). В 27 държави-членки (в сравнение с 23 държави през есента на 2018 г.) по-голямата част от анкетираните са „доволни от начина, по който демокрацията функционира в ЕС“, като най-високите проценти са в Ирландия (77%), Дания (75%), Португалия (72% ) и Полша (70%). В другия край на скалата са Франция (45%) и Обединеното кралство (46%). Гърция е единствената държава, в която по-голямата част от анкетираните не са „доволни“ (60% срещу 36%). Доверието в ЕС се е увеличило в 20 държави-членки, като най-високите са резултатите в Литва (72%), Дания (68%) и Естония (60%). Освен това над половината от анкетираните „са склонни да се доверяват“ на ЕС в Малта (56%). В България и Унгария резултатите са еднакви (55%). Повечето европейци са съгласни, че „гласът им се отчита в ЕС“. Средната стойност за ЕС достига 56% (+7 процентни пункта от есента на 2018 г.), като най-високите резултати се наблюдават в Швеция (86%), Дания (81%) и Холандия (76%). В ЕС като цяло подкрепата за еврото е стабилна на 62%. Мнозинството от анкетираните в 17 държави-членки заявяват, че националната икономическа ситуация е добра. Люксембург (94%), Дания (91%) и Холандия (90%) са страните с най-високи резултати. Най-ниският процент положителни мнения се наблюдава в Гърция (7%), Хърватия и България (и двете 20%). Голяма част от гражданите на ЕС подкрепят „свободното движение на граждани на ЕС, които могат да живеят, работят, учат и правят бизнес навсякъде в ЕС“ (81%), като във всяка държава-членка на ЕС повече от две трети от анкетираните споделят това мнение, от Литва (94%) до Италия и Обединеното кралство (и двете 68%). Имиграцията остава основната грижа на равнището на ЕС с 34%, въпреки силния спад (-6 процентни пункта от есента на 2018 г.). Изменението на климата, което беше класирано на пето място през есента на 2018 г., сега е второто най-важно притеснение след силно увеличение. Три притеснения получават еднакви оценки: икономическата ситуация, състоянието на публичните финанси на държавите-членки и тероризма (18%). Безработицата, която сега е на седма позиция на равнището на ЕС (12%), остава основната грижа на национално ниво (21%, -2 процентни пункта), заедно с повишаването на цените / инфлацията / разходите за живот (21%, непроменени) и здравето и социално осигуряване (21%, +1). Като цяло ЕК отбелязва, че новото проучване за нагласите на гражданите от европейските страни показва “най-добрите резултати от юни 2014 г.”", "date": "2019.08.06", "title": "„Евробарометър“: Само 20% от българите подкрепят еврото"}
{"url": "http://www.classa.bg/%D1%81%D0%B2%D1%8F%D1%82/item/398623-%D1%81%D1%8A%D0%B4%D0%B1%D0%B0-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B0-%D1%81%D1%8A%D1%80%D0%B1%D0%B8%D1%82%D0%B5-%D0%B2-%D1%81%D0%B0%D1%80%D0%B0%D0%B5%D0%B2%D0%BE-%D0%BE%D1%89%D0%B5-%D1%82%D1%8A%D1%80%D1%81%D1%8F%D1%82-%D0%BA%D0%B0%D0%BA%D0%B2%D0%BE-%D1%81%D0%B5-%D0%B5-%D1%81%D0%BB%D1%83%D1%87%D0%B8%D0%BB%D0%BE-%D1%81-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%B8%D0%BC-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0%D1%82%D0%B0", "text": "\"Все още търся останките на баща ми, 27 години след като беше убит. Последният път, в който разговарях с него, беше по телефона на 24 юни 1992 г. Два дни по-късно се обадих отново. Тогава обаче никой не вдигна.\" Милан Мандич е сърбин от Сараево преди войната. Днес той не живее в дома си отпреди войната, а в бежанско селище в Източно Сараево, контролирана от босненските сърби част от столицата на Босна и Херцеговина, само на няколко километра от стария му дом в центъра на града.  Войната идва в Сараево в началото на април 1992 г., след като войските на босненските сърби, подпомогнати от бившата югославска народна армия, започват да заобикалят града, след като референдумът от 29 февруари 1992 г. провъзгласява обявяването на независимостта на страната от Социалистическата федеративна република Югославия. Във войната загиват близо 100 000 души, 11 000 от които в обсадено Сараево. Мандич е сърбин, роден и отраснал в Сараево. Преди войната той работи като комуникационен техник в главната пощенска станция в града. Началото на военните действия не го плаши дотолкова, че да избяга от града, докато в края на април 1992 г. не го раняват. Тогава с хеликоптер бива транспортиран до болница в Пале, крепост на босненски сърби от военно време. \"Бях сам там. Жена ми и две деца, както и родителите ми, все още бяха в Сараево. Мислех, че стрелбата ще спре скоро, но много скоро разбрах, че няма, затова реших да изведа жена си и децата извън града\", разказа той  . Родителите му обаче са убедени, че тъй като са вече възрастни, никой няма да им посегне. Оказва се, че бъркат.  Майката на Милан е задържана и отведена в близкия квартал Добриня, контролиран от босненските мюсюлмански войски. Няколко седмици я държат в мазето на бившата банка там при нечовешки условия - 35 души в една стая, по пода на която са наредени дървени палета и е изсипана вода, така че никой да не може нито да седне, нито да легне. Впоследствие възрастната жена е прехвърлена в бившата военна казарма в Сараево, известна като Виктор Бубандж, която през цялата война е служила като съд и затвор под контрол на босненската армия. Накрая я предават на войските на босненските сърби като част от размяната на затворници. Бащата на Мандич, който е инвалид, остава сам в дома им. След 24 юни 1992 г. той така и не вдига телефона у дома. \"Казаха ми, че снайперист от мюсюлманската армия е убил баща ми. Оставили тялото му в продължение на няколко дни, след което няколко сърби, принудени да копаят окопи, покриват тялото му с почвата от окопите\", каза Мандич. През 1996 г. тялото е погребано на друго, отново неизвестно място. Случаят на Милан Мандич е един от хилядите в града, който в продължение на 43 месеца е под обсада от войските на босненските сърби. Обстрелът по града е ежедневие, също както прекъсванията на тока и водоснабдяването, или сериозната липса на храна. Според Центъра за разследване и докумениране в Сараево общо 3300 сърби са били убити в Сараево, включително около 1100 в частта на града, която е била под обсада от войски на босненските сърби, и 2200 в частите на града, контролирани от сърбите. Повечето загиват в резултат на обстрел и като жертви на сръбските снайперисти, обградили града, въпреки че някои бяха прицелени поради етническата си принадлежност. Властите на босненските сърби в Баня Лука обаче твърдят, че убитите цивилни сърби в Сараево са далеч повече и броят им надхвърля 6000 души. В тази цифра те включват и по-широкия регион около града. Спорък около цифрите едва ли има голямо значение за хора като Мандич, чиито близки все още се водят изчезнали вече над две десетилетия след края на конфликта. Смята се, че телата на около 150 сърби от Сараево, както и несърби, които са се опитали да защитят съседите си, са били хвърлени в едно дере, известно като Казани, в подножието на планината Требевич от източната страна на града. Светозар Пударич, бившият вицепрезидент на Босна и Херцеговина и етнически сърбин в доминираната от хървати и бошняци федерация, беше едно от първите официални лица, които официално поискаха да бъде изграден мемориал, който да отбележи мястото на Казани.  Макар да не се опитва да оправдае престъпленията, Пударич обяснява, че ситуацията в началото на войната е откровено хаотична, тъй като първите удари са дошли от онези, които са разполагали с оръжие още преди войната. Такива местни \"шерифи\" са гонили хора от домовете им, грабейки ги за себе си и са организирали множество убийства. По думите на Пударич бошняшките войници, за разлика от тези на босненските сърби по онова време, не са участвали в поръчването или организацията на подобни нападения и убийства на етнически сърби. По думите му обаче властите в Сараево, особено в началото на войната, не са били в състояние да контролират различните въоръжени групировки, възникнали в защита на града, което е довело до много нападения над небошняци и най-вече сърби. Пример за тази неефективност или дори нежелание от страна на военните власти в Сараево е убийството на семейство Ристович от 8 юли 1992 г. в частта на града, известна като Велесичи.  Там те са застреляни, докато обядват в дома си. Макар местните власти да мълчат по онова време за убийството на шестимата души, новината се разпространява през града от уста на уста. Два дни по-късно местните медии публикуват само изявление на министерството на отбраната и щаба на босненската армия, в което се казва, че трима неидентифицирани извършители са извършили убийство. Убийците така и не са намерени. Според Пударич причината за това е нежеланието на местните власти, тъй като става въпрос за акт на насилие в населената част на град посред бял ден. Подобни случаи далеч не са изолирани, но в повечето от тях извършителите или удобно са избягали в чужбина, или така и не са открити. Междувременно много от арестуваните и отведените в ареста \"Виктор Бубандж\" все още се водят изчезнали. Случаят Казани показва много добре невъзможността или нежеланието на властите да се справят с насилието и беззаконието в Сараево. През 1992 г. Мусан \"Како\" Топалович, командир на 10-та планинска бригада на Първия корпус на босненската армия, е неподвластен на всеки закон извън неговия собствен.  Милицията на Како оперира в части от стария град на Сараево, както и в някои от централните части на града. Неговите войници пленявате не само сърби и хървати, но също така и войници от други други части, карайки ги да копаят окопи по фронтовите линии. Именно неговите хора водят жертвите си в Казани, за да ги екзекутират там. Когато властите най-сетне го призовават да се предаде, Како отказва да им се подчини и убива полицаите, изпратени да го арестуват. През 1993г. при специализирана акция той е арестуван, а малко след това и убит - твърди се, че по време на превоз с полицейския микробус се опитва да избяга, което е предизвикало полицаите да го убият. В края на войната към 1995 г. общо 14 членове на отряда на Како са с повдигнати обвинения и преследвани от закона, но не заради убийствата на Казани, а за подпомагане на престъпленията и несъобщаване за тях. Те са осъдени на 37 години затвор общо, но на практика нито един от тях не лежи присъдата си. Няма нито един запис, че някой от тях някога е споделил угризения за престъпленията в Казани. Междувременно Самир Беджич, бивш член на десетата планинска бригада на босненската армия, е арестуван след войната в Германия и прехвърлен в Босна. Делото срещу него за престъпленията в Казани продължава над 15 години, след няколко връщания за преразглеждания и обжалвания. Производството вече продължава по-дълго от първоначалната му присъда от 14 години затвор. Подобни истории не насърчават сърбите да обмислят да се върнат в града, където да поискат да им се върнат предишните домове.  Милан Мандич сега живее на няколко километра от стария си дом, но в част, контролирана от сърбите. Семейната къща на Мандич все още стои в община Нови Град в Сараево, на няколкостотин метра от мястото, на което бащата на Милан е убит през 1992 година. Апартаментът на Милан в центъра на града също стои там, но той предпочита да го продаде, след като научава, че след войната за сърби е опасно да живеят в тази част на Сараево и са заплашени от смърт. Сега той ръководи местна организация - Асоциацията на семействата на изчезналите лица на Сараево-Романия. Тя представлява пред държавата сърби, които все още търсят свои изчезнали близки и роднини, убити по време на войната и погребани тайно на места като Казани. От края на войната досега са извършени три ексхумации в дерето Казани, което е на около 30 метра дълбочина и 70 метра ширина. Открити са останките на 21 души, а 16 от тях са идентифицирани към момента. Вече не се планират допълнителни ексхумации на мястото, тъй като няма информация за повече общи гробове там. Но Казани не е единственият масов гроб в Сараево, казва Мандич. По негови думи има  още няколко подобни места, където са погребвани сърби и хървати, жертви на войната. Проблемът е, че има много трудности пред проучването на тези места. Така например на мястото на един от предполагаемите обекти в момента се намира общинското сметище в Сараево в община Нови град. При претърсване на сметището през 2013 г. са открити останките на мъж, чийто труп е бил преместен там, след като първоначално е бил погребан в основата на психиатрична болница в Соколац, на около 50 километра. В момента не се планират по-нататъшни разкопки на сметището. \"Засега нямаме нова информация, въз основа на която бихме извършили ново търсене в обекта\", заяви Институтът за изчезналите хора. Подобна е ситуацията и с няколко други подобни обекта, на които са намирани останки, но липсват категорични данни, че може да има заровени и други хора там. Мандич все още се надява, че един ден може да намери останките на баща си, близо 30 години след като е бил убит. \"Всъщност не съм сигурен къде може да се намира тялото му. Има и друга възможност - той да бъде погребан някъде в близост до нашата фамилна къща, където след войната са построени много нови сгради и останките му може да са дори под някои от тези сгради, така че би било невъзможно някога да ги възстановим\", казва той. Той обаче отказва да бъде ядосан или да търси мъст, нито обвинява Сараево. За него това винаги е било \"моят град\".  \"Много се промени, вече не е същото, но все пак е мой\", казва той. Войната се е опитала да съсипе духа на града, но това не му пречи да възпитава двете си дъщери в Сараево. \"Те успешно завършиха обучението си в Сараево, но знаят, че тъй като национализмът не е умрял, все още са изправени пред някои глупави проблеми. Макар да получиха дипломите си, те не могат да си намерят добра работа в Сараево, защото са сърби. В същото време те не могат да намерят работа в Източно Сараево, защото са завършили в Сараево, така че да си търсят работа там\", добави той. Въпреки случилото се с баща му и всичко след това, Мандич каза, че отказва да мрази. \"Отгледах децата си така, че да не мразят никого, както родителите ми възпитаха мен. Някои от най-добрите им приятели и днес са бошняци\", казва той. За съжаление, продължава той, политиците в Босна и Херцеговина все още се опитват да държат хора от различни етноси в страх едни от други, за да запазят така властта си.  \"Те трябва просто да позволят на тези бедстващи хора да живеят и да работят в мир, без никакви страхове, и ще бъде по-добре за всички. Ние, които сме изгубили най-скъпите си, всички страдаме по същия начин, тъй като престъпленията, мъката и болката нямат националност.\"", "date": "2019.08.06", "title": "Съдба - неизвестна. Сърбите в Сараево още търсят какво се е случило с близките им във войната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398624-%D1%81%D0%BB%D0%B5%D0%B4-%D0%BD%D0%B0%D0%BF-%D0%BD%D0%BE%D0%B2%D0%B0-%D0%B8%D0%B7%D0%BC%D0%B0%D0%BC%D0%B0-%D1%81-%D0%BE%D0%BD%D0%BB%D0%B0%D0%B9%D0%BD-%D0%B1%D0%B0%D0%BD%D0%BA%D0%B8%D1%80%D0%B0%D0%BD%D0%B5%D1%82%D0%BE", "text": "Измамници се опитват да стигнат до паролите ни за електронно банкиране и да точат банковите ни сметки. Мошениците се възползват от притесненията на хората около хакването на личните им данни в   Във фалшиви имейли те обясняват на хората, че заради хакерската атака в Приходната агенция, е необходимо отново да въведем паролите си за електронно банкиране, за да подобрим сигурността си, става ясно и от медийни публикации.   Как да се предпазим?    Вложителите, които имат електронно банкиране да ползват двуфакторна нотификация – всеки път, когато превеждаме пари, да получаваме потвърдителен есемес, който да изисква от нас да въведем обратно код за сигурност, съветва Иванов. \"Банката ви праща съобщение, което ви казва: \"За да потвърдите този превод, моля въведете този код обратно в банкирането. Това се изпраща само до един телефон\", обясни Спас Иванов. По думите му изключително малко са банките, които не предоставят тази услуга. Иванов подчерта, че банките изпращат имейли само с информативен характер и не призовават за действие. Експертът обясни, че винаги се използва значимо събитие, новина за хакната банка, голяма компания - в случая НАП, за да може да се предизвика изкуствено доверие към имейлите, които получават потребителите. В случай че въведете паролата си във формата, която са ви предоставили, по всяка вероятност ще получат достъп до електронното ви банкиране, обясни Иванов.   ", "date": "2019.08.06", "title": "След НАП: Нова измама с онлайн банкирането"}
{"url": "http://www.classa.bg/%D1%81%D0%B2%D1%8F%D1%82/item/398625-%E2%80%9E%D0%BC%D0%B8%D0%BA%D1%80%D0%BE%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8%D1%82%D0%B5%E2%80%9C-%D0%B7%D0%B0%D0%B4-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B8%D1%8F-%D0%B6%D0%B8%D0%B2%D0%BE%D1%82", "text": "Кои са „микроработниците“, които правят възможен дигиталния ви живот? „По-рано имах кабинет, но за съжаление трябваше да го затворя“, разказва бившата зъболекарка Мишел Муньос в разтърсената от криза Венецуела. На фона на срива на икономиката и хиперинфлацията „хората вече нямат достатъчно пари, за да си позволят зъболекар, тъй като трябва да се тревожат за храна, образование и други неща“, допълва тя. Преди две години жената заменя зъболекарската си практика за работа онлайн като част от световната армия скрити „микроработници“, изпълняващи задачи, с които машините не могат да се справят самостоятелно. Помислете как протича един ден от дигиталния ви живот. Независимо дали става дума за търсачката на телефона ви, която препоръчва подходящи ресторанти или музикално приложение, което ви предлага плейлист – нищо от това не би било възможно без микроработниците. Микроработници като Мишел от Венецуела изпълняват прости, повтарящи се онлайн задачи, например да се очертае лице, за да се помогне система за изкуствен интелект да разпознава хората. Те помагат да се осигуряват данни за алгоритмите, чрез които се обучават машините, използвани като основа на изкуствения интелект, добавяйки човешки елемент. Могат например да очертават рамки около кадри от пътищата, за да се обучават безпилотните автомобили какво е дърво, препятствие или как изглежда движещ се човек. Или да маркират съдържание, носещо определени чувства, за да се научат алгоритмите как звучи „тъжна“ песен или пък дали текст или дума „будят тревога“. Този тип работа често получава лоша публичност, тъй като се приема за нископлатена. За много хора обаче тя е решението, от което имат нужда. За Мишел микроработата е единственият начин за намиране на доходи. „Много по-добре съм с тази работа, отколкото като зъболекар“, категорична е тя. Разказва за „добър ден“, когато спечелила около 80 долара и използвала парите, за да си купи смартфона, през който сега работи. Още през 2005 година шефът на Amazon Джеф Безос нарече този тип работа „изкуствения изкуствен интелект“, създавайки Mechanical Turk (MTurk) на Amazon. Това е първата в света платформа за т. нар. краудсорсинг (получаване на необходимите услуги, идеи или продукти чрез привличане на голяма група хора, най-често по интернет – бел. прев.). Платформата е кръстена на „Турчина“ – измама от 18 век, при която хората били подвеждани да мислят, че играят шах срещу машина, докато всъщност се състезавали с гросмайстор, скрит в голяма дървена кутия, върху която бил монтиран манекен, изобразяващ турчин. Първоначално Amazon използва възможностите на платформата, за да заличи милиони дублирани страници, тъй като компютрите не можели да разпознават малките разлики. Тъй като задачата била непосилна за един човек, те я разбили на малки части, които биха могли да бъдат изпълнени от хиляди работници. Няма официални данни за броя на микроработниците, но според оценки за MTurk всеки месец работят десетки хиляди хора. До 2500 души са активни във всеки един момент, повечето от тях са от САЩ и Индия. Изследване на Международната организация по труда (МОТ) сред 3500 микроработници в 75 страни установява, че средната им възраст е 33 години, а една трета от тях са жени макар този дял да спада до една пета в развиващите се страни. Микроработниците са образовани – 18 % имат гимназиална диплома или по-ниско образование, 37 % – университетска диплома, 20 % – следдипломна квалификация. Над половината са специализирали в областта на науката и технологиите, 23 % – в инженерство и 22 % – в информационни технологии. За тези, които живеят в страни, изпаднали в криза, микроработата може да е особено полезна. Яхя Аюб Ахмед е сириец, който бяга от гражданската война в родината си и сега живее в бежанския лагер „Дарашакран“ в Ербил, Ирак. В лагера организация, наречена Preemptive Love, го е научила на английски и ИТ умения, които са му позволили да стане микроработник. „Можете да работите дистанционно и да получавате приходи. Тук кандидатстването за работа е доста трудно, не можете просто да потърсите работа в Google. По този начин можете да работите, без да трябва да кандидатствате и да изпращате CV“, разказва той. За работниците от страни като Ирак обаче има допълнителна пречка, тъй като задачите са предназначени основно за развитите страни, отбелязва Ален Нину от Preemptive Love. „Повечето онлайн услуги за краудсорсинг блокират иракчаните при регистрацията. Дори ако някой по чудо успее, няма метод за изплащане на парите, тъй като всички трансакции се правят през трета банкова система като PayPal“, обяснява той. За да се преодолее този проблем, се налага се да се прибягва до специални споразумения с фирмите. Още по-трудно е за хората, които работят от домовете си. Венецуелецът Рафаел Перес описва подобна ситуация, при която не е допускан до много задачи, които вижда пуснати в системата. Освен това той много пъти е губил пари от безскрупулни възложители, които не са му платили. „Веднъж спечелих 180 долара за 15 дни, това са много пари. Обаче така и не ми платиха. Пусках имейли, обаждах се, обаче няма на кого да се оплачеш“, разказва той. Мишел споделя, че в началото също се е хващала на измами, но сега подлага сайтовете на изпитателен период, преди да работи с тях. Микроработата е подлагана на критики заради ниското заплащане – според МОТ микроработниците получават средно 4,43 долара на час. Докато в САЩ възнаграждението им е средно 4,70 долара на час (което все пак е доста под националния минимум) в Африка заплащането е едва 1,33 долара на час. Тези цифри не отчитат средно 20-те минути, които работниците отделят за неплатени дейности за всеки час работа. Това включва търсене на задачи и отговаряне на тестови въпроси, поставяни от възложителите с цел контрол на качеството. „Прекарвам по-голямата част от деня в търсене на задачи. След като такива се появят, трябва да седна и да ги свърша“, казва Рафаел. По думите му в добър ден може да изкара около 8-10 долара. Това означава, че може да купи малка кутия яйца, килограм царевично брашно и килограм боб. „Може и да не живеете добре, но се храните добре“, шегува се той. Микроработата не е временен феномен, а структурно явление в развитието на новите технологии като изкуствения интелект, посочва професор Паола Тубаро, старши научен сътрудник във френския Национален център за научни изследвания. „Дори ако машините се учат, например, как да разпознават котки и кучета, все пак трябва да ги захраните с повече подробности, за да успеят с разпознаването“, отбелязва тя. Тъй като тези технологии се разпространяват все повече, ще се увеличава и нуждата от хора, които да подават данни, допълва експертът. В момента няма държавни регулации за платформите за микроработа макар МОТ да призова секторът да бъде по-добре регулиран, за да се осигури минимално заплащане и по-добра прозрачност на плащанията. „Микроработата е невидима за мнозина и привлича малко обществено внимание“, посочва професор Тубаро. „Тя може да е не е справедлива, ако на тези хора не се плаща достатъчно или те не разполагат с някакъв вид социална защита. Ако хората работят при същите условия като във фабриките през 19 век, то това не е нещо, което обществото ни би приело като справедливо“, допълва тя. Мишел от Венецуела е съгласна. Според нея трябва да има повече подкрепа и признание за микроработниците. Платформите са тези, които правят пари от работата им, твърди тя. „Това, което ни се плаща – поне тук във Венецуела – е малко“, казва Мишел.    ", "date": "2019.08.06", "title": "„Микроработниците“ зад дигиталния живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398626-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%81%D0%B5-%D0%BE%D0%B1%D1%8F%D0%B2%D0%B8-%D1%81%D1%80%D0%B5%D1%89%D1%83-%D0%BF%D0%B0%D1%80%D1%82%D0%B8%D0%B9%D0%BD%D0%B0%D1%82%D0%B0-%D0%B0%D1%80%D0%B8%D1%81%D1%82%D0%BE%D0%BA%D1%80%D0%B0%D1%86%D0%B8%D1%8F", "text": "  Шоуменът Слави Трифонов ще учреди партията си „Няма такава държава“ на 5 октомври, съобщи „Труд“. Вече бе разпространена и учредителната декларация на формацията, от която се вижда, че Слави се противопоставя на партийната аристокрация . „България е свободна страна, но българските граждани не са свободни. Страната ни е в плен на своеобразна политическа плутокрация…      Партийната аристокрация е теглила една дебела разделителна линия между себе си и българите.“, пише в декларацията. Като цели на новата партия са посочени  смяна на избирателната система от пропорционална към мажоритарна с абсолютно мнозинство в два тура; намаляване на депутатите на 120; задължително гласуване; пряк избор от гражданите на директорите на областните дирекции и на началниците на районните управления на МВР, както и на главния прокурор и омбудсмана.   Ето текста на цялата учредителна декларация                                                            ", "date": "2019.08.06", "title": "Трифонов се обяви срещу партийната аристокрация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398607-%D0%BD%D0%B5%D1%81%D0%BB%D1%83%D1%87%D0%B0%D0%B9%D0%BD%D0%BE-%D1%81%D0%BF%D0%B0%D1%81%D0%B8%D1%85%D0%B0-%D0%BF%D0%BB%D0%B0%D0%BC%D0%B5%D0%BD-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D1%82%D0%BE%D0%B9-%D0%B4%D1%8A%D1%80%D0%B6%D0%B8-%D0%BD%D0%B5%D1%89%D0%BE-%D1%86%D0%B5%D0%BD%D0%BD%D0%BE", "text": "Защо бе \"спасен\" единствено Пламен Георгиев? Човекът, който трябваше да ръководи борбата срещу корупцията, погазва правото пред очите ни. Но пък притежава нещо ценно - доверието на премиера Борисов. И има защо.       В така наречената борба срещу корупцията в България никой и нищо не се губи, само сменя мястото си. Пламен Георгиев например. От председател на най-страховития орган в държавата - Комисията за противодействие на корупцията и отнемане на незаконно придобитото имущество (КПКОНПИ), той пак става прокурор в Специализираната прокуратура - звеното, което работи по дела за корупция по високите етажи на властта. Прокурорската колегия на Висшия съдебен съвет (ВСС) днес възстанови Георгиев на длъжност „прокурор“ в Специализираната прокуратура, съобщи БГНЕС. Решението по подадената от него молба бе предизвестено. Спасена кариера. И още нещо Така кариерата на Пламен Георгиев е спасена. Но не само - той е единственият от замесените в “Апартаментгейт” - аферата с купените евтино луксозни имоти от лица във властта, който бива изчистен, съхранен и запазен на друга позиция. Вероятно, за да бъде рестартиран в други времена. Останалите - като Втория след Борисов - Цветан Цветанов, министърката на правосъдието Цецка Цачева, депутатът и председател на енергийната комисия Делян Добрев, както и неколцина по-дребни риби - заместник-министри, нямаха този късмет. Въпреки че проверките на същата тази Антикорупционна комисия, извършени по времето, когато председателят ѝ Георгиев бе в принудителна 3-месечна отпуска, тъй като и той бе проверяван, избелиха и тях, и други. Националната агенция по приходите (НАП) се е потрудила и е свършила същото за Георгиев, така както години по-рано го направи за Цветанов. Изобщо всеки някого оневинява в “кръговата икономика на корупцията” (по определението на “Капитал”), и всеки всекиму е задължен. Но дори и в бяло, някои все пак си тръгват - от политиката и от постовете. Георгиев не е сред тях. В последния си работен ден - 31 юли, парламентът гласува оставката му като шеф на КПКОНПИ и унизително не му даде думата, дни по-късно го направи „Нова телевизия“ в благо интервю. В него Пламен Георгиев повтори казаното пред журналисти в парламента, комбинирайки виктимизацията и героизацията си като защитни тези: обяви, че е жертва на заговор на олигарси и мишена - защото под негово ръководство комисията внесла искове за над 3 милиарда лева, (за които не е ясно дали ще издържат в съда).  Но дори и след напускането му няма отговор защо е скрил терасата от 186 кв. м. с барбекю и сауна върху нея от собствените си имуществени декларации, а е вписана в нотариалния акт, възможно ли е тризонет на много добра локация в София да струва 300 000 лева и не е ли декларирал твърде занижени цени при имотни сделки. Въпреки това НАП го е изчистила Вместо отговори, избелването тече с пълна сила. На 31 юли, когато парламентът освободи Георгиев, той заяви пред журналисти, че проверката на НАП е доказала всеки негов и на съпругата му доход. “Тази проверка доказа, че аз не съм извършил нито едно закононарушение”, заяви той. Повтори го и в неделното си интервю. НАП го е изчистила. Защо тогава НАП не го съобщи? На същия този 31 юли директорката на НАП Галя Димитрова заяви, че на “г-н Пламен Георгиев се извършва контролно производство в ТД НАП-София” и тя не е уведомена дали е приключило и какви са резултатите. “Ние имаме ангажимент след приключване на производството да уведомим прокуратурата”, каза тя. Но и прокуратурата не е съобщила за такъв акт. Прави го Пламен Георгиев и за гражданите остава убеждението, че данъчните очевидно “прескачат” шефката си - или просто Георгиев избърза да съобщи за индулгенцията, за която сме убедени, че ще получи и без молитви.  А можеше да стане главен прокурор... Сега Пламен Георгиев се завръща в специализираната прокуратура, изпълнен с гибелен гняв към “олигарсите”. Има защо - “Апартаментгейт” го изключи като кандидат за главен прокурор, за какъвто бе спряган по-рано. Сега ще чака за друг пост. Макар да не е издържал конкурса за съдии и да не е запомнен с ключови дела като прокурор, Георгиев е спечелил друга ценност - доверието на премиера Бойко Борисов, който още в първия си кабинет, през 2013 г., го направи председател на Комисията за незаконно придобито имущество. Има защо - благодарение на Георгиев, прокурор в Софийска градска прокуратура през 2011 г., не се стигна до разследване на скандала с подслушването на директора на Агенция “Митници” Ваньо Танов, днес покойник, и негови разговори с министъра на финансите Симеон Дянков и заместника му Владислав Горанов. Това са онези изтекли в медиите записи, от които се помни прословутата реплика на премиера Борисов, казана по отношение на Михаил Михов (Мишо Бирата), и той покойник:  “... поех ангажимент и аз не съм Първанов. Като съм му обещал, че няма да го закачам, няма да го закачам”. Тези записи, направени със специални разузнавателни средства, са унищожени, тъй като прокурорът Георгиев... не проявил интерес към тях. Така че въпросът за Пламен Георгиев вече дори не е свързан с терасата, с барбекюто и сауната. Въпросът е защо човек, който управляваше Робокопа срещу корупцията, погазва правото пред очите ни. Изглежда, че за управляващите това го прави напълно пригоден за червената прокурорска тога.    ", "date": "2019.08.06", "title": "Неслучайно \"спасиха\" Пламен Георгиев. Той държи нещо ценно."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398608-%D1%85%D1%80%D0%B8%D1%81%D1%82%D0%BE%D0%B2%D0%BE%D1%82%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5", "text": "  \"Около осем дена подир тия думи, като взе със Себе Си  ,   и  , възлезе на планината да се помоли. И когато се молеше, видът на лицето Му се измени, и дрехата Му стана бяла, бляскава. И ето, двама мъже приказваха с Него, а те бяха   и  ; като се явиха в слава, те говореха за смъртта Му, с която щеше да свърши в Иерусалим. А Петра и ония, които бяха с Него, бе налегнал сън; но, като се събудиха, видяха славата Му и двамата мъже, които стояха с Него. И когато те се отделяха от Него, Петър рече на Иисуса:     Когато говореше това, ето, яви се облак и ги засени; и се уплашиха, когато влязоха в облака. И чу се из облака глас, който казваше:  И когато се чу тоя глас, Иисус бе останал Сам. И те замълчаха и никому не обадиха през тия дни за това, що видяха.\" ( ) \" Истина ви казвам: тук стоят някои, които няма да вкусят смърт, докле не видят Сина Човечески да иде в царството Си \" .  (Мат. 16: 28 ) \"И след шест дни Иисус взе със Себе Си  ,   и  , брат му, и възведе ги насаме на висока планина; и се преобрази пред тях: и лицето Му светна като слънце, а дрехите Му станаха бели като светлина. И ето, явиха им се   и  , разговарящи с Него. Тогава Петър отговори Иисусу и рече: Докле още той говореше, ето, светъл облак ги засени; и чу се из облака глас, който казваше:  И като чуха това учениците, паднаха ничком и твърде много се уплашиха. Но Иисус, като се приближи, допря се до тях и рече:  А те, като подигнаха очи, не видяха никого, освен едного Иисуса. И когато слизаха от планината, Иисус им заповяда и каза:  А учениците Му Го попитаха и думаха: защо пък книжниците казват, че първом Илия трябва да дойде? Иисус им отговори и рече: Тогава учениците разбраха, че Той им говори за Иоана Кръстителя.\" ( ) \"И рече им:  И след шест дни Иисус взе със Себе Си  ,   и   и възведе ги сами на висока планина насаме, и се преобрази пред тях. Дрехите Му станаха бляскави, твърде бели, като сняг, каквито белилник на земята не може избели. И яви им се   с  , и разговаряха с Иисуса. Тогава Петър заговори и рече на Иисуса: Защото не знаеше какво да каже, понеже бяха уплашени. И яви се облак, та ги засени, и от облака дойде глас, който казваше:  И отведнъж, като погледнаха наоколо, никого вече не видяха със себе си, освен едного Иисуса. А когато слизаха от планината, Той им заповяда да не обаждат никому, що видяха, освен кога Син Човечески възкръсне от мъртвите.\" ( )", "date": "2019.08.06", "title": "Христовото Преображение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398610-6-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1623 г. - Кардинал Мафео Барберини е избран за папа и приема името Урбан VIII.     1806 г. - Франц II абдикира от императорския престол, с което престава да съществува Свещената Римска империя на немския народ. 1825 г. - Боливия придобива независимост от Испания. 1824 г. - Въстаническата армия на Симон Боливар нанася решително поражение на испанските войски при Хунин в Перу. 1834 г. - Високата порта издава указ за организиране на териториална армия, наречена редиф - по един батальон от 1400 доброволци на санджак. 1844 г. - В британската преса е отпечатана първата новина, получена от телеграф. 1890 г. - За първи път в затвора Обърн в Ню Йорк е екзекутиран човек с електрически стол. 1898 г. - Учредено е Централно ловно дружество „Сокол\" - днес Национално ловно-рибарско сдружение „Съюз на ловците и риболовците в България\". 1918 г. - Първата световна война: В битката при Марна Антантата, подкрепена от САЩ, успява да превземе Северна Франция. 1929 г. - В СССР е създадена специална армия на Далечния изток. 1940 г. - Втората световна война: Естония е анексирана от СССР. 1942 г. - Кралицата на Нидерландия Вилхелмина Холандска става първата коронована особа, държала реч в Конгреса на САЩ. 1945 г. - Втората световна война: Град Хирошима в Япония е разрушен напълно от атомната бомба „Малчугана\", хвърлена от американския бомбардировач B-29 Енола Гей. 1958 г. - България установява дипломатически отношения с Уругвай. 1961 г. - СССР изстрелват втори пилотиран космически кораб (Восток-2), а космонавтът Герман Титов става първият човек, който прекарва в Космоса повече от едно денонощие. 1962 г. - Британската колония Ямайка получава независимост. 1997 г. - Боинг-747 на корейските авиолионии катастрофира в джунглата на Гуам, загиват 228 души. 2003 г. - Столичният общински съвет приема окончателния доклад за общ устройствен план на София. 2007 г. - Скъсана част от стената на микроязовир „Дервента\" предизвиква приливна вълна, която залива земеделски площи и причинява тежки разрушения в град Цар Калоян.", "date": "2019.08.06", "title": "6 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/398609-%D0%B4%D0%BE%D0%BF%D0%B8%D0%BD%D0%B3-%D1%82%D0%B5%D1%81%D1%82%D1%8A%D1%82-%D0%BD%D0%B0-%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B8%D1%81%D1%82-%D1%80%D0%B0%D0%B7%D0%BA%D1%80%D0%B8,-%D1%87%D0%B5-%D0%B5-%D0%B1%D1%80%D0%B5%D0%BC%D0%B5%D0%BD%D0%B5%D0%BD", "text": "Американският баскетболист Донел Купър II бе отстранен за две години, след като се опита да заобиколи допинг теста. Наскоро бе обявено, че докато Купър се подготвяше да бъде част от националния отбор на Босна и Херцеговина в средата на миналата година, той беше тестван за допинг чрез урина. Но вместо собствената си урина, 28-годишният баскетболист представи проба от урината на партньорката си, която е бременна. Тестовите анализи бяха отрицателни за всякакъв вид незаконни вещества, но разкриха, че урината съдържа gHC, хормон, произвеждан от ембриона по време на бременност. След като измамата стана известна, Международната федерация по баскетбол санкционира Купър с 24-месечно отстраняване до юни 2020 г., въпреки че играчът обяви, че се оттегля по лични причини. Беше съобщено, че процедурите за неговото босненско гражданство не са обработени. Американецът има широка международна кариера; играл е за отбори като ПAOK Солун и Панатинайкос от Гърция, Енисей Красноярск и Красний Октябр от Русия, а в последния си сезон той игра в редиците на AS Monaco Basket, от френската лига.", "date": "2019.08.06", "title": "Допинг тестът на баскетболист разкри, че е \"бременен\""}
{"url": "http://www.classa.bg/%D1%81%D0%B2%D1%8F%D1%82/item/398611-%D0%B4%D1%83%D0%B5%D0%B9%D0%BD-%D1%81%D0%BA%D0%B0%D0%BB%D0%B0%D1%82%D0%B0-%D0%B4%D0%B6%D0%BE%D0%BD%D1%81%D1%8A%D0%BD-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%81%D0%B2%D0%BE%D0%B5%D1%82%D0%BE-%D0%BC%D1%8A%D0%BB%D1%87%D0%B0%D0%BB%D0%B8%D0%B2%D0%BE-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5-%D0%BE%D1%82-%D0%B1%D0%BE%D1%80%D0%B1%D0%B0%D1%82%D0%B0", "text": "Американският актьор Дуейн Джонсън, по-известен като \"Скалата\", потвърди тази събота, че е прекратил професионалната си кариера като боец. Той го обяви по време на интервю за предаването Live With Kelly & Ryan. \"Мълчаливо се оттеглих от борбата, защото имах късмета да имам наистина прекрасна кариера и да постигна това, което исках да постигна\", каза Джонсън. Скалата направи своя дебют в WWE по време на събитието Survivor Series през 1996 г. Оттогава той се превърна в един от най-разпознаваемите герои на ринга. През 2002 г. Джонсън се фокусира върху филмовата си кариера, но имаше и няколко участия като боец през следващите години. Последният път, когато Скалата се бори професионално беше през 2016 г., когато се появи на WrestleMania 32. В хода на това събитие той постави най-бързия боен рекорд в историята на шоуто, като победи противника си Ерик Роуан само за шест секунди.", "date": "2019.08.06", "title": "Дуейн 'Скалата' Джонсън потвърди своето \"мълчаливо\" оттегляне от борбата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398615-%D1%82%D0%B5%D1%81%D1%82%D1%8A%D1%82-%E2%80%9E%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2%E2%80%9D", "text": "    Политическата система в България е в разпад, ведно с политиците вътре в нея. Партията на Борисов опропасти европейския шанс на държавата с корупция и невежество, отсреща БСП деградират в блато от нелепост и малодушие. Какво по-нормално нови играчи да претендират потенциал за промяна? Притежава ли Трифонов такъв потенциал са въпросите, с които се занимава този текст.  В унисон с установените традиции изглежда, че по-сериозно е да се коментира новият политик Слави Трифонов от отрицателното към възможното положително. Твърде често логиката за преодолим наличен недъг хваща повече вяра от заявена във въздуха добродетел. Разумно е да бъде подложен на три своеобразни теста, изхождащи от наличностите в обективната действителност у нас. Това изпитание е може би най-лесното за Дългия, както го наричат. Става дума за пъстрата амалгама от простотия, сеир и критика ad hominem, която незнайно защо се титулува политическа сатира от парадоксално семплия му екип. След като вече е политик, задължително трябва да мине през това, за да е му е по-лесно нататък. Слави няма вид – може ли бъдещ министър-председател или кмет на София да се изявява по бръсната глава, обеци и татуировки, ще попита порядъчното множество. И да не може, това е лесна работа – ще махне обеците, няма да показва татусите, ако трябва и перука ще сложи и готово. Слави е селянин – и не го бива дори да се ожени и да направи семейство – наистина, нямаше да е зле да е израснал на пъпа на София и в рода му да се прескачат учени, дипломати, артисти, политици и герои от войните, но ако се погледнем добре в огледалото, бързо ще спрем да се занимаваме с това. А за второто, ами не е срещнал подходящата и точка, личният живот е неприкосновен за всеки – от последния просещ от Слави до Слави. Слави е чалгаджия – и така да е, едва ли това е най-определящото. Той е преди всичко успешен шоубизнесмен, а после всичко останало. Обзалагам се, че ако се беше разкрила пазарна ниша през деветдесетте за симфонична музика, съизмерима с чалгата, нямаше и да помисли за гюбеци. Да, но чалгата развратила културата и Славчо е неин кръстник. Ролята му в опростачването на нацията е силно преувеличена в сравнение с кардиналния принос на бившия му или настоящ приятел Борисов, той трябва да каже какъв му е, така че няма смисъл да му се приписва влияние, което не притежава. Слави е мутра – в неговия случай правилото, че когато една птица прилича на патка, ходи като патка и кряка като патка, най-вероятно е патка, не важи. Да, увличаше се в демонстративни другарства със знакови айдуци, поведението му е бабаитско, ходи с охрана по-голяма от тази на Борисов, но от друга страна, никога не е бил дори заподозрян в участие в организирана престъпност, както и не се е чуло да се е облажил от обществени поръчки и еврофондове. Казано по-друг начин, хобито да се прави на мутра си го плаща с честно изкарани пари. Тестът „Сиромахов“ може да бъде продължен още дълго, но поради незначителността си ще отстъпи на по-важните два.   Тестът „Борисов“   Личността на Бойко Борисов и нейните властови мултипликации белязаха цял исторически период в нашия живот. България не е толкова голяма държава и балонът за възможната политическа неангажираност е изначално спукан. Г-н Трифонов разполага с възможността все още да се определи от коя страна е. Попържните срещу всички политици в шоуто и „Нема такава държава“ бяха част от работата му, но не и позиции. Дори ще пропусна нелицеприятната наведеност на водещия при последното интервю с Управляващия – достатъчно се изприказва и изписа. Не е толкова важно и как са се развивали отношенията помежду им в миналото, защото те са били на плоскостта шоумен – тотално доминиращ политик. Трифонов има нова обществена роля и е критично важно сега как стоят нещата от негова гледна точка. Абсолютно задължително е да изрази становище за управлението и личността на Борисов, които в голяма степен са едно и също. Дори и да е вярно, че всички са маскари през последните тридесет години, през най-важните европейски десет, маскарата е един. Вярвам, че г-н Трифонов не лъже, когато каза, че неговата мисия е българите да живеят в нормална държава. Искреността му е още една важна причина да си каже за Борисов. Другото е долна проба подлост спрямо тези, които му вярват или ще му повярват. Нека твърдението, че Трифонов е просто патерица на Борисов и е съгласувал до последния детайл политическата си активност с него, бъде просто внушение от злобни и завистливи хора. То може да бъде опровергано лесно и категорично от самия Трифонов и от никой друг. Ако не издържи този тест, автоматично се превръща в поредния политически шарлатанин, въпреки редицата предпоставки за обратното. Нещо повече, всички, които го подиграват и ненавиждат дори по най-пошлия сиромаховски начин, ще се превърнат от неудовлетворени хейтъри в далновидни прагматици. Тестът „Слави Трифонов“ Слабото и на границата на лъжата програмно изявление на Трифонов в последното „Шоу на Слави“ все още не е фатално. Какво се говори в забавно предаване може да бъде простено поради жанрови специфики. Там Трифонов се озъби на „някакви си партии“, че се изгаврили с инициирания от него референдум и понеже той не може повече да търпи тази жалка подигравка с народната воля, ще я налага вътре в парламента, след като не може отвън, като създаде партия „Няма такава държава“.     За пореден път лъсва тревожното обстоятелство, че Трифонов продължава да се доверява на невежи, нахални и недалновидни хора, само защото това са „неговите“ хора. Никой от тези така и не е събрал кураж да разясни на своя аятолах, че да се говори за гавра с народната воля по отношение на референдума, е гавра със зрителите, които малко от малко са в час. Въпросният плебисцит съдържаше три въпроса, два от които, за задължителното гласуване и за намаляване на партийната субсидия на един лев, вече са решени положително. Остава нерешен най-важният – мажоритарният избор в два тура. Трифонов обаче не казва, че промяната на системата за гласуване от пропорционална в мажоритарна в два тура е от ключово значение за бъдещото развитие на страната, че той вярва в това и ще се бори вече и като политик за тази кауза.  Не – чете от аутокюто нелепостите за гаврата с референдума. Цялата история с проведения референдум, от идеята до последното шоу, е белязана от тежката политическа и правна неграмотност на екипа на Трифонов. Добре е да се припомни, че в началния вариант се съдържаха още три въпроса към българските граждани, кой от кой по-нелепи. Тогава презряната политическа класа прояви такт и търпение към Трифонов и редуцира наполовина питането. Петко Стайнов, виден юрист, политик и дипломат, в брилянтното си произведение „Компетентност и народовластие“ отпреди точно век, непознато на сиромаховците очевидно, описва на едно място нагласата на тогавашния българин – когато трябва да си шие панталон, се допитва до половината махала, но когато трябва да гласува, сам си знае най-добре. Г-н Трифонов трябва бързо да излезе от този калъп, ако иска да постигне каквото и да е в политиката. Известно е, че когато става дума за личните му дела, той ползва услугите и се консултира с едни от най-компетентните и изявени юристи в България по съответния търговски казус. Когато става дума обаче за „народното“, за най-лесно е оставил домашните му любимци от шоуто да умуват и да го насочват. Накрая, може да се обобщи, че ако Слави Трифонов успее да се надскочи, възможно е да бъде полезен както за българските граждани, така и да постигне лично удовлетворение. Необходимо е просто да гледа сериозно на политическата си дейност, както на търговската досега, да се изправи срещу Борисов и да бъде последователен в налагането на нов тип избирателна система – мажоритарна в два тура. Няма нищо невъзможно в страната на неограничените възможности България. Дали ще бъде запомнен като поредния шут или като ново явление в политиката зависи единствено от него.      ", "date": "2019.08.06", "title": "Тестът „Слави Трифонов”"}
{"url": "http://www.classa.bg/%D1%81%D0%B2%D1%8F%D1%82/item/398612-%D1%84%D1%80%D0%B5%D0%BD%D1%81%D0%BA%D0%B8%D1%8F%D1%82-%D0%BB%D0%B5%D1%82%D1%8F%D1%89-%D0%B2%D0%BE%D0%B9%D0%BD%D0%B8%D0%BA-%D1%83%D1%81%D0%BF%D1%8F-%D0%B4%D0%B0-%D0%BF%D1%80%D0%B5%D1%81%D0%B5%D1%87%D0%B5-%D0%BB%D0%B0%D0%BC%D0%B0%D0%BD%D1%88%D0%B0-%D0%B7%D0%B0-20-%D0%BC%D0%B8%D0%BD%D1%83%D1%82%D0%B8", "text": "Тази неделя френският пилот и изобретател Франки Сапата успя да извърши подвиг, пресичайки Ламанша на „летящ борд\", само 10 дни след първия си неуспешен опит. Сапата, бивш шампион по водни ски, излетя от град Сагат, в департамента Пасо де Кале, Северна Франция, и завърши пътуване на дистанция 35 километра, за да кацне в залива на Сейнт Маргарет де Довър, от британската страна на канала. Тъй като летящата дъска има обхват на полет от 10 минути, той трябваше да спре по средата на пътя на кораб във френски води, за да се зареди с гориво. Пътуването приключи за 20 минути. \"Всичко мина добре! Дори и най-сложното нещо - зареждането с гориво. По-късно видях Англия да се приближава и се опитах да се наслаждавам, за да не мисля за болката. Краката ми горяха!\", каза Сапата пред пресата \"Последните 5 километра ми доставиха лудо удоволствие\", каза той възторжено. „Летящият войник\" - както му е вече прякорът му - беше ескортиран от три хеликоптера, докато летеше на височина от 15 до 20 метра над морето с летящия си борд, задвижван от пет турбореактивни двигателя. Беше уточнено, че той е достигнал скорост от 160 до 170 километра в час по време на по-голямата част от пътуването, според индикатора за скорост, който е бил инсталиран в каската му. На 25 юли Сапата се опита да премине пролива, но падна във водата, след като леко удари платформата на кораба, където направи техническа спирка. Преди това пилотът обиколи Елисейските полета, качен на борда си, по време на традиционния парад на френската армия по случай националния празник на страната.", "date": "2019.08.06", "title": "Френският \"летящ войник\" успя да пресече Ламанша за 20 минути"}
{"url": "http://www.classa.bg/%D1%81%D0%B2%D1%8F%D1%82/item/398613-%D0%B8%D0%BD%D0%B4%D0%B8%D1%8F-%D1%83%D1%81%D0%BF%D0%B5%D1%88%D0%BD%D0%BE-%D1%82%D0%B5%D1%81%D1%82%D0%B2%D0%B0-%D0%BD%D0%BE%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0,-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%81-%D0%BF%D0%B0%D0%BA%D0%B8%D1%81%D1%82%D0%B0%D0%BD", "text": "Индия проведе тест на своите ракети „следващо поколение за бързо реагиране земя-въздух\" (QRSAM) от интегрираното тестово поле в град Чандипур, съобщи министърът на индийската отбрана в изявление. Според изданието, \"два изстреляни снаряда са успели да достигнат двете цели, използвани в операцията, на различни диапазони и височини\". \"Системите са тествани в окончателната си конфигурация с радар, монтиран върху превозно средство и ракети в изстрелващия механизъм\", казаха от отбраната. В същото време кабинетът на министъра на отбраната на Индия, чрез акаунта си в Twitter, разпространи видеоклип и няколко снимки, направени по време на теста на оръжието. Самият министър Райнат Сингх поздрави Организацията за изследвания и развитие на отбраната на Индия (DDRO) и индустриите \" за постигането на значителен успех\", се казва в изявлението. Съобщението идва, докато Индия е потопена в ескалация на напрежението с Пакистан. Тази събота индийската армия съобщи, че е „осуетила успешно\" инфилтрационна операция на граничния екип на пакистанската армия. \"Пет до седем терористи и командоси от групата за специални операции на Пакистанската армия, загинаха при неуспешната операция, която започна в нощта на 31 юли\", каза старши военен офицер. Индия отрича, че инцидентът е станал, когато пакистанците се опитват да влязат на военен пост в оспорвания Кашмир. Същата събота Исламабад обвини Ню Делхи в използването на касетъчни бомби срещу пакистански цивилни и заяви, че с такива забранени боеприпаси са убити двама цивилни и ранени други 11. Индия отрече обвиненията и от своя страна твърди, че има доказателства за терористични планове, за които се предполага, че са подкрепени от Пакистанската армия, чиято цел би била да прекъсне важно индуистско поклонение в спорната зона, започнало на 1 юли. Тази ситуация накара индийските власти да решат да изпратят повече от 25 000 войници на пакистанската граница на 2 август; акция, която добавя към новините миналата седмица за разполагането на поне 10 000 униформени в този район - един от най-милитаризираните райони в света - и това влошава положението между двете страни.", "date": "2019.08.06", "title": "Индия успешно тества нова система за противовъздушна отбрана, на фона на напрежение с Пакистан"}
{"url": "http://www.classa.bg/%D1%81%D0%B2%D1%8F%D1%82/item/398614-%D1%81%D0%BB%D0%B5%D0%B4-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0-%D0%B2-%D0%B5%D0%BB-%D0%BF%D0%B0%D1%81%D0%BE,-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0,-%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D0%B7%D0%B0%D0%B2%D0%B5%D0%B4%D0%B5-%D0%B4%D0%B5%D0%BB%D0%BE-%D0%B7%D0%B0-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC-%D1%81%D1%80%D0%B5%D1%89%D1%83-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%B2-%D1%81%D0%B0%D1%89", "text": "Министърът на външните работи на Мексико, Марсело Луис Ебрард, обяви на пресконференция, че прокурорът на републиката ще предостави \"цялата информация, необходима за иницииране на иск за тероризъм\" срещу мексиканците в САЩ във връзка със стрелбата в Тексас на 3 август, при която загинаха няколко граждани на тази страна от Латинска Америка. \"В следващите няколко часа прокурорът генерал Алехандро Герц Манеро, ще внесе иск за тероризъм срещу граждани на Мексико на територията на Съединените щати\", заяви канцлерът. \"Доколкото знам, това е първото искане от този вид в историята\", подчерта той. Външният министър потвърди броя на мексиканските жертви на масовата стрелба в Ел Пасо, обявена преди това от президента Андрес Мануел Лопес Обрадор: 6 граждани са убити и 7 са ранени. Впоследствие Ебрард посочи, че броят на убитите негови сънародници е нараснал до 7. В този смисъл външният министър заяви, че \"правителството на Мексико оценява тази стрелба, която отне 20 човешки живота, като терористичен акт срещу мексиканската общност\",. \"Ще бъде направена оценка дали има необходими елементи, за да се поиска за екстрадицията на извършителите на този акт\", каза външният министър. \"За правителството на Мексико това е тероризъм\", повтори той. Освен това Ебрард посочи, че Министерството на външните работи (SRE) на Мексико ще насърчи съответните правни действия и срещу лицето, което е отговорно за предоставянето на оръжието, използвано за убийствата. Външният министър също обяви, че на 5 август правителството на Мексико ще издаде дипломатическа нота към САЩ, с която \"да поиска, с уважение, но с цялата твърдост, да се установи ясна и силна позиция срещу престъпленията от омраза.\" \"Мексико е възмутено, но няма да атакуваме омразата с омраза\", заключи външният министър.", "date": "2019.08.06", "title": "След стрелбата в Ел Пасо, за първи път в историята, Мексико ще заведе дело за тероризъм срещу мексиканците в  САЩ"}
{"url": "http://www.classa.bg/%D1%81%D0%B2%D1%8F%D1%82/item/398616-%D1%82%D1%80%D1%8A%D0%BC%D0%BF-%D1%81%D0%BB%D0%B5%D0%B4-%D0%B4%D0%B2%D0%B5%D1%82%D0%B5-%D0%BC%D0%B0%D1%81%D0%BE%D0%B2%D0%B8-%D1%81%D1%82%D1%80%D0%B5%D0%BB%D0%B1%D0%B8-%D0%B7%D0%B0-24-%D1%87%D0%B0%D1%81%D0%B0-%E2%80%9E%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8%D0%BC-%D1%81-%D1%82%D0%BE%D0%B2%D0%B0-%E2%80%9C", "text": "Президентът на Съединените щати Доналд Тръмп се произнесе тази неделя във връзка с двете смъртоносни стрелби, регистрирани в страната през последните 24 часа, като посочи, че е необходимо да се сложи край на този тип атаки. \"Трябва да сложим край на това. Това продължава от години у нас\", заяви обитателят на Белия дом пред репортери и добави \"Омразата няма място в САЩ \". Тръмп също благодари за работата на полицията в Ел Пасо и Дейтън. \"Искам да благодаря на полицията и на двете места и да ги поздравя. Работата, която свършиха, е невероятна. Никой не можеше да направи това, което те направиха. Може да е много по-лошо\", каза президентът. Освен това Тръмп обяви, че ще направи официално изявление относно стрелбите. Обитателят на Белия дом твърди, че след стрелбите в Ел Пасо и Дейтън е разговарял с генералния прокурор, Уилям Бар, с директора на ФБР, Кристофър Урай, както и с губернаторите на Тексас и Охайо и други служители. \"Разговаряхме с много хора. И много неща са в процес. Много добри неща се подготвят\", каза президентът, без да уточни какво точно има предвид. Доналд Тръмп каза, че е направил \"много повече от повечето си предшественици за борба с въоръженото насилие\", признавайки, да, че все още много предстои да се направи. Тръмп приписва атаките на психични заболявания на агресорите. \"Това е проблем на психичните заболявания. Това са хора, които са много, много сериозно психично болни\", заяви американският президент. Тази събота 20 души загубиха живота си, а 26 бяха ранени от престрелка в магазин във веригата Walmart в Ел Пасо (Тексас). По-малко от 24 часа по-късно се случи поредното клане в град Дейтън, Охайо, което остави девет мъртви и десетки ранени. По-късно се случи трета смъртоносна стрелба в Чикаго. Доналд Тръмп е наредил да се свалят на половина знамената във всички сгради на федералното правителство в чест на жертвите на трагедиите в Ел Пасо и Дейтън. \"Мелания и аз се молим за всички засегнати от този неописуем акт на зло!\", заяви президентът чрез профила си в Twitter.", "date": "2019.08.06", "title": "Тръмп след двете масови стрелби за 24 часа: „Трябва да приключим с това!“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398597-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%B0%D0%B2%D0%B3%D1%83%D1%81%D1%82", "text": "Може да попаднете в капан, ако от сутринта започнете да копаете в миналото. Забравете всичко, което се е случило и живейте в настоящето. Ресурсът във финансовата сфера, ще ви помогне да си върнете всичко, което някога безразсъдно сте пропиляли. Творческата самореализация, ще ви помогне да откриете в себе си нови таланти, които водят до успех. Очаква ви добър късмет по отношение на финансовите въпроси, което ще ви позволи да купите необходимото за себе си и вашите близки. Благоприятно ще се развиват, премествания и реформи в ежедневието. Интригите и рисковите начинания, ще доведат до разочарование. Не трябва да пренебрегвате превантивните мерки, срещу инфекциозни заболявания. Очаква ви професионален успех и попълване на портфейла. Усещането за собствената ви значимост, ще открие ярки перспективи в кариерата. Опитайте се, да планирате деня си така, че да има място за почивка и комуникация с приятели. Очарователно събитие вечерта, ще ви зареди с приятни емоции.   Очаква ви романтичен ден, когато среща с близък човек, ще изтрие миналите привързаности. В работата, ще имате няколко варианта за реализация, но изберете най-перспективните. Старайте се да действате активно, а не пасивно да наблюдавате обкръжаващата ви реалност. Вечерта, ще ви донесе един куп приятни изненади. Ще трябва да консолидирате цялата си воля, за да преодолеете препятствията по пътя. По-добре е да изоставите любовните дела, особено ако сте женени. Имунитетът ви е доста висок, така че не ви застрашават проблеми и болести. Неочаквано събитие в семейството, е възможно вечерта. Не се препоръчва днес, да поемате грижите и проблемите на другите хора. Това ще подкопае организма ви морално и физически. Пестете пари, за да купите нещо, което е нужно за вашия дом, а не ги харчете за глупости. Трябва да изплатите дълговете си, за да може да си поемете дъх свободно и да планирате бъдещите покупки. Очаква ви обрат в личния живот. При много от вас, ситуацията ще се промени толкова драстично, че ще сте принудени да преразгледате плановете си за следващата година. Събитията, планирани от членовете на семейството, ще бъдат благоприятни. Ако искате да напреднете в кариерата, трябва да бъдете максимално консолидирани. От сутринта, ви очаква забързан ден, така че не планирайте нищо сериозно и мащабно. Самолечението, може да навреди на тялото ви, както и да подкопае имунитета. Възможни са интересни оферти за работа, договори и пътувания до друг град. Изненадите може и да не са толкова приятни, колкото изглеждат. Бъдете търпеливи.   За вас, ще започне нова ера в професионалната сфера, когато получите нов проект от вашите босове. Отлично ще се развиват дела, свързани с финанси и юриспруденция. Ако отхвърлите скептичните коментари и критики на вашите колеги, тогава ще забравите за проблемите. Вечерта ви очакват, добри новини . Бъдете по-внимателни, когато подписвате документи, договори и кореспонденция в интернет. Може да влезете в задънена улица, което ще се отрази зле на работата и личния ви живот. Заобиколени от семейството и близките, има шанс да намерите хармония в душата си. Не се ядосвайте и мърморете, така ще постигнете много. Ще получите толкова нова и ненужна информация, че неволно ще попаднете в капан. Помощ, ще дойде при вас неочаквано и от страна, която въобще не сте очаквали. Знаците на съдбата в любовта, ще ви позволят да направите правилните изводи за избраника си. Не казвайте нищо излишно, за да не съжалявате по-късно.   Очакват ви много приятни изненади, които ще ви заредят с енергия за целия ден. Необходимо е да оставите настрана установените принципи, за да не отблъснете любимият. Не е необходимо да решавате финансови проблеми, без предварителни анализи. В противен случай, ще се разделите с всичко, което сте натрупали.", "date": "2019.08.06", "title": "Дневен хороскоп 6 август"}
{"url": "http://www.classa.bg/%D1%81%D0%B2%D1%8F%D1%82/item/398598-%D0%B8%D1%81%D0%BF%D0%B0%D0%BD%D0%B8%D1%8F-%D0%B8-%D0%BD%D0%B5%D0%B9%D0%BD%D0%B8%D1%8F%D1%82-%D0%BE%D0%BF%D0%B8%D1%82-%D0%B7%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D1%85%D0%BE%D0%BC%D0%B5%D0%BE%D0%BF%D0%B0%D1%82%D0%B8%D1%8F%D1%82%D0%B0", "text": "Испания е решила да подеме тежка борба. Правителството в Мадрид иска медикаментите, които не са доказани като лекарства, да спрат да се наричат \"лекарства\". В последно време именно в онези държави в Европа, където хомеопатията е на най-голяма почит, започват да се появяват реакции срещу нея. И това може да даде на усилията на Испания допълнителен инерция. Испанското министерство на здравеопазването води кампания за промяна в законодателството на ЕС по този въпрос от 2001 г. насам. Искането на Мадрид е хомеопатичните продукти да не бъдат класифицирани като лекарства. Европейската комисия по-скоро подкрепея тази идея, но засега среща силна съпротива от страна на французи, германци и дори на самите испанци. Но на фона на появилите се анти-хомеопатични настроения и във Франция, и в Германия, ситуацията може да наклони везните към официалната позиция на Мадрид. Понастоящем ЕС има различни изисквания към хомеопатичните продукти, казва испанският министър на здравеопазването Мария Луиза Карседо. Според нея обаче би било \"разумно\", ако към тях се прилагат същите по-строги стандарти, които важат за конвенционалните лекарства. Тази остра реакция на правителството в Мадрид и новият напор срещу хомеопатията е следствие от повишения брой на хората, които при сериозни заболявания оставят конвенционалната медицина и редовното лечение заради терапии с хомеопатични продукти. В един такъв случай, който придоби известност през медиите в страната, пациентката Роза Морило почина от рак на гърдата през 2017 г., след като отказа химиотерапия и вместо това третира болестта с хомеопатични лечения. \"Проблемът е в щетите, които могат да бъдат нанесени чрез избора на алтернативна терапия, която не се е доказала с научни доказателства\", каза Карседо. Този аргумент обаче бива оспорен от Испанската асоциация на интегративните лекари (AESMI), в която членуват и хомеопати. Според адвоката на организацията - Луис де Мигел Ортега - няма никакви доказателства, че такава личност въобще е съществувала, визирайки Морило. AESMI искат от здравното министерство да покаже официално документа, представен на неформална среща на министрите на здравеопазването на ЕС миналия септември, в който се настоява хомеопатичните продукти да бъдат определени като риск за здравето на гражданите. Испанското правителство обаче отказа на това искане с мотива, че става въпрос за вътрешен документ, предназначен за международна среща. Министър Карседо повдигнала въпроса отново и по време на последната среща на министрите на здравеопазването на ЕС в Люксембург през юни. В свое интервю за вестник El País тя коментира, че за момента стратегията на правителството е да поддържа натиска в ЕС, тъй като промяната в директивата трябва да се извърши на европейско ниво. На фона на негативните реакции спрямо хомеопатията, които се случват във Франция, Германия и дори Белгия - с лекарски организации, обявяващи се срещу хомеопатичните продукти като алтернатива на конвенционалната медицина, има възможност новата Европейска комисия да разгледа сериозно темата. Потенциалното възобновяване на законодателството на ЕС в областта на фармацевтичните продукти от следващата комисия може да се окаже точно това, от което се нуждае Испания. Според едно от здравните аташета в Брюксел, цитирано от Politico, докато страните от ЕС все още официално не обсъждат проблема, \"хомеопатията ще се придвижва все повече към страната на чудесата\". Испанското правителство се цели в директивата на ЕС от 2001 г. относно кодекса на лекарствата за хора. В нея се посочва, че хомеопатичните лекарствени продукти са допустими за опростена процедура за регистрация, ако се прилагат перорално или външно, нямат специфични терапевтични показания върху опаковката им; и са достатъчно разредени, за да гарантира, че са безопасни за прием. Междувременно хомеопатичните продукти със специфична терапевтична индикация трябва да получат разрешение за употреба, като се спазват същите правила като обикновените лекарства, включително предоставяне на доказателство, че действат. Според Националната здравна служба на Великобритания самият въпрос е много спорен, тъй като при много от хомеопатичните медикаменти основата идва от естествени вещества, които са били разреждани многократно във вода, докато не е останало малко или никакво количество от първоначалното вещество. Впоследствие те се предписват за широк списък от състояние, вариращи от астма до депресия. Множество научни проучвания, включително правени от национални органи в здравеопазването обаче заключват, че при голям брой от тези медикаменти няма никакви научни доказателства, че те действително имат ефект. Според тях в най-добрия случай при тях работи плацебо ефектът. Мигел Ортега от AESMI обаче цитира проучвания, според които е точно обратното - хомеопатията работи и дава положителни ефекти. Той цитира научен преглед от 2013 г., дело на двама испански лекари, които основават проучванията си на експерименти върху животни. Тъй като става въпрос за неволни тестови субекти, тук плацебо ефектът се изключва автоматично. По негови думи обаче резултатите в тези тестове са налице. Това далеч не е достатъчно на Испания да признае ефекта от хомеопатията. Правителството на страната отказва да приложи частта от директивата от 2001 г., която приравнява хомеопатичните продукти като лекарства. Тази позиция подтикна Европейската комисия да предприеме през 2017 г. първата стъпка към съставяне на процедура спрямо Мадрид за нарушение на директивите на ЕС, тъй като нейните политики \"правят невъзможно на практика въвеждането на хомеопатични лекарства, които законно се продават на други места в ЕС\". По това време испанският министър на здравеопазването Долор Монтсеррат прие заповед, призоваваща производителите на хомеопатия да подновят разрешителното на техните продукти в Националния лекарствен регулатор на страната. Хомеопатичните лекарства, които претендират за терапевтична индикация, трябва да представят доказателства като обикновените лекарства. Онези без индикация ще трябва да потърсят хомеопатична регистрация, което означава, че не могат да претендират за етикетиране на продукта, че могат да се преборят с определена болест, включително и обикновена настинка. По-късно испанската агенция за лекарства публикува списък на хомеопатичните продукти, които трябва да бъдат извадени от пазара, тъй като техните производители не са подали заявка за разрешение. Продуктите в списъка впоследствие бяха оставени да останат на пазара до вземане на окончателно решение по въпроса. В резултат AESMI подаде жалба до ЕК, в която твърди, че правителството тормози производителите на хомеопатични медикаменти и се намесва на пазара, оставяйки потребителите без достъп до някои от продуктите. Според адвоката на AESMI Мигел Ортега Агенцията за лекарства се опитва да изтласка от пазара допълнителните продукти. Асоциацията също проведе проучване, за да отговори на искането на Комисията за повече информация по въпроса за ефекта от действията на Агенцията за лекарства върху пазара на хомеопатични продукти. Според данните от проучването близо 40% от анкетираните общо 2500 души отговарят, че вече не могат да намерят продукти, които традиционно са купували в аптеките. Около 15 на сто твърдят, че има продукти, които вече не могат да бъдат намерени въобще. Повечето от анкетираните казват, че са потребители на хомеопатия повече от 10 години. \"Средният потребител знае от какво се нуждае и не може да бъде заблуден\", каза Мигел Ортега. Междувременно данните от Испанската фондация за наука и технологии, публикувани през 2018 г., показват, че хомеопатията остава популярна. Почти 22% от испанците смятат, че хомеопатията има научна основа, а всеки четвърти от тях вярват в нейните ползи. Около 5% потвърждават, че са използвали алтернативни методи за лечение като хомеопатични продукти, акупунктура и т.н. вместо стандартни лекарства. Тази подкрепа е причината ЕК да не се съгласи на искането на Испания за промяна на закона от 2001 г. В изявление се отбелязва, че подобни продукти остават \"много популярни\" в много страни от ЕС, включително Испания. Настоящият закон \"постига баланс между осигуряването на тяхното качество и безопасност, като същевременно предоставя на гражданите достъп до тези продукти\", се казва в позицията на Комисията по въпроса. Оттам добавят още, че етикетирането на хомеопатичните лекарства може да споменава терапевтични показания, само когато има доказателства, които подкрепят подобно твърдение. В научните следи изглежда, че колкото по-малко са доказателствата за действието на хомеопатията, толкова по-голяма изглежда популярността й - парадокс, в който пациентите търсят \"чиста алтернатива\" на конвенционалните лекарства, за които се знаят както действието, така и страничните ефекти. При хомеопатията просто никой не говори за странични ефекти.  ", "date": "2019.08.06", "title": "Испания и нейният опит за война срещу хомеопатията"}
{"url": "http://www.classa.bg/%D1%81%D0%B2%D1%8F%D1%82/item/398599-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D1%81%D1%8A%D0%B4%D0%B8-%D1%80%D0%B0%D1%81%D0%B8%D0%B7%D0%BC%D0%B0-%D0%B8-%D0%B1%D0%B5%D0%BB%D0%B8%D1%8F-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D1%8A%D0%BC-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%B5%D0%BB%D0%B1%D0%B8%D1%82%D0%B5-%D0%B2-%D0%B4%D0%B5%D0%B9%D1%82%D1%8A%D0%BD-%D0%B8-%D0%B5%D0%BB-%D0%BF%D0%B0%D1%81%D0%BE", "text": "Президентът на САЩ Доналд Тръмп заяви, че Щатите трябва да \"осъдят расизма, фанатизма и белия национализъм\". Причината е изпълненият с расистка омраза манифест на стрелеца, който отне живота на 20 души при масова стрелба в Ел Пасо, Тексас. Това беше само един от двата подобни инцидента през уикенда. При другия 9 души загинаха при стрелба в Дейтън, Охайо. В коментар по случаите Тръмп ги определи като \"домашен тероризъм\" и посочи, че интернет осигурява \"опасен път за радикализиране на увредени умове\". По думите му трябва да се хвърли светлина върху \"тъмните недра на интернет\" и да се спират масовите убийства \"преди да са започнали\". \"Интернетът може да се използва за трафик на хора, разпространение на наркотици и други гнусни престъпления. Заплахите на интернет и социалните мрежи не могат да бъдат игнорирани и няма да бъдат игнорирани\", продължава Тръмп. Американският президент вини и видеоигрите, които според него \"възхваляват насилието\" и трябва също да им се обърне внимание. \"Днес е твърде лесно за проблемните младежи да се обградят с култура, която възхвалява насилието. Ние трябва да спрем или значително да намалим това и действията ни трябва да започнат незабавно\", обясни Тръмп. Той настоява и за смъртно наказание за тези, които извършват престъпления от омраза или масови стрелби. Наредил е на Министерството на правосъдието да разработи законопроект, който да гарантира това. По думите му подобно наказание при такива случаи трябва да се дава бързо и решително без години отлагане. При изказването на съболезнования след стрелбата Тръмп също така обърка името на един от засегнатите градове. Той коментира, че ще се моли \"за загиналите в Толедо\". Стрелбите от уикенда бяха в Ел Пасо, Тексас, и Дейтън, Охайо.", "date": "2019.08.06", "title": "Доналд Тръмп осъди расизма и белия национализъм заради стрелбите в Дейтън и Ел Пасо"}
{"url": "http://www.classa.bg/%D1%81%D0%B2%D1%8F%D1%82/item/398600-%D1%80%D1%83%D1%81%D0%B8%D1%8F-%E2%80%93-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Протестите в Русия продължават. Нито забраните, нито полицейското насилие възпират московчани да настояват за свободни избори. А управляващите се \"втвърдяват\" все повече.       В събота едно шествие в Москва бе достатъчно, за да предизвика брутална полицейска акция със стотици арестувани. Ритниците и побоищата с палки от страна на полицията вече изобщо не са всичко: властите увеличиха степента на риска от участието в мирни протести срещу изключването на опозиционните кандидати от изборите за общински съвет в началото на септември. И сега всеки задържан може да бъде осъден на години затвор за причиняване на предполагаеми “масови безредици”. Управници като Путин обичат да се крият зад маската на законността. Но при необходимост законът се превръща в средство за постигане на целта. Цяла армия от сили за сигурност е в готовност да окаже съпротива на подготвяната от Запада “цветна революция”. През 2014 година местните избори в Москва не интересуваха почти никого. Това, че пет години по-късно властите прибягват към всички средства за сплашване, се дължи от една страна на мобилизиращата сила на опозицията. Опозиционните кандидати се поучиха от успеха си на местните избори преди две години. Оттогава негодуванието спрямо липсата на перспектива, произвола и нахалството в перфектната полицейска държава на Путин нарасна. Институциите са обезсмислени. Който не е доволен, трябва да окаже натиск - в интернет или на улицата, конфронтирайки се със системата. Това вече се открои при досегашните протести в Русия тази година. Московската опозиция, която се бори за “честни избори”, също бе принудена да мине по този път. Представителите на властта на свой ред не биха искали слабостите им да бъдат разкрити. Дори и само няколко регионални депутати биха били достатъчни, за да се стигне до сведения, хвърлящи повече светлина върху клиентелистката икономика на Путин. Ако в Москва се проведат истински избори, непопулярната управляваща партия \"Единна Русия\", чиито кандидати уж се явяват като независими, би се представила незадоволително. Но репресивният и пропаганден апарат работи. Протестите са достатъчно големи, за да бъдат проблем не само на градските власти, но и на Кремъл. Той се опитва да сплаши московчани и другите граждани, които симпатизират на протестиращите; много от тях са образовани хора, които биха могли да бъдат бъдещето на Русия. Но Путин не разчита на тях, а на мъжете с палки.        ", "date": "2019.08.06", "title": "Русия – перфектната полицейска държава"}
{"url": "http://www.classa.bg/%D1%81%D0%B2%D1%8F%D1%82/item/398601-%D0%BF%D0%BE%D0%BB%D1%88%D0%B0-%D0%B2-%D0%BF%D1%80%D0%B8%D0%BC%D0%BA%D0%B0%D1%82%D0%B0-%D0%BD%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8%D1%8F-%D0%B1%D0%B8%D0%B7%D0%BD%D0%B5%D1%81-%D1%81-%D0%BE%D1%82%D0%BF%D0%B0%D0%B4%D1%8A%D1%86%D0%B8%D1%82%D0%B5", "text": "Казват, че рециклират, обаче не е точно така. Полша се старае да изпълни изискванията на ЕС в тази сфера. Но мафиотските структури в страната осезаемо спъват добрите намерения.       Десетте инсталации за изгаряне на боклука в страната имат капацитета да се справят и с местните отпадъци, както и с тези, които се внасят за по-нататъшна преработка от Чехия, Италия и Великобритания. Проблемът е, че липсват единни правила за качеството на боклука, а нелегалното изгаряне на отпадъци е много разпространена практика - твърдейки, че ще рециклират, мафиотски структури просто...изгарят отпадъците. През май 2018-а, например, само за месец избухнаха 60 пожара по сметищата. През 2018-а година Европейската комисия постанови, че приложението на разпоредбите в тази област е задача на отделните страни-членки. Същевременно Брюксел разшири периметъра на отговорността на производителите на стоки и опаковки: компаниите вече отговарят за тях и след използването им от потребителите. Износителите печелят от това, че предават на посредници и фирми боклук, подлежащ на преработка, след което надлежно отразяват това в сметките си. Представяйки ги впоследствие на властите, те могат да докажат, че допринасят за рециклирането на отпадъците. Но както съобщава \"National Geographic\" - в световен мащаб се рециклират само девет процента от пласмасовите отпадъци. Полша - европейският Китай? След като през януари 2018 година Китай обяви забрана за вноса на 24 различни вида твърди отпадъци, част от корабите, превозващи отпадъци, поеха към други пристанища - към Тайланд, Индонезия, Тайван, Южна Корея и Индия, но и към Турция и Полша. Заради това от \"Грийнпийс\" обвиняват западния свят, че експлоатира по-бедните страни: западните компании са готови да плащат, за да се освободятт от боклуците си, а редица фирми в по-бедните страни с готовност приемат такива договори. В същото време голяма част от тези отпадъци е грешно обозначена. В момента Полша приема годишно само от Великобритания по около 12 хиляди тона пластмасови отпадъци, подлежащи на рециклиране. След оттеглянето на Китай, Полша стана шестият най-голям вносител на британски боклук в света, а в Европа е втора след Холандия. Европейската комисия обаче нареди Полша сред 14-те страни-членки от общността, които се очертава да не постигнат поставената цел до 2020-а година делът на рециклирания боклук да достигне 50 процента от всички отпадъци. Според Евростат, през 2017 г. Полша е рециклирала едва 33,8% от отпадъците си - при 46,4 на сто средно за страните от ЕС. Един мръсен бизнес През април полицията в градовете Краков, Катовице и Ченстохова задържа 15 души, свързани с боклукчийската мафия. Следователите разполагали с доказателства, че задържаните складирали нелегално опасни отпадъци, включително в стари мини или близо до жилищни райони. Тогава служителите на реда откриха 2 452 тона нелегално складирани боклуци, чието отстраняване струваше на държавата осем милиона злоти - 1,9 милиона евро. По данни на полицията в Катовице, криминални групировки са наели за тази цел складови помещения на територията на цялата страна. В Полша в момента се водят шест съдебни дела за нелегални сметища, задържани бяха 47 души, 28 от които още се намират в ареста. Британската Агенция за екология в момента разследва три британски фирми за отпадъци заради това, че са изнесли за Полша 1 000 тона боклук за рециклиране, който бил погрешно обозначен. Преди две години шефът на агенцията сър Джеймс Бивън предупреди, че престъпленията с боклука могат да достигнат мащабите на тези с наркотиците. Този вид престъпност (с боклуците) струва на Обединеното кралство годишно около един милиард британски лири.  ", "date": "2019.08.06", "title": "Полша - в примката на нелегалния бизнес с отпадъците"}
{"url": "http://www.classa.bg/%D1%81%D0%B2%D1%8F%D1%82/item/398602-%D0%B0%D0%BC%D0%B1%D0%B8%D1%86%D0%B8%D0%B8%D1%82%D0%B5-%D0%BD%D0%B0-%D0%B5%D0%B4%D0%BD%D0%B0-%D1%81%D0%B2%D1%80%D1%8A%D1%85%D0%B1%D0%BE%D0%B3%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0", "text": "Обединените арабски емирства дълго време бяха страната, в която мнозина биха искали да живеят. Но напоследък се замесиха в твърде много конфликти, а това няма да доведе до нищо добро, пише Райнер Херман във ФАЦ.       В Обединените арабски емирства нещата не вървят добре. Малката, но свръхбогата страна в Персийския залив е въвлечена в твърде много конфликти. Ето защо тя официално обяви изтеглянето на военните си части от Йемен. В Либия настъплението на армията на подкрепяния от ОАЕ генерал Хафтар е спряно от месеци, а в Судан тамошните военни така и не успяват да сложат край на протестите. Тези (и други конфликти) продължават по-дълго, отколкото са си представяли управляващите в Абу Даби, взимайки решението да се намесят. Намесата излиза скъпо, а има и политическа цена: репресиите в страната се увеличават, а популярността на Емирствата във външнополитически план спада. Те вече не са най-либералните Основаните през 1971 г. Обединени арабски емирства дълго време бяха страната, в която мнозина от Близкия изток и извън него биха искали да живеят. Тъй като по време на управлението на основателя на държавата шейх Зайед ал-Нахаян Емирствата предлагаха възможности на всички, които не успяваха да ги открият в собствените си страни. ОАЕ бяха най-либералното общество и във вътрешнополитически, и във външнополитически план. Днес обаче управляващите начело с престолонаследника Мохамед бин Зайед Ал-Нахаян искат да заемат ролята на регионален хегемон. А в самата страна репресиите все повече изместват предишната откритост. За тази промяна, настъпваща бавно в продължение на десетилетия, допринасят три фактора. Първият от тях - екзистенциалната опасност, която управляващите семейства съзряха в иракското нашествие в Кувейт. Оттогава насам Емирствата се впуснаха усилено да се въоръжават, паралелно започна възходът на родения през 1961 г. Мохамед бин Зайед, който по образование е военен пилот. На второ място - даден бе ход на преследването на дълго толерираните \"Мюсюлмански братя\", които оспориха династичното управление на Емирствата, след като се представиха успешно на изборите в съседните държави Кувейт и Бахрейн; свободите бяха ограничени още повече. В крайна сметка през 2011 г. настъпи т.нар. \"Арабска пролет\" и свалянето на авторитарните владетели-съюзници на управляващите в Абу Даби, предизвика сериозни тревоги и в Емирствата. Вследствие на това те, на страната на Саудитска Арабия, се превърнаха в основни радетели за запазване на статуквото. Със своите военни и финансови ресурси те станаха лидери на контрареволюцията. Едната им цел бе да предотвратят организирането на избори, а другата - да отстранят ислямистките движения, които биха могли да спечелят на изборите. Въоръжаването на страната - благодарение на доставките от САЩ, Великобритания и Франция - предопредели ключовата позиция на Емирствата в конфликта с Иран. Емирствата се надцениха Амбициите обаче се оказаха по-големи от ресурсите. Емирствата се надцениха. В Йемен, където първоначалната цел беше прогонването на проиранските хути и унищожаването на \"Мюсюлманските братя\", възприемането на ОАЕ като окупатори накара Абу Даби да изтегли войските си. Новата стратегия е, с помощта на проемиратските милиции,  да бъде отделен Южен Йемен, за да се установи контрол над него. Блокадата на Катар също се провали. Абу Даби я провеждаше дори по-решително от Саудитска Арабия. Но тя само укрепи Катар - както политически, така и икономически. А домакинството на Катар на Световното първенство по футбол през 2022 г. вече не е под съмнение. Емирствата изсипаха милиарди долари в Египет, за да стабилизират режима на Сиси. Успехът обаче е спорен, тъй като Египет не създава устойчиви работни места за населението, което ежегодно нараства с 2,5 милиона. Освен това репресиите достигнаха безпрецедентно ниво. Промените няма как да бъдат спряни Йемен, Либия, Судан, Египет и Катар са само най-важните конфликти, в които са замесени Обединените арабски емирства. Следователно провалът в един или повече от тях ще засегне пряко властта в Абу Даби и може да се окаже пагубен за Емирствата. Въпреки това Мохамед бин Зайед държи здраво юздите в ръцете си. Заедно със саудитския престолонаследник Мохамед бин Салман той е част от дуото, управляващо арабския свят. Но и Мохамед бин Салман е изтощен. Защото именно по негово нареждане започна войната в Йемен, която се превърна в най-голямата хуманитарна трагедия на настоящето; на неговата съвест тежи убийството на Джамал Хашоги; той е обвинен и в редица нарушения на правата на човека в Саудитска Арабия. Емирствата вече не са така образцови, колкото бяха някога. Тяхната днешна политика е насочена към спирането на промените, настъпващи в арабския свят. В дългосрочен план те няма как да успеят.    ", "date": "2019.08.06", "title": "Амбициите на една свръхбогата страна"}
{"url": "http://www.classa.bg/%D1%81%D0%B2%D1%8F%D1%82/item/398603-%D0%B8%D0%B7%D0%B1%D0%BE%D1%80%D1%8A%D1%82-%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%E2%80%93-%D1%83%D1%81%D0%BF%D0%B5%D1%85-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Тя е компетентна, пасва като дялан камък и е голям успех за България – това са част от акцентите в многобройните коментари в германските вестници по повод номинирането на Кристалина Георгиева за шефка на МВФ.       В свой много задълбочен анализ  „Зюддойче Цайтунг” оценява скептично номинацията на Кристалина Георгиева – не заради нея самата нея, а заради интригите по повод издигането ѝ: \"Европа иска да издигне Кристалина Георгиева начело на МВФ - на пръв поглед това изглежда най-вече като успех за България. Шефският пост във Фонда ще вдигне акциите на балканската държава, за която иначе се говори по-скоро по повод корупцията. Всъщност обаче номинирането на Георгиева е най-вече успех за Франция. Френският президент Еманюел Макрон за пореден път налага волята си над останалите от ЕС. Една новина, която е лоша в две посоки: както за Европа, така и за МВФ във Вашингтон\". Изданието отбелязва и, че след като попречи на Манфред Вебер да стане председател на Европейската комисия и по този начин съсипа идеята за „шпиценкандидатите\", сега Макрон отново поднесе неприятна изненада – поне на правителството в Берлин. Ето кратък списък на топ-позиции от Европа: французойката Кристин Лагард е шефка на Централната банка, председателката на Еврокомисията беше избрана по волята на Париж, а евентуалната бъдеща директорка на МВФ също ще бъде френски избор. Макрон удря с юмрук по масата и така създава определени зависимости. \"Неговите действия  са бреме на първо място за самата кандидатка\", смята \"Зюддойче цайтунг\" и продължава: \"Досега Кристалина Георгиева си е извоювала добро реноме като заместник-директорка на Световната банка и като европейски комисар, отговарящ за бюджета. А се оказва, че трябва да започне новата си работа с голям недъг: Европа не я подкрепя единодушно. Освен това Георгиева скоро ще навърши 66 години, което означава, че МВФ трябва да промени регламента си, определящ горна възрастова граница за директора. Тези две обстоятелства усложняват задачата на Георгиева, особено в отношенията със страните в преход, на които им е писнало от западна доминация.\" Перфектната кандидатка Икономическият всекидневник „Ханделсблат\" допълва, че напреженията около избора на Георгиева не хвърлят добра светлина върху германско-френските отношения. Вестникът коментира: „Кристалина Георгиева е почти перфектна кандидатка за ръководител на МВФ. Българската политичка и икономистка от 2017 година насам работи в Световната банка, а в началото на тази година дори беше нейна временна ръководителка. В нейно лице източноевропейците най-после ще получат един от най-важните световни постове. А след като Кристин Лагард поеме ръководството на Европейската централна банка, Фондът отново ще се ръководи от жена.\" В свой втори коментар по темата „Зюддойче Цайтунг” също припомня предишните постове на българката: „Няма позиция, която да е прекалено висока за Кристалина Георгиева. За поста Генерален секретар на ООН тя в крайна сметка отстъпи пред португалеца Антонио Гутериш, но това изобщо не я отслаби. Тъкмо обратното.\" В други две публикации също става сдума за биографията на Кристалина Георгиева. „Тагесцайтунг\" пише: „Жената, която по волята на ЕС скоро трябва да стане шеф на Международния валутен фонд, е всичко друго, но не и студена технократка\". Вестникът се спира и на следното: \"В МВФ, който често бива критикуван като неолиберална институция, Георгиева идва с една доста необичайна биография: през 1967 година тя се дипломира като икономист в един софийски университет, която носи името на Карл Маркс\". А неделното издание на „Франкфуртер Алгемайне Цайтунг” отбелязва: „В Германия доскоро само специалистите знаеха коя е Георгиева. Другояче стоят обаче нещата в кулоарите на големите международни институции в Европа и в Америка. Георгиева явно притежава както специализираните знания, така и контактите, необходими за новия пост. Тя има съвсем обикновен произход и обича да разказва как образованието и промените в Източна Европа са помогнали за издигането ѝ\". В края на тази статия авторът Себастиан Балцер шеговито добавя още един детайл към портрета на българката: „Не знаем дали, ако беше отишъл във Вашингтон, холандецът Дейселблум щеше демонстративно да вади наяве своята националност. По отношение на Георгиева обаче можем да си позволим тази прогноза. Навремето в Световната банка тя основа група за български народни танци, а в Брюксел всяка година се хваща на хоро със свои сънародници, облечени в народни носии.\"    ", "date": "2019.08.06", "title": "Изборът на Георгиева – успех за България?"}
{"url": "http://www.classa.bg/%D1%81%D0%B2%D1%8F%D1%82/item/398604-%D0%BA%D0%B0%D0%BA-%D0%BC%D0%BE%D1%81%D0%BA%D0%B2%D0%B0-%D1%80%D0%B5%D1%88%D0%B8-%D0%B4%D0%B0-%D0%B7%D0%B0%D0%B4%D1%83%D1%88%D0%B8-%D1%83%D0%BB%D0%B8%D1%87%D0%BD%D0%BE%D1%82%D0%BE-%D0%B8%D0%B7%D0%BA%D1%83%D1%81%D1%82%D0%B2%D0%BE", "text": "Точно както скорошното насилие срещу мирно протестиращите, новата политика на Москва по отношение на графитите отразява начина, по който родния ми град се влоши под тежестта на авторитарното правителство, претендиращо да го подобри на висока цена, пише Леонид Бершидски в коментар за Bloomberg. На други места обмислените политики за уличното изкуство доведоха до големи естествени подобрения в градската среда, но прилагането им изисква признание за свобода, което днешните руски власти не искат да направят. Новите правила, приети миналия месец, по същество забраняват всякакви експерименти с улично изкуство. Те изискват артистите и собствениците на сгради да кандидатстват за разрешително, което трябва да получи одобрение от поне седем различни отдела на градската управа. Разрешения се предоставят само за изображения, които „популяризират изключителни личности, исторически събития, наука, спорт и изкуство“. Създаден е и списък с недопустимите неща, като изображения, свързани с тютюнопушенето и употребата на алкохол, всеки вид реклама, включително на неправителствени организации и каузи, насилие, изображения, които могат да засегнат членове на социални групи или професии, изображения на експлозиви, освен фойерверки, изображения, които „дискредитират родители или възпитатели“ и т.н. Дори и с разрешение графити могат да бъдат рисувани само между април и ноември, а одобрението от градската комисия ще се дава, когато работата е завършена. Иначе собственикът на сградата може да получи заповед да я премахне. Ако тези правила се прилагат стриктно, а няма причина да очакваме, че това няма да е така, те ще сложат край на една култура, която процъфтява в Москва и дори получаваше правителствена подкрепа, особено в по-свободните времена преди анексирането на Крим през 2014 г. (През 2013 г. огромен фестивал на уличното изкуство доведе до създаването на 150 големи графита от руски и чуждестранни артисти). Градските власти придобиват монопола над всичко, което трябва да се счита за красиво по улиците на Москва – тоталитарен подход, недостоен за истински глобален град, статус, който Москва винаги е жадувала, а понякога е заслужавала. Други големи градове имат по-различен, но почти винаги по-малко рестриктивен, подход към уличното изкуство. В Ню Йорк графитите са позволени с изричното разрешение на собствениците на сградата. Спрейове за рисуване дори не се продават на всички. Берлин, който има някои от най-дръзките и впечатляващи графити в света, официално възприе подобен подход. На теория някой дори може да отиде в затвора за рисуване на графити в нарушение, но присъдите са малко, защото има репутация, която иска да поддържа. В Лондон регулацията зависи от градските съвети. Някои са добре настроени, позволявайки всякаква дейност освен примитивното „тагване“ (подписване по стените), с вярата, че добрите графити привличат туристите. Други съвети налагат строги забрани, независимо от предпочитанията на собствениците на сгради. По мое мнение, пише Бершидски, градът с най-добра политика за графитите е Лисабон, който прие двустранен подход към тях през 2008 г., за да се справи с все по-големите оплаквания на бизнеса и жителите в центъра на града. От една страна, тя наложи забрана за графити в по-голямата част от града и увеличи разходите за почистването им. От друга, обаче създаде Urban Art Gallery под егидата на градския отдел за културно наследство. Тази агенция превърна един след друг проблемни квартали в импровизирани галерии, където са разрешени всякакъв вид произведения на изкуството, включително и „тагването“. Идеята е да се намерят места, които местните жители одобряват, защото графитите правят улиците по-красиви, а в крайна сметка и по-безопасни. Онези, които предпочитат да стоят в сянка, странят от подкрепяните от града фестивали. Същевременно градските артисти са добри в самоорганизацията, така че изкуството има тенденцията да измества престъпността. Проектът на Urban Art Gallery, а понякога и защитата ѝ на струващо си изкуство, което разцъфтява и без неговата благословия, създаде една постоянно променяща се, конкурентна среда, в която най-впечатляващите произведения оцеляват с години, защото никой не дръзва да рисува отгоре им. Но много от работите изчезват за дни или седмици. Овластяването на собствениците на сгради води до комерсиализация. Оставянето на решенията в ръцете на властите убива спонтанността. Ако няма каквато и да било политика, стените на града остават в ръцете на банди. Лисабон успя да избегне всички тези капани. Сцената там привлече много от най-добрите художници от Европа, САЩ и Латинска Америка, а разнообразието от картини по стените на града е изумително. Лисабон не е богат град, но някои райони, особено в центъра, се трансформираха благодарение на въображаемо, често социално осъзнато и свързано с политиката изкуство, което варира от миниатюрни текстове с анонимна поезия до майсторски изпълнени графити, заемащи цели стени. Москва е далеч по-богата от Лисабон. Изглежда градът няма нужда от подобна инициатива като тази, която преобрази Лисабон. Сегашният подход оставя възможности за корупция. В такъв град изкуството може да бъде продукт само на бюрократични решения. От друга страна, това оставя много стени, които ще могат да бъдат изрисувани, когато градът, а и страната отново са свободни, допълва Бершидски.    ", "date": "2019.08.06", "title": "Как Москва реши да задуши уличното изкуство?"}
{"url": "http://www.classa.bg/%D1%81%D0%B2%D1%8F%D1%82/item/398605-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BF%D1%80%D0%B5%D0%B1%D0%BE%D1%80%D0%B8%D0%BC-%D1%81-%D0%BA%D0%BE%D1%80%D0%BF%D0%BE%D1%80%D0%B0%D1%82%D0%B8%D0%B2%D0%BD%D0%BE%D1%82%D0%BE-%D0%BA%D1%8A%D1%81%D0%BE%D0%B3%D0%BB%D0%B5%D0%B4%D1%81%D1%82%D0%B2%D0%BE", "text": "Обвиненията в корпоративно късогледсто от десетилетия са насочени към финансовите пазари и компаниите, но отскоро безпокойството се засили. Сега американските регулатори се питат дали не са необходими промени в правилата за решаване на проблема, пише за Financial Times Уей Дзян, професор по финанси от Колумбийския университет в Ню Йорк. Но дали нашите пазари наистина са прекалено фокусирани върху незабавните резултати за сметка на дългосрочния растеж? Като финансов професор аз вярвам, че можем да разчитаме на емпиричните изследвания за това как пазарът цени силно иновативните компании. В крайна сметка иновациите са съвършеното доказателство, че компаниите инвестират в дългосрочен план, допълва той, Първо, нека разгледаме дали компаниите са обезкуражени да правят рискови инвестиции, насочени към амбициозни открития или да внедряват неконвенционални методи. Проучване от 2013 г. установи, че силно иновативните компании – тези с високи разходи за научноизследователска и развойна дейност (НИРД) – са правилно оценени от пазара, а не са силно дисконтирани, както пазарното късогледство би предполагало. Тяхната бъдеща възвръщаемост на акциите е съпоставима с тази на други компании от същия клас. Всъщност проучването установи, че много компании с високи разходи за НИРД – отразени в способността им да превръщат тези разходи в бъдещ растеж на продажбите - са надценени за продължителен период от време. Това предполага, че инвеститорите са доста толерантни към провала. Трябва също да вземем под внимание влиянието на хедж фонд активистите, които често търсят възвръщаемост чрез обратно изкупуване на акции. Критиците казват, че те намаляват стойността на компаниите в дългосрочен план, като настояват за понижаване на инвестициите в иновации. Но не всички разходи за НИРД се равни. Проучване, което трима съавтори и аз публикувахме миналата година, установи, че макар корпоративните разходи за НИРД да спадат през годината след намесата на акционери активисти, тези, които остават, се оказават по-продуктивни. В такива компании броят на новите патенти се е увеличил с 15%, три до пет години след намесата на активистите, като броят на цитиранията за патент - индикатор за въздействие или качество на патента - също се е увеличил с 15%. Това сочи повишена ефективност на НИРД и допълнителни иновации. Излиза, че някои инвеститори са повече от готови да погледнат дългосрочно. Но какво да кажем за корпоративните мениджъри? Данните сочат, че директорското късогледство не е само възможност, а може да бъде вероятен резултат на днешните пазари. Ето защо: повечето предприятия са изложени на риск от оттегляне на замесените страни. Кредиторите, доставчиците и служителите могат да се опитат да избягат при първите признаци на неприятности, така че възприятието - вероятно различаващо се от реалността - за финансовото здраве е от жизненоважно значение. Затова и мениджърите често предприемат действия, които фаворизират настоящите осезаеми резултати, разбирайте печалбата, за да убедят (или в някои случаи да подведат) пазара относно здравето на компанията. Инвеститорите обикновено не се подлъгват: те разбират стимулите за мениджърите да определят и след това да постигат целите си за печалбата, и правилно подозират, че ще има късогледи усилия за постигане на тези цели - задържане на запасите във веригата за доставки или съкращаване на продуктивните НИРД, ако е необходимо. Когато стане ясно, че мениджърите са готови да играят с печалбата, инвеститорите се приспособяват чрез оценяването на акциите. За такива компании малко разминаване с прогнозната печалба може да предизвика големи разпродажби на акциите им, защото инвеститорите очакват ръководството да изчерпи всички възможни ресурси, за да постигне целите си. Компаниите могат да разкъсат този непродуктивен цикъл като избягват тримесечните насоки за печалбите. Някои от тях са го правили. Това им позволява да се съсредоточат върху други мерки за представяне, като разходите за НИРД и кандидатстването за патенти. Макар че корпоративното късогледство може да бъде проблем за финансовите пазари, дългосрочният поглед не е нищо повече от серия от краткосрочни. Инвеститорите могат да улеснят компаниите да достигнат до правилната дългосрочна цел като ги насърчават да избират междинни цели, които ги държат на правилния път.    ", "date": "2019.08.06", "title": "Как да се преборим с корпоративното късогледство?"}
{"url": "http://www.classa.bg/%D1%81%D0%B2%D1%8F%D1%82/item/398606-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D1%89%D0%B5-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0-%D0%BD%D0%BE%D0%B2%D0%B8-%D1%8F%D0%B4%D1%80%D0%B5%D0%BD%D0%B8-%D0%BE%D1%80%D1%8A%D0%B6%D0%B8%D1%8F,-%D0%B0%D0%BA%D0%BE-%D1%81%D0%B0%D1%89-%D0%BF%D1%80%D0%B0%D0%B2%D1%8F%D1%82-%D1%81%D1%8A%D1%89%D0%BE%D1%82%D0%BE", "text": "Москва няма първа да разполага наземни ракети със среден и малък обсег, ако подобни стъпки не бъдат предприети от Вашингтон Руският президент Владимир Путин предупреди днес, че Москва ще бъде принудена да започне да разработва базирани на сушата ядрени ракети с малък и среден обсег, ако САЩ започнат да правят същото след края на важен договор за контрол върху въоръженията, предадоха Ройтерс и ТАСС, цитирани от БТА.   САЩ официално напуснаха Договора за ликвидиране на ракетите със среден и малък обсег в петък, след като прецениха, че Русия го нарушава. Москва отхвърля обвиненията.  \"Ако получим достоверна информация, че САЩ са завършили разработването и са пристъпили към производството на съответните системи, Русия ще бъде принудена да пристъпи към пълномащабно разработване на аналогични ракети\", заяви Путин.  По думите му за това е необходимо време, но \"до постъпването на подобни системи на въоръжение в руската армия реалните заплахи, възникващи за Русия във връзка с оттеглянето на САЩ от договора за ракетите със среден и малък обсег, ще бъдат надеждно парирани с вече съществуващите при нас средства: ракети с въздушно базиране \"Х-101\" и \"Кинжал\", с морско базиране \"Калибър\", а също перспективни комплекси, включително свръхзвукови системи тип \"Циркон\".   Той каза, че Русия няма първа да разполага наземни ракети със среден и малък обсег, ако подобни стъпки не бъдат предприети от САЩ. Според него Москва не се отказва от поемането на едностранни ангажименти.   \"Всички наши действия ще имат изключително ответен, огледален характер. Това се отнася до разработването, производството и разполагането на базирани на сушата ракети със среден и малък обсег. Ние няма да ги разполагаме в такива райони и дотогава, докато там не бъдат разположени ракети със среден и малък обсег американско производство\", заяви Путин.   Той обвини САЩ за края на договора, но каза, че е важно Москва и Вашингтон да подновят преговорите за контрол върху въоръженията, за да предотвратят \"неограничена оръжейна надпревара\".   По думите му излизането на САЩ от договора сериозно усложнява ситуацията в света и създава опасност за всички страни.   \"Вместо внимателно да обсъждат проблемите на международната сигурност, САЩ просто зачеркнаха многогодишни усилия за намаляване на вероятността от голям военен конфликт, включително с използване на ядрено оръжие\", каза той.   \"Според нас действията на САЩ, довели до края на договора за ракетите със среден и малък обсег, неизбежно ще доведат до обезценяване, подкопаване на всички носещи конструкции на световната сигурност, включително договора за стратегическите нападателни оръжия и договора за неразпространение на ядреното оръжие\", заяви Путин.   \r\n  ", "date": "2019.08.06", "title": "Путин: Русия ще разработва нови ядрени оръжия, ако САЩ правят същото"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398593-%D0%B1%D0%B8%D0%B2%D1%88%D0%B0-%D0%BD%D0%B0-%D1%88%D0%B0%D0%BC%D0%BF%D0%B8%D0%BE%D0%BD-%D1%81%D0%B8-%D0%B3%D0%B8-%D1%80%D0%B0%D0%B7%D0%B2%D1%8F%D0%B2%D0%B0", "text": "Бившата на петкратния световен шампион във Формула 1 Рита Ора отново зарадва мъжката аудитория. Певицата за пореден път демонстрира сексапил, публикувайки горещи свои фотоси в социалната мрежа.   Рита Ора първо качи две черно-бели снимки от ваканцията си в Испания, на които позира с цял бански. За радост на нейните последователи обаче, той се оказа прозрачен и разкри прелестите на пищната блондинка, докато си ги развяваше на плажа.    Това явно се стори твърде малка провокация за Рита Ора, която след това публикува още по-горещи снимки, облечена в изрязан розов бански.                      ", "date": "2019.08.06", "title": "Бивша на шампион си ги развява"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398594-%D1%8E%D1%80%D0%B8%D1%81%D1%82%D0%B8-500-%D0%BB%D0%B5%D0%B2%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D0%B2%D1%81%D0%B5%D0%BA%D0%B8-%D1%88%D0%BE%D1%84%D1%8C%D0%BE%D1%80,-%D0%BA%D0%BE%D0%B9%D1%82%D0%BE-%D1%81%D0%B0%D0%BC-%D1%81%D0%B8-%D1%81%D0%BC%D0%B5%D0%BD%D0%B8-%D1%81%D0%BF%D1%83%D0%BA%D0%B0%D0%BD%D0%B0-%D0%B3%D1%83%D0%BC%D0%B0", "text": "500 лв. глоба може да отнесе всеки, който сам ремонтира и поддържа личния си автомобил. Това ще се случи, ако в сила влязат текстовете от законопроекта за пътните превозни средства, който е качен за обществено обсъждане от създателите му от транспортното министерство, пише „Телеграф\". В проекта е записано, че дейностите по ремонт и техническо обслужване на пътни превозни средства може да се извършат от физически или юридически лица, регистрирани и разполагащи с удостоверение за такава дейност. За всичките тези лица Изпълнителната агенция „Автомобilна администрация (б.а. - масово познатата като ДАИ) ще създава, води и поддържа регистър. В него ще се вписват името, адресът на обектите, имената на техническите специалисти, които работят в тях, образованието и квалификацията им. Лицата, които ремонтират или поддържат автомобили, без да имат регистрация, подлежат на глоба от 500 лв., гласят наказателни текстове от закона. „Разписан в този си вид, проектът прави законно това да ремонтираш и поддържаш сам собствения си автомобил. Хиляди българи правят това, включително като свое лично хоби. Със сигурност е необходимо прецизиране на тези текстове\", коментират потребители новия законопроект в рамките на общественото обсъждане в интернет. „От така написаните текстове излиза, че ако спукаш гума на пътя и решиш да си я смениш сам, извършваш нарушение, защото нямаш официална регистрация, и подлежиш на глоба\", гласи становището на юристи по темата. Те изразяват надежда експерти и депутати да изчистят този абсурд по време на четенията на закона в парламента или по-рано. Според юристи добавянето на думите „редовно и по занятие\" би решило проблема и така законът няма да направи рутинни лични ремонти незаконни. В закона е предвидено задължението регистрираните сервизи да дават минимум шест месеца гаранция за извършен ремонт. Те ще трябва да водят и опис на всички ремонти, които са извършвали, както и на вида и произхода на частите, които са вложили. За тях се въвежда и задължението да имат сключена застраховка „Професионална отговорност\" за евентуални вреди, настъпили след некачествен ремонт и техническо обслужване на автомобил. В случай на издаване на документ с невярно съдържание или влагане на крадена или некачествена част сервизът рискува да загуби регистрацията си. Ако пък се докаже, че отделен техник е направил гаф умишлено или не, той може да бъде заличен от регистъра и да не може повече да упражнява законно професията си.  ", "date": "2019.08.06", "title": "Юристи: 500 лева глоба за всеки шофьор, който сам си смени спукана гума"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398595-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8-%D0%B1%D0%B5%D1%81%D0%BD%D0%B8-%D0%BD%D0%B0-%D1%81%D0%B5%D0%BB%D1%8F%D0%BD%D0%B8%D1%8F%D1%82%D0%B0", "text": "Мъже събраха погледите на минувачите в района на един от ресторантите за бързо хранене в Пловдив. Причината – двамата мъжаги кротко са легнали на тревата под иглолистно дърво и се опитват да спят. До тях има паркиран черен автомобил, от който идва трети човек и им носи надуваема възглавничка, пише \"Марица\".      Явно нашенците уморени от августката жега са решили да спрат колата и да си починат. Създали са си и всички удобства за пълноценна почивка – постлали са си одеало и са си сложили възглавници. Възмутени пловдивчани дори качиха техни снимки в „Забелязано в Пловдив\".", "date": "2019.08.06", "title": "Пловдивчани бесни на селянията"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398596-%D0%BA%D0%BE%D1%88%D0%BC%D0%B0%D1%80%D0%B8%D1%82%D0%B5-%D0%B7%D0%B0-%D0%B3%D1%80%D0%B8%D1%88%D0%BE-%D0%BD%D1%8F%D0%BC%D0%B0%D1%82-%D0%BA%D1%80%D0%B0%D0%B9", "text": "Кошмарите за Григор Димитров на корта нямат край. Най-добрия български тенисист е в ужасна криза напоследък, а сега загуби и от Стан Вавринка с 4:6, 4:6 за 1 час и 36 минути игра, отпадайки още в първия кръг на турнира от сериите “Мастърс” 1000 в канадския град Монреал. В следващия кръг швейцарецът ще се изправи срещу руснака Карен Хачанов. Гришо допусна ранен пробив в първия сет и не успя да отвърне на удара. Във началото на втората част двамата си размениха пробиви, но в полза на Вавринка те бяха два и до края на мача швейцарецът нямаше проблеми да стигне до успеха.   Това бе десета среща между двамата тенисисти, като швейцарецът записа шести успех и четвърти пореден над Гришо. Предните три победи на Вавринка бяха в турнири от Големия шлем - “Уимбълдън” (2018), US Open (2018) и “Ролан Гарос” (2019). Гришо записа страхотен старт на първия сет, печелейки подаването си на нула след силни сервиси. Вавринка навакса изоставане от 0:30 и все пак спечели подаването си, за да изравни за 1:1. Следващият трети гейм се оказа и ключов за спечелването на първата част. Той продължи близо 12 минути. Гришо поведе с 40:15, но съперникът му успя да докара нещата до равенство. Димитров спаси 4 точки за пробив, но направи и 4 двойни грешки и бе пробит от швейцареца. След това двамата печелеха подаванията си, а при 5:3 гейма Вавринка имаше три сетбола при 40:0, но българинът успя да обърне нещата и да намали до 4:5. Швейцарецът обаче не допусна пробив и след безкомпромисен сервис спечели частта с 6:4.    Гришо записа страхотен старт на първия сет, печелейки подаването си на нула след силни сервиси. Вавринка навакса изоставане от 0:30 и все пак спечели подаването си, за да изравни за 1:1. Следващият трети гейм се оказа и ключов за спечелването на първата част. Той продължи близо 12 минути. Гришо поведе с 40:15, но съперникът му успя да докара нещата до равенство. Димитров спаси 4 точки за пробив, но направи и 4 двойни грешки и бе пробит от швейцареца. След това двамата печелеха подаванията си, а при 5:3 гейма Вавринка имаше три сетбола при 40:0, но българинът успя да обърне нещата и да намали до 4:5. Швейцарецът обаче не допусна пробив и след безкомпромисен сервис спечели частта с 6:4    В началото на втората част двамата си размениха пробиви, но след това Вавринка записа още един, за да дръпна с 3:1 гейма в резултата. Димитров продължи да играе колебливо и в следващия гейм на свой сервис, давайки нова точка за пробив на швейцареца. Все пак Гришо спаси подаването си и на свой ред имаше шанс да търси пробив в следващия гейм, който Вавринка успя да измъкне трудно. До края на мача всеки печелеше своето подаване без затруднения и така швейцарецът отново триумфира след 6:4, за да продължи към 1/16-финалите.  ", "date": "2019.08.06", "title": "Кошмарите за Гришо нямат край"}
