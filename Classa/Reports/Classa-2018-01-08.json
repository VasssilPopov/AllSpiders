{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377139-%D1%80%D0%B0%D0%B7%D1%85%D0%BE%D0%B4%D0%BA%D0%B0-%D0%B8%D0%B7-%D1%87%D0%B0%D1%81%D1%82%D0%BD%D0%B8%D1%82%D0%B5-%D0%BA%D0%BB%D1%83%D0%B1%D0%BE%D0%B2%D0%B5-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B4%D0%B5%D0%BF%D1%83%D1%82%D0%B0%D1%82%D0%B8", "text": "Зад вратите на някои от най-трудно достъпните места в централен Лондон, основни членове на британския политически елит вечерят, пият, срещат се и спят. Там намират и комфортна и дискретно място за сключване на сделки и правене на политически ходове. Светът на клубовете със затворено членство (понякога приемащи само мъже) вече не е централна част от британската политика, нито е знак за племенна политическа принадлежност. “Естествено, най-добрият клуб в Лондон е Камарата на общините и това е отлично място да се срещате с хора и разговаряте с тях, но понякога е доста удобно да имаш и някое място извън Камарата, където да отидеш, когато искаш тиха вечер или питие”, казва бившият министър от Министерството на външните работи Хенри Белингам, който е член на мъжкия клуб White’s. “През последните 100 години е имало много министри и депутати, за които клубното членство е било по-важно, защото са прекарвали много повече време в клуба. Сега, когато Камарата е в пленарна сесия, хората прекарват повече време в парламента.” “Все още има политическа лоялност към клубовете, но тя е намаляла точно поради тази чисто финансова причина,” казва Хауърд Флайт, бивш депутат и сега член на Камарата на лордовете. Той е член и на три лондонски клуба - Carlton, Pratt’s и Boodle’s. Споделя, че сега основното му място за забавление е в Уестминстърския дворец. Белингам вярва, че по-младите депутати оценяват ползата от по-изолираното пространство - “друга атмосфера, сред която можеш да се срещаш със стари приятели или да организираш бизнес сделки”. “Това, което ме впечатлява в клубовете, които посещавам - в White’s като член, и в други като гост - е броят на младите хора там”, заявява той. Ето бърз поглед през ключалката към някои от най-ексклузивните лондонски клубове и техните членове с влияние в политиката. Няма да откриете по-консервативно място от Carlton Club, основан през 1832 г. “Членството там е било знак за лоялност към Консервативната партия и клубът е осигурявал ядрото на организацията на партията в продължение на много десетилетия, особено преди основаването на Централния офис на консервативната партия”, посочва се в уеб сайта му. Членовете–депутати от торите са многобройни, а консервативни премиери, включително и Тереза Мей, получават почетно членство в клуба, разположен на улица “Сейнт Джеймс”. Мей се отказва от членството си в клуба през 2001-а, заедно с бившия си държавен секретар Деймиън Грийн, заради политиката на клуба за ексклузивно мъжко членство. По това време жените са можели да бъдат “асоциирани членове”, но не и да използват мъжкия бар или да гласуват за избор на ръководство. Бившият премиер Дейвид Камерън е отказал да се присъедини към клуба по сходни мотиви, но все пак е станал член, когато клубът е дал пълни членски права на жените през 2008 г. Четирима от министрите, отговарящи за различни региони от света във Външното министерство на Великобритания, включително външният министър Борис Джонсън, са членове на ексклузивно мъжкия Beefsteak Club. Дискретността е от решаващо значение тук. Правило 1: \"За Beefsteak Club не се говори извън Beefsteak Club\". Много от членовете на клуба дори не отговарят на молби за коментар за него. Един от тях коментира пред Politico, че хората в клуба строго спазват правилото да не говорят за клуба извън стените му. Все пак от медийни публикации за клуба може да се предположи, че членовете му вечерят на една маса с гостите си. Интересна традиция там е хората да се обръщат към стюарда на клуба и сервитьорите с “Чарлз”. Служителите на Външно министерство Алън Дънкан, Хюго Суайър и Рори Стюарт също са членове, както и бившите финансови министри Норман Ламонт и Найджъл Лоусън. Членове на клуба са и убедения поддръжник на Brexit и бивш депутат Питър Лили, както и Никълъс Соумс, внук на Уинстън Чърчил. Изцяло мъжки клуб с дълъг списък от настоящи и бивши парламентаристи от консерваторите. Хауърд Флайт го описва като “много характерен и ексцентричен”. Етикетът там повелява, когато сядате за вечеря на кръглата маса, да го правите на следващия свободен стол. Така може да се озовете до някого, за когото “да установите, че е управлявал държава в Африка преди 20 години”, казва Флайт. “Има всякакви интересни и особени хора”, допълва той. Подобно на Beefsteak, има общо название за обслужващия персонал, като мъжете биват наричани “Джордж”, а жените - “Джорджина”. Сред депутатите консерватори, които са членове, са Едуард Гарние, Джеймс Грей, Адам Холоуей, Суайър и Соумс. Видните фигури във властта сред членовете му са бившият вицепремиер Майкъл Хезълтайн, бившият лидер на консерваторите Майкъл Хауърд и бившият премиер Джон Мейджър. Дейвид Камерън напуска White’s през 2008 г. Забраната срещу членството на жени в клуба не се е вписвала добре в опитите на бившия премиер да се представя като модернизиращ торите лидер. Много консерватори обаче продължават да не крият членството си там, включително Хезълтайн, Ламонт, Соумс, Суайър и Белингам. Белингам го описва като “доста традиционно консервативно убежище”. Клубът е относително малък, няма много функции и е встрани от медийния шум, коментира той. Бившият министър го използва и за социални, и за политически цели. “Ако искам да проведа спокойна среща с някой извън Камарата на общините, това е доста добро място, защото няма хора, които да ти дишат във врата през цялото време. Парламентът е чудесен, но ако имаш среща с министър или колега, хората винаги са наоколо или ви прекъсват, така че не е особено приятно”, обяснява той. “Не е имало особено желание за членство от съпруги на членове или жени, и мисля, че и характеристиките му, и цялостната му атмосфера са базирани именно на това да бъде само за мъже”, обяснява той. Белингам описва частните клубове като частни домове. Казва, че според него е напълно приемливо да има политика “само за мъже”, ако не се получават публични субсидии или клубът не приютява публични събития. Основан през 1882-а от премиера Уилям Гладстон, клубът на Уайтхол Плейс - включващ и билярдна зала, която членовете могат да наемат за “вътрешноклубни състезания” - има сред членовете си бившите лидери на либералдемократите Ник Клег и Пади Ашдаун. Уинстън Чърчил, Дейвид Лойд Джордж и Рамзи Макдоналд фигурират сред бившите му членове. Оли Робинс, доверен съветник на Тереза Мей по въпросите на Европейския съюз, също е член, наравно с видния социолог Джон Къртис - въпреки че той казва, че не е ходил там “от цяла вечност”. Къртис споделя, че предимно използва Royal Society of Arts, когато има нужда от място в централен Лондон, където да върши работа на спокойствие. Garrick Club, основан през 1831-а, е в сърцето на лондонския Уест Енд. Той може да се похвали с театрална библиотека, която включва много оригинални ръкописи и документи, както и мащабна колекция от театрални картини и рисунки. Сред членовете са лидерът на движението за “мек Brexit” Доминик Грийв, както и колегата му от торите и поддръжник на оставането в Съюза Кен Кларк. Бившият депутат, станал политически анализатор и впоследствие водещ на туристически предавания Майкъл Портильо също е член, както и бившият посланик във Вашингтон Кристофър Майер, въпреки че той казва, че не използва често подобни клубове. “Когато го правя, това е заради компанията, обстановката, храната и виното, не непременно в този ред. Някои от тях са спокойни убежища в натоварения град. Членството ми в който и да е от тях няма политическо значение”, заявява Майер. Marylebone Cricket Club - собственик на терените за крикет Lord’s и официален пазител на правилата на играта - има и доста членове с политически връзки. Сред тях са генералният директор на Отдела за напускане на Европейския съюз Алекс Елис, бившият министър на правосъдието Криспин Блънт, бившият постоянен секретар на финансовото министерство Никълъс Макферсън и бившият специален съветник на Борис Джонсън – Уил Уолдън, сега управляващ директор по обществените въпроси и връзките с правителството в маркетинговата компания Edelman. Уолдън е член от 2001-а, макар да е бил предложен още на своя 16-ти рожден ден през 1987 г. Той споделя за клуба, че членството е най-вече въпрос на “опазване на традициите на крикета” и “изиграване на скромна роля в определянето и насочването бъдещето на крикета”. “Дните на пълните с пушек ъгълчета и мрежи на “стари момчета” за щастие отдавна са отминали. Честно казано, използвам клуба, за да избягам от политиката, почти толкова, колкото и за да говоря за политика. Крикетът е в кръвта ми, той е дълбока моя страст, така че в дните на турнири като цяло се говори за спорт, не за Brexit”, обяснява той. “Членството обаче ви осигурява най-безценната политическа валута - билети за пробните мачове в Lord’s - и политическите опоненти изведнъж изглеждат особено склонни да ви бъдат приятели”, допълва той. Основан e в средата на XIX век. Сред първоначалните членове на клуба са били служители на Източноиндийската компания и офицери от армията и флота. Бившият лидер на UKIP и виден борец за Brexit Найджъл Фараж е активен член от присъединяването си към клуба преди повече от 20 години. Самоопределящ се като “дом за джентълмени далеч от дома”, клубът “не е особено място за политика”, казва Фараж. По негови думи той е използвал стаите за срещи там за големи събирания, но запазва мълчание кога и кой е бил там. Там има “толкова добро традиционно меню, колкото и навсякъде в Лондон, при много по-ниска цена”, коментира бившият лидер на UKIP, като хвали качествената бира в клуба и изгодната такса за членство. Той също така казва, че има поне двама депутати от торите, които също са членове, но не разкрива самоличността им. Заради взаимни международни споразумения, включително и с американски клубове, “е също толкова вероятно да срещнете и американски конгресмен там, колкото и британски парламентарист”, твърди Фараж. Клубове като White’s са “пълни до тавана с членове на Камарата на общините и Камарата на лордовете”, казва Фараж. “East India не е политически клуб, и за мен това е много привлекателно”, допълва той.  ", "date": "2018.01.08", "title": "Разходка из частните клубове на британските депутати"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/377140-%D1%85%D1%8E%D0%B2%D0%B5%D1%84%D0%B0%D1%80%D0%BC%D0%B0-%D1%81-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%BA%D0%B8-%D0%B2-%D1%81%D0%B0%D1%89", "text": "\"Хювефарма\" е придобила компанията за производство на ветеринатрни продукти „AgriLabs\" и биотехнологичната „Benchmark Bios\", съобщи в социалната мрежа изпълнителният директро на българската фирма Кирил Домусчиев. С тези придобивки според Домусчиев „Хювефарма\" ще разшири присъствието си на световния пазар. „Изключително съм горд с постигнатото през годините от „Хювефарма\"! Компания, която стартира от нищото! Сделката от днес за покупката на американските „Agrilabs\" и „Benchmark Bios\" ще открие нови хоризонти за нас. Благодаря на всички колеги от САЩ и България, които участваха в процеса на преговорите и дю дилиджънс (оценка на активите)! Трябва да продължим да сбъдваме мечтите си и да славим българското по света!\", написа Домусчиев. „Ние сме много развълнувани от таланта и технологиите, които са част от бизнеса на AgriLabs\", коментира Глен Уилкинсън, президент на „Хювефарма\", САЩ.", "date": "2018.01.08", "title": "Хювефарма с придобивки в САЩ"}
{"url": "http://www.classa.bg/%D1%82%D0%B5%D1%85%D0%BD%D0%BE/item/377141-%D1%82%D0%B5%D1%85%D0%BD%D0%BE%D1%82%D1%80%D0%B5%D0%BD%D0%B4-2018", "text": "През 2018 г. със сигурност ще излязат нови върхови модели смартфони и други мобилни устройства, но е малко вероятно да се появи следващият голям хит в мобилната електроника. Таблетите ще губят пазара си в потребителския сегмент, но за сметка на това все повече ще навлизат сред бизнеса. Ще се надяваме смартчасовниците да получат по-дълъг живот на батериите си, а електрическата мобилност – все по-голямо разпространение. Но скоро появили се технологични тенденции ще продължават да се развиват и да променят живота на съвременните хора. Ето водещите от тях, които според авторитетни технологични издания ще получат сериозен тласък през тази година. Интернет на нещата. Сигурно сте чували за „интернет на нещата\" (Internet of Things, IoT) – странно звучащата фраза, с която се обобщават всички устройства, които имат сензори, събират данни и се свързват с интернет, така че събраната от тях информация може да бъде анализирана или използвана за автоматизация. Това са от смартчасовници и индустриално оборудване до дрехи или аксесоари с вградена и свързана електроника. Човек едва ли си дава сметка за тяхното разпространение, но през 2016 г. в света е имало 6,4 млрд. IoT устройства, като през 2018 г. броят им ще достигне 11,2 милиарда. Тяхното по-широко приложение и задълбочаване на участието им в бизнес процеси води до необходимостта да бъдат по-сигурни и по-лесно обновявани. Затова и през тази година ще видим развитието на все повече IoT софтуерни платформи и повишаване на сигурността. Проучване на Gartner твърди, че през 2018 г. ще наблюдаваме масовизиране на производството и намаляване на цените на устройствата, които ще бъдат използвани за повече рутинни задачи като контрол на сигурността и осветлението и отоплението у дома. Автономната мобилност През последните години автомобилните компании и технологични гиганти изпробват възможностите на автономно управлявани автомобили, но през 2018 г. се очаква колите на Waymo, дъщерната компания на Alphabet, да излязат на улицата. До няколко месеца компанията ще започне предлагането на таксиметрова услуга във Финикс, щата Аризона. Возилата ще обслужват клиенти на повикване и ще ги оставят на определени от тях адреси. Това е голяма стъпка за целия сектор, но ще демонстрира и предимството, което има Waymo пред конкуренцията. Повечето автомобилни производители и технологични компании планират старта на своите автономни услуги едва пред 2021 г. А Китай ще отиде още по-далеч. Местната компания EHang твърди, че през тази година ще започне производството на двуместни автономни летящи таксита. Фирмата е разработила едноместен прототип – EHang-184, който може да лети със скорост до 100 км/час до 25 минути по предварително определени дестинации. EHang e сключила договор за доставка на такситата в Дубай през тази година и е в преговори с големи европейски градове. Квантовите компютри На пръв поглед идеята за тях е трудна за разбиране, затова трябва да я приемете като даденост – както традиционните компютри дават отговор 1 или 0 на поставените задачи, квантовите компютри едновременно извеждат и двата отговора. Така се получават едновременно отговори на различни задачи, вместо те да бъдат давани в последователност. Заради това квантовите компютри са много по-мощни от традиционните. В края на 2017 г. Google направи сериозен напредък в това направление, като предлага безплатен софтуер с отворен код на учени от областта на химията и физиката. Въпреки че квантовите компютри са още в твърде начален стадий на развитие, големите компании смятат, че те скоро ще може да бъдат използвани при решаването на задачи, свързани с климатичните проблеми и създаването на нови медикаменти. Google, IBM, Microsoft и други гиганти вече са доста напреднали в тази област, а софтуерът на Google е съвместим с квантовите компютри на IBM и други големи производители, което отваря хоризонта за реално приложение на технологията през тази година. Триумфалното завръщане на добавената реалност Датираща от десетилетия, добавената реалност (Augmented Reality, AR) – смесването на компютърно генерирани изображения с тези от околния свят, беше смятана за „следващото голямо нещо\", но все още не може да получи широко разпространение сред хората. Но благодарение на невероятния успех на игри като Pokemon Go тази година се очаква нейното триумфално завръщане при мобилните устройства. Конкретният повод за това е последната версия на операционната система iOS – iOS 11, която включва AR функционалност. Разработчиците ще създават все повече приложения като Place на IKEA, с което може да преобразявате виртуално дома си с мебелите на шведската верига, докато се разхождате със смартфона с включена камера из стаите. Фейсбук ще се опита да се хареса на потребителите си с AR филтри, с които те да прибавят към своите селфита най-разнообразни ушички, муцунки и други познати от Snapchat екстри. Според Deloitte през 2018 г. повече от 1 млрд. потребители на мобилни устройства ще създават AR съдържание.", "date": "2018.01.08", "title": "Технотренд 2018"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/377142-%D0%BF%D1%80%D0%BE%D0%B1%D0%B8%D0%B2-%D0%B2-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B5%D0%BF%D1%8A%D0%BB", "text": "Apple съобщи, че всички Mac компютри и iOS устройства, като iPhone и iPad, са засегнати от открития тази седмица пробив в сигурността, но компанията подчерта, че досега не са известни случаи на засегнати устройства, съобщи Ройтерс. Компанията съобщи, че последните актуализации на софтуера за iPad, iPhone, IPod touch, Mac настолни компютри и лаптопи и сеттоп боксове Apple TV са засегнати от една от уязвимостите, известна като Meltdown. Apple Watch не е засегнат, според компанията. Компанията ще пусне актуализация на своя уеб браузър Safari в следващите дни, за да се защити срещу друга форма на пробив, известна като Spectre. Това може да забави скоростта на браузъра с по-малко от 2,5%, твърди Apple. Intel потвърди в сряда доклад, в който се посочва, че нейните процесори съдържат уязвимост, чрез която от тях може да бъде изтеглена чувствителна информация като потребителски имена и пароли за достъп. Засегнати са и процесорите за мобилни устройства на ARM Holdings. През декември Apple попадна под критики заради софтуера на iPhone, който намалява производителността на смартфони с по-стари батерии. Наред с извинение и обяснение, че е извършена софтуерна промяна, за да се балансира ефектът от застаряването на батериите, компанията намали разходите за подмяната им от $79 на $29 до края на 2018 г. Акциите на Apple останаха без промяна, след като обяви, че устройствата й са засегнати от прибива в сигурността на компютрите. Intel поевтиня с 5,7% до 42.69 долара в Ню Йорк, преди да се възстанови леко до $ 44,43, след като в сряда спадна с 3,4%. Според експертите по сигурността, високо регулираните отрасли на индустрията, като държавните служби и институциите за обществено здравеопазване, са най-силно изложени на риск от пробив в резултат на уязвимостта на сигурността на чиповете.", "date": "2018.01.08", "title": "Пробив в сигурността на Епъл"}
{"url": "http://www.classa.bg/%D1%81%D0%B2%D1%8F%D1%82/item/377143-%D0%B6%D0%BE%D0%B7%D0%B5-%D1%81%D0%B0%D1%80%D0%B0%D0%BC%D0%B0%D0%B3%D0%BE-%D0%BD%D0%B0%D0%BC%D0%B5%D1%80%D0%B8-%D0%B4%D0%B2%D0%BE%D0%B9%D0%BD%D0%B8%D1%86%D0%B8", "text": "„Един от нас е в повече в този свят, и аз съм напълно съгласен с Вас, един от нас е в повече в този свят и е жалко, че същото не може да се изрече с главни букви”, изрича герой на Жозе Сарамаго в „Двойникът” (изд. „Колибри”, превод Илияна Чалъкова).     Той е киноактьор от „втория план”, подвизава се с артистичен псевдоним и е трудно откриваем. Дребен учител по история го вижда случайно в скучна комедийка, онзи изрича 2-3 реплики, но даскалът е потресен: той му е абсолютен двойник. Изглежда 43 филма от касети докато налучка името му – никога не е от „първия план”, субтитрите го обявяват в списъка с „останалите”. Свързва се по телефона с него, срещат се.   Заглавието на романа заявява изтъркана тема. Обаче тя е в ръцете на португалския нобелист, който, поне според преведеното на български, не се захваща с нещо, ако не го изработи уникално. Сега е уникален почеркът му. Пряката реч я няма графично, вкарана е виртуозно в разказа, с което засилва усещането за поток на мисълта, за плътност на изказа и за авторово присъствие.   „Нарушаването по непредпазливост или поради липса на човещина на подобни ограничителни клаузи, които, ако съществуваха, вероятно щяха да бъдат с незадължителен характер, може да направи така, че героят, вместо да последва една самостоятелна линия на мисли и вълнения в духа на положението, което му е отредено, и каквото е неговото безспорно право, ще се окаже връхлетян най-произволно от умствени и психични състояния, които, като се има предвид от кого идват, със сигурност не биха му били напълно чужди, но които в определен момент биха се оказали най-малкото неуместни, а в някои случаи пагубни” – от среднодългите изречения е, със сравнително малко смислови центъра и сравнително сдържана бароковост на прилагателните. Сарамаго! Романът е написан заради развръзката – логична, с което идеологизира преживяването на идентичност и индивидуалност и непредвидимо драматична – заради високо артистичния скепсис.", "date": "2018.01.08", "title": "Жозе Сарамаго намери двойници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377133-8-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1198 г. - Инокентий III става римски папа.   1598 г. - Евреите са прогонени от Република Генуа.   1815 г. - Британско-американска война: Американските сили водени от генерал Андрю Джаксън побеждават британската армия близо до Ню Орлеанс, две седмици след като САЩ и Великобритания подписват мирен договор за край на войната.   1838 г. - Алфред Вейл демонстрира телеграфа, като използва точки и чертички (поставя се началото на т.нар. Морзов код).     1900 г. - Президентът на САЩ Уилям Маккинли обявява военно положение в Аляска.   1918 г. - Американският президент Удроу Уилсън излага своя мирен план за последиците от Първата световна война в 14 точки (включващи открита дипломация, право на народите на суверенитет, създаване на Общество на народите, либерализиране на търговията).   1931 г. - Папа Пий XI издава енциклика срещу разводите и срещу контролирането на раждаемостта.   1949 г. - В Москва социалистическите държави учредяват Съвет за икономическа взаимопомощ.   1958 г. - 14-годишният Боби Фишър печели Американския шампионат по шахмат.   1959 г. - Генерал Шарл дьо Гол е обявен за първи президент на Петата република на Франция.   1962 г. - Картината на Леонардо да Винчи Мона Лиза е показана за пръв път в САЩ.   1973 г. - Изстреляна е съветската космическа сонда Луна 21 с Луноход 2 на борда.   1992 г. - Президентът на САЩ Джордж Х. У. Буш заболява, докато е на визита в Япония и по време на официален обяд повръща върху японския министър-председател.   1996 г. - В България стартира масовата приватизация.   2004 г. - Кралица Елизабет II кръщава най-големия пътнически лайнер, строен някога - Кралица Мери II.      ", "date": "2018.01.08", "title": "8 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377134-%D0%B4%D0%BD%D0%B5%D1%81-%D0%B5-%D0%B1%D0%B0%D0%B1%D0%B8%D0%BD%D0%B4%D0%B5%D0%BD", "text": "Бабинден или Денят на родилната помощ е български празник, отбелязван на 8 януари (или на 21 януари) в чест на бабата акушерка в селото. Празникът е езически по произход и е свързан със семейните обичаи.               Бабинден е един от големите народни женски празници, посветен на \"бабите\" - жените, които помагат при раждане, и на младите булки и невести, които са раждали. Обредността през този ден е подчинена главно на желанието да се засвидетелстват почит и уважение към възрастните жени, които са \"бабували\" на родилките. Този празник е езически и идва от далечните праславянски времена, но се е запазил и по време на Възраждането е бил изключително почитан. Днес Бабинден губи доста от обредните си обичаи, но пък се празнува от по-възрастните и е свързан с много смях и веселие.   Още преди изгрев слънце майките с деца от една до тригодишна възраст отиват на чешмата да налеят прясна вода. В котлето с водата пускат стрък босилек или здравец. Вземат калъп сапун и една нова кърпа и се отправят към дома на бабата да ѝ \"полеят\".     Обредното поливане на бабата-акушерка се извършва под плодно дърво в градината, върху дръвника или отпред на стълбите. Всяка жена подава на бабата сапуна, полива ѝ вода да се измие и я дарява с пешкира, който е донесла. След това бабата избърсва мокрите си ръце в полите на невестите – да са плодовити и лесно да раждат. Бабата закичва невестата и с китка здравец, вързана с \"мартеничка\" - червен и бял конец. Често при поливането бабата хвърля със шепите си вода нагоре и подскача три пъти, като изрича: \"Да рипкат децата и да станат бели и червени! Колкото капки, толкоз берекет и здраве!\"   След поливането жените даряват бабата с ризи, чорапи, платно, които премятат на дясното ѝ рамо. От своя страна, бабата връзва на дясната ръчичка на децата, които е отродила (\"хванала\") червено и бяло конче със сребърна монета и също им дава чорапки и ризки. После измива лицето на детето, тъй като се вярва, че на Бабинден водата, минала през бабините ръце, притежава пречистваща сила.   В някои райони обичаят е майките да водят на Бабинден децата си при бабата, докато навършат три годинки, за да ги благослови. Бабата има и друга важна обредна роля за майката и детето. Още след като завърши раждането тя напълва стомна с вода, потапя в нея китка босилек и я отнася в черквата. Свещеникът освещава водата и благославя бабата. После тя връща \"молитвената вода\" при родилката, която си мие лицето и сипва по малко в коритото на детето при всяко къпане чак до 40-ия му ден – периодът за пречистване след раждането.   На обед булките и невестите се събират на празнично угощение в дома на бабата-акушерка. Всяка жена носи прясна погача, баница, варена или печена кокошка и бъклица с ракия или вино. Целува ръка на бабата и ѝ подава подноса с храната. Дъщерите и снахите на бабата подреждат дълга и богата трапеза, около която сядат всички присъстващи. Започва весело и буйно пиршество, придружено с песни, танци и понякога с твърде пиперливи и разюздани закачки и сценки. Често бабата поставя около врата си наниз от червени чушки и с керемида кади под полите на жените, за да раждат повече деца. Наричанията и припевките имат в повечето случаи сексуален символичен смисъл. След обеда на трапезата у бабата започват да идват и мъжете.   Децата – най-важното в живота ни, са тачени и от предците ни. Важно било да се раждат здрави, хубави и умни деца. Бабите, които израждали деца били на специална почит. \"Къща без деца огън да я гори\", казва поговорката, а друга допълва \"Кое е по-голямо от царя? Детето\".    За да се родят здрави деца, следва да се спазват не малко забрани, отново според народните поверия. Не бива да се зачеват деца в нощта на петък срещу събота. Бременната жена не бива да рита куче или котка, да прескача ръжен, да яде върнат от пътуване хляб, не трябва да ходи по разлята вода или боклук, но най-важното е да не краде или да не яде скришом, защото откраднатото или изяденото скришом излизат като белег на детето. Всичко, което поиска бременната трябва да ѝ бъде дадено, казват още народните вярвания. Ако се крие от нея храна, детето ще бъде злоядо, нездраво. Бременната трябва да се пази и от уплах.   За лесно раждане бабата акушерка трябва да се прекръсти, да запали кандило и прекади къщата, да затвори прозорци, врати и да отвърже всичко завързано. Така раждането ще върви по-лесно, смятал народът ни. Самото раждане трябва да се пази в тайна и никой, освен свекървата и бабата не бива да разбира за него.   Докато не се кръсти детето родилката не бивало да става от леглото или да остава сама. Това са опасни дни за нея и детето. Огънят в огнището не бива да се гаси до 40-тия ден.", "date": "2018.01.08", "title": "Днес е Бабинден!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/377135-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D0%BD%D0%BE%D0%B2%D0%B8-%D0%B8%D1%81%D0%BA%D1%8A%D1%80-%D0%B8-%D0%B1%D0%B5%D0%B7%D0%B4%D1%8A%D0%BD%D0%BD%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0", "text": "Началото на 2018 г. беше белязано от шесторното убийство в Нови Искър. Никой не би трябвало да се учудва, че то се превърна във водеща тема за вестници, новинарски сайтове, радиа и телевизии. При такива криминални казуси, вероятно повече от всеки друг път, медиите трябва да изпълняват максимално отговорно основната си задача: да информират, като предоставят проверени факти в контекст и същевременно избягват да засилват страданието или страха на читатели, зрители, слушатели.   Намирането на баланса между най-важната информация и опазването на личното пространство на хората е сред основните предизвикателства за журналистите от появата на занаята до днес. Журналистите не са имунизирани срещу неточности, а естеството и скоростта на работата могат да доведат до грешки от страна дори на най-съвестните и добронамерени представители на професията, включително и поради обстоятелства отвъд техния контрол.  Това обаче не оправдава опитите за превръщането на едно трагично събитие в сензация, при което страданието и скръбта се използват за постигане на кликове, харесвания и споделяния, и финансови приходи.   Заглавия като това целенасочено всяват страх.   С начина си на отразяване на убийството в Нови Искър някои медии доказаха, че в родната журналистика всъщност е без дъно, като в същото време ни дадоха повод да си припомним значението на два елемента, които в голяма степен оформят медийната среда в едно общество: журналистическа етика и медийна грамотност.   В статията на “24 часа” за издирвания има излишни подробности за блудството му с мароретна, нарушаващи журналистическтеи стандарти.   Може би най-показателният пример за покъртително ниското ниво на родните медии е статията със заглавие „Горският човек краде като войник, после изнасилва студентка и блудства с деца“, публикувана във в. „24 часа“ на 5 януари (виж  ). Говорим за национален всекидневник, който – с всички условности – дълги години е водещ източник на новини и анализи за стотици хиляди българи, но очевидно има жълтокафяви характеристики.   Въпросния материал, който към 15:00 ч. на 6 януари е бил разгледан над 42 000 пъти, описва в подробности различни епизоди от биографията на издирвания за убийството Росен Ангелов. Основното послание на статията се подразбира още в петия параграф: Ангелов е със сериозно криминално минало, за което полицията знае от години, и въпреки че представлява директна опасност за обществото, той продължава да бъде на свобода. Авторът обаче се впуска в ненужно детайлни и нецензурни описания за блудството на Ангелов с 11-годишно момиче през февруари 2007 г. – описания, които нарушават огромна част от етичните правила, включени в учебниците по журналистика.  Веднага изниква въпрос: с какво описаните сцени допринасят за обществения интерес и как може да бъде оправдано подобно навлизане в личното пространство на даден човек, още повече на малолетно дете?  Тези описания категорично не допринасят за обществения интерес, а подобно нарушаване на личното пространство няма как да бъде оправдано, по никакъв начин не допринася за информираността и безопасността на гражданите.   Кратко отклонение: в. „Труд“ преди десетина дни също стана олицетворение на падението на родната журналистика, след като по темата за Пирин си позволи да публикува заглавие „Як ритник заби кабинетът в зелените задници“. На първа страница…       За липсата дори на базови стандарти и журналистическа етика споменатият материал в. „24 часа“ не е изключение. Друг пример как не се прави журналистика ни дава Dnes.bg. На 5 януари 2018 г. в сайта се появява статия за убийството в Нови Искър със заглавие „Касапинът от Нови Искър – опасен! Изпречиш ли се на пътя му…“. Всеки разумен човек може сам да достигне до извода, че потенциалният отговорник за масово убийство представлява опасност. Подобни заглавия показват нагледно как журналистиката съвсем целенасочено може да бъде използвана за всяване на паника. Иначе казано, това не е професионална журналистика, а пример за писания в стил clickbait (буквално „стръв за кликове“) – съзнателно експлоатиране на човешкото любопитство с цел привличане на кликове и споделяния чрез използването на сензационни заглавия, реално или привидно скандални снимки и обещания за предоставяне на информация, която нито един читател не може да си позволи да пропусне.   Жълтите заглавия не са чужди и на Би Ти Ви.   Точно в тази категория попада и заглавие от сайта на bTV Новините от 3 януари (виж  ), от което става ясно, че убийството в Нови Искър ще бъде сред темите в сутрешния блок на телевизията на следващия ден: „Ексклузивно – близки на жертвите от шесторното убийство. Какво се е случило в къщата на ужасите в Нови Искър?“ Границата между професионална журналистика и жълтокафявия ѝ вариант все повече се размива, тъй като дори една от двете най-големи национални телевизии прибягва до вече споменатите инструменти на системата clickbait.   Няма как да не спомена и начина на отразяване на темата „Нови Искър“ в поне една от медиите, които ежедневно ни заливат с „ексклузивни“ новини, бомби, шокове и ужаси.   В свой коментар по темата от 6 януари 2018 г., озаглавен „Има нещо много, ама много гнило в баснята с килъра от Нови Искър. Някой ни прави на идиоти“, издателят на „ПИК“ Недялко Недялков използва (меко казано) махленски език и абсолютно неуместна ирония, с които не просто погазва каквито и да било етични стандарти в професията (какво да очакваш от собственика на такава „медия“), но свежда огромната трагедия до своеобразна конспирация с комедийни елементи – независимо че става въпрос за хора и то такива, които вече не са този свят. Да не говорим, че Недялков осмива и драстичните мерки, предприети от властите за намирането на Росен Ангелов, но това не пречи неговата агенция ден по-рано да публикува материал със заглавие „ПЪРВО В ПИК TV: Ужас като на война в Луково и Нови Искър – хеликоптер се включи в издирването на изверга Росен“.   Отразяването на убийството в Нови Искър доказва, че изключително влошената медийна среда в България е резултат не просто от политически и корпоративен натиск, който ограничава свобода на журналисти и редактори, а и от искрящата липса на желание за придържане към каквито и да било журналистически и етични стандарти и основополагащи ценности.   Що се отнася до медийната грамотност, хвърлете поглед към броя на преглежданията на споменатите по-горе материали и на коментарите на читатели под тях. Понякога цифрите не са достатъчни, но в някои случаи (стига да се правдоподобни) казват повече от хиляди думи. - - - -", "date": "2018.01.08", "title": "Убийството в Нови Искър и бездънната българска журналистика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377136-%D0%BF%D1%80%D0%B0%D0%B7%D0%BD%D0%BE,-%D1%82%D0%B0-%D0%B4%D1%80%D1%8A%D0%BD%D0%BA%D0%B0", "text": "По празниците вестниците са толкова празни, че направо няма смисъл да се хаби хартия за тиражите. Все пак предпразнично всяка уважаваща себе си редакция прави всичко възможно да задържи читателя – с полезни съвети, препоръки, малко клюкици и пикантни пезевенклъци.   „24 ЧАСА” открива едновременно и топлата, и студената вода с препоръка на цяла страница „Дръжте вилицата с лявата ръка и снимайте храната, за да не пълнеете по празниците”. Наивно си мислехме, че по принцип вилицата се държи с лявата ръка, а ножът – с дясната, но се оказа, че не било така – „Целта е да ви бъде по-трудно и да се храните по-бавно”. А храната трябва да се снима не за спомен, а за да можело специално приложение в мобилния телефон да й сметне калориите.   И – вода, много вода! На глътка алкохол – „поглъщайте по 3 глътки вода”. Като знаем как се лочи по празниците, нищо чудно, че язовирите са празни. Да не говорим, че водата някъде поскъпна така, че трите є глътки излизат солени. Но правителството и лично Той са помислили за всичко – „Вода без пари за бедните” радва ни „СТАНДАРТ”. И уточнява, че не е измислица, а „Това съобщи премиерът Бойко Борисов”!  Щом Той е казал, значи – пийте студена вода до насита, на муфта е!   Предпразнично „ТРУД” се опитва да ни обърка окончателно с твърдението на д-р Илия Илиев, че „Декември е десети месец, Нова година е на Коледа”. Потресени от неграмотността си, се потапяме в историческите справки на доктора, за да научим, че „Предшественик на Христос е легендарният тракийски певец и музикант от Родопа планина Орфей.    Син на Бога на Слънцето Аполон, той също захванал да наставлява хората на по-висок морал, опитал да промени религиозната доктрина, влязъл в противоречие с официалната идеология, станало причина за неговата смърт”. Ако си спомняме добре митологията, Орфей е убит от вакханките – очевидно агенти на тогавашното праисторическо Шесто управление.   Междувременно подаръците заваляха отрано – и „За още 15 млн. лв. БАН спря протеста”. „24 ЧАСА” добавя, че „Допълнителните средства ще бъдат разпределени между институтите на БАН на база постиженията им за следващата година”. Пак сме малко объркани – хем парите се дават сега, хем ще се разпределят чак догодина, като се отчетат резултатите от току-що започ­налата. Дано лихвите в банките не падат още, та академията да изкара някой лев отгоре, докато не може да пипа милионите!   „МОНИТОР” също раздава – не подаръци, а безплатни полезни съвети с какво да изненадате любимата за светлите християнски празници – „Зарадвайте я с реалистичен вагинален вибратор”. Предполага се, че любимата ще се зарадва на подаръка така, както жените от рекламите се радват на кутийка с хапчета против деменция и студени крака.   И докато всички почиваме, някои хора работят неуморно за нашето светло бъдеще и добро настроение – както е рекъл пред „ТРУД” Алфредо Торес, „Артистът е като гинеколог – работи там, където другите се забавляват”.  Та, „Покрай втория лифт на Банско премиерът подхваща и темата за ски-съоръженията на Витоша. Той натоварва спортния министър Красен Кралев да проучи въпроса с ремонтирането и стопанисването на ски-влека “Заека” на писта “Стената” над София, а финансовия министър Владислав Горанов получава задачата да намери парите за ремонта.” – четем в „СТАНДАРТ”.   Обичаме да се пързаляме, братя и сестри, а още повече – да ни пързалят.   Весела Нова година с най-свободната от всичко преса на света!", "date": "2018.01.08", "title": "Празно, та дрънка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377137-%D0%BF%D1%80%D0%B5-%D0%B4%D1%81%D0%B5-%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%81-%D1%87%D0%B5%D1%82%D0%B2%D1%8A%D1%80%D1%82%D0%B0-%D0%B2%D0%BB%D0%B0%D1%81%D1%82-%D0%BE%D1%82-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB", "text": "Факт е, че задаващото се българско председателство на Съвета на министрите на ЕС е голям залог и залък за нашите управляващи и за т.нар. политическа класа изобщо (макар нейната класа да е доста съмнителна, ако говорим за нивото й). Но някак приехме за (единствена) даденост вероятността нашите управници да се смирят по този повод, за да не се излагат с репресии спрямо своите критици пред чужденците. Може да има истина в тази хипотеза, но фактите показват още нещо. Нещо обратно на това очакване!   През изминалата 2017 г. в периферията на общественото внимание остана приплъзването на Борисов и производните му по властова линия “величини” към позицията на някои чернеещи в отделни аспекти централно и източноевропейски овце от европейското стадо. Самия Борисов многократно се изказа по дух и стил като “поляк”, “унгарец” или “словак” по адрес на “лицемерието на ЕС” най-вече (и дори солово) във връзка с политиката на Брюксел спрямо Турция на Ердоган, но и все повече в хор с антимигрантските настроения и действия на Вишеградската четворка, включваща и рязко противопоставящата се на приема на бежанци Чехия.   Но това е само най-видимата част на нашия титан(ик), който се надява да финтира за пореден път айсберга на недоволството от властването му в самата България и отлага сблъсъка с европейските ценности, подкрепяни от него от приличие пред богатите чужденците на борда.   Истината е, че Борисов започна да се изявява като полуевроскептик (чак като Орбан и Качински не смее да се изкаже, твърде зависима е властта му от европейските пари), окуражен от факта, че в лицето на управляващите в Полша и Унгария вижда себеподобни: хем (представящи се за) десни, хем си правят, каквото си искат, въпреки ръмженето на някакъв си Брюксел.   В едно (невидимо) отношение обаче Борисов тихомълком е надминал колегите си по евробунтарство в рамките на евросъюза: без да го признава, отричайки фактите дори, Борисов си е подсигурил медиен комфорт както никой друг евродругар. През изминалата 2017 г. той се възцари окончателно на върха на една все по-беззъба, послушна и фрустрирана медийна среда, чиято опърничавост започна да бъде укротявана от обезоръжаващата политическа транссексуалност на монархо-социалистическото управление. Едновременно с това тя беше форсирана от Първановщината и получи окончателния си задушаващ целофан в наши дни.   Борисов гледа как вишеградските му колеги се разпореждат с медиите без да се съобразяват с брюкселските забележки и не само си прави изводите, че “може и така” без да пострадаш от гумения брюкселски бумеранг. Не само им подражава, но и се подсмихва под байборисовия си мустак колко са изостанали някои еврокамаради в откритието си, че разединението на журналистите прави силата (му).   Защо да не си укрепи още повече властта в най-всепроникващата до села и паланки държавна телевизия с доказано все по-предан обслужващ персонал в навечерието на Председателството? И нов програмен директор с опит от атакистката телевизия “Алфа” ще си уреди (че и като водещ на публицистично предаване ще го курдиса след това), и новинарска началничка от опитната в пропагандата към силните на деня от ТВ 7 ще наложи…   “Дреболии”? Да, за европейците евентуално. Но за българите е важно да бъдат облъчвани правилно и на Борисов никак не му е все едно кой ще го обгрижва - човек по човек се грижи човекът за това.   Какво ще му направят европейците за тези дребни прегрешения (чрез които от години надгражда като с тухлички фараонската си пирамида на медиен властелин на положението)? Ще му се скарат ли или ще го детронират? Няма такава опасност. А който е недоволен от това, да се оплаче на арменския поп – Армения и без това е руска военна база, да видим какво ще постигнат жалбоподателите пред арменския поп (или тв водещ). Ай, сиктир (с извинение, защото на арменски това е мръсна псувня, но ние сме я “омекотили” за всекидневна употреба, побългарили сме я)!   Христо Ботев, любимецът на неговите днешни антиподи във властта и опозицията, употребяван за измиване на гузната им съвест, е казал в далечната 1874 г. във в. “Независимост” (В. “Независимост”, г. IV, брой 52 от 12 октомври 1874 г.) за зависимостта на журналистите във фейлетона си “ДЛЪЖНОСТИТЕ НА ПИСАТЕЛИТЕ И НА ЖУРНАЛИСТИТЕ” горчиви думи. Обръща се към “колегите” си с “братя врабци и цацунгери”, които следват съветите на поповете да си мълчат (“…мълчанието е една от ония добродетели, които се похваляват от сяко пъповъзвишение и от сяко щастливо миропомазание”.   И ето че днес сме осъмнали пак там – като при онова чуждо владичество, което обичаме да наричаме робство за оправдаване на робския си манталитет и необходимостта Русия, страната на робите, да ни освобождава.   Системното изнасилване на четвъртата власт я превърна днес в същество от някакъв трети пол – с избити зъби, за може да обслужва властта без опасност да я ухапе. А опитва ли се някой да се зъби, за тази цел се задействат чуковете на прокуратурата или на другарите по коалиция от “Атака” по съдебен път (самите те имат опит от съдебната зала, нали Сидеров го осъдиха за хулиганство) - и те да свършат някоя (мръсна) работа, няма само чорбаджийски постове да получават на чисто (ни бой яли от баш путинофил на столичната ул. “Раковски”, ни в НАТФИЗ нахлували) за заслуги в атакуването на нормалността в българския обществен живот.   Тези нерадостни наблюдения не са “прозрение” на някаква си личност.   Американската журналистка от български произход Татяна Кристи   за намесата на българската власт в платформи за публично изразяване на мнение като Фейсбук:   “Фейсбук е компания, която не желае или е много несклонна да комуникира с потребителите си (когато не им иска пари или лична информация). Каналите за обратна връзка във Фейсбук са формални и не съществуват ясни механизми за протекция на личности, атакувани на политическа основа. Фейсбук се превърна в удобна бухалка на властта в държави с недемократично управление, погазващи правата на личността и свободата на словото. Единственото досега свободно поле на Фейсбук за обмяна на идеи, неконтролирано от зависимите медии в България, се оказа податливо на правителствен шантаж и на нечистоплътни бизнес практики. Относно блокиранията, ето резултатите от моето разследване.   Много преди Фейсбук да ми изтрие профила в края на миналия месец на база на пост от преди една година, в който споменавам думата „гей” в хомофобски цитат на Магда Ташева – тогава народен представител от Атака, аз започнах самостоятелно разследване на това как оперира Фейсбук и причините, по които блокира. Успях да изчета много от безбройните им „стандарти” и да се уверя, че в прилагането им няма абсолютно никаква обективност и яснота.   Повече яснота ще се намери в мъглявината Андромеда, отколкото в критериите за блокиране на Фейсбук, което е добре дошло за всяка нечистоплътна измет с власт. Единственото ясно нещо в тези така наречени стандарти е, че те често се използват като бухалка срещу свободата на словото в недемократични държави. България не е единствената, но е единствената страна в Европейския съюз, където подобно блокиране съществува на такава скала.   Наши източници твърдят, че в България функционират два тролски центъра – свързани с властта – един афилииран с ПП ГЕРБ и втори – с Патриотичния фронт, които са активирани, за да заглушат гласа на критиците на властта, особено по време Европредседателството. Профили на личности като адв. Николай Хаджигенов, главният редактор на сайта Биволъ за разследваща журналистика Атанас Чобанов, на карикатуриста Христо Комарницки, на Манол Глишев, на Самуил Петканов и други критици на властта биват редовно атакувани и блокирани”.   А ето и   за начина, по който Фейсбук се използва за целите на потискането на критиката от страна на правителства и режими, които, за разлика от индвидите, имат силата и влиянието да въздействат възпиращо върху критиките срещу себе си в мрежата. Мислите ли, че абонираните за властта нашенци и техните сате ити се “гнусят” от подобна възможност?", "date": "2018.01.08", "title": "Пре(дсе)дателството с четвърта власт от третия пол"}
{"url": "http://www.classa.bg/%D1%81%D0%B2%D1%8F%D1%82/item/377130-%D0%BA%D0%B8%D0%BC-%D1%87e%D0%BD-%D1%83%D0%BD-%D0%B7%D0%B0%D0%BF%D0%BE%D0%B2%D1%8F%D0%B4%D0%B2%D0%B0-%D0%BD%D0%BE%D1%80%D0%BC%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F", "text": "Севернокорейският лидер Ким Чeн-ун изнесе реч пред нацията, в която нареди да се създадат всички необходими условия за подобряване на отношенията с Южна Корея, съобщава агенцията KCNA. \"Държавният глава подчерта, че страната ни се нуждае от твърдо придържане към политика, която да направи пробив в самостоятелното сближаване. Не трябва да сме обърнати към миналото и да мислим за спецификата на отношенията със Сеул. Вместо това е необходимо да се подобрят връзките между Севера и Юга\", се казва в публикацията на агенцията. Пхенян казва, че е дошло времето да се обединят усилията на корейския народ да спре ескалацията на напрежението в полуострова. \"Ние не говорим само за нормализиране на отношенията между корейците, но също така и за помирение на нацията, доброволно обединение\", каза KCNA, като също изрази съжаление, че \"сътрудничеството между народите на Северна и Южна Корея е затруднено от всевъзможни неподходящи ограничения, както и от правни и политически инструменти. \" В сряда Сеул и Пхенян възстановиха линията за специални комуникации в демилитаризираната зона на Панминчон. Двете страни също се съгласиха да проведат преговори на високо равнище на 9 януари в граничния град. Очаква се двете страни да договорят възможното участие на севернокорейския отбор в предстоящите Зимни олимпийски игри в южнокорейския град Пьонгчан. От своя страна американският президент Доналд Тръмп изрази надежда, че следващата среща на високо равнище между Северна и Южна Корея ще даде положителни резултати и заяви, че желае да проведе телефонен разговор със севернокорейския лидер, при определени условия.", "date": "2018.01.08", "title": "Ким Чeн-ун заповядва нормализиране на отношенията с Южна Корея"}
{"url": "http://www.classa.bg/%D1%81%D0%B2%D1%8F%D1%82/item/377131-%D0%BA%D0%B0%D0%BA%D0%B2%D0%BE-%D1%81%D1%82%D0%BE%D0%B8-%D0%B7%D0%B0%D0%B4-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D0%B1%D0%B8%D1%82%D0%BA%D0%BE%D0%B8%D0%BD%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Стотиците хиляди биткоини, извлечени преди четири години от японска платформа за обмен, можеха да бъдат възстановени, но срещу това стоят мощни сили. Това заяви изобретателят, предприемач и експерт по биткоини Уилям Муук. Става дума за отмъкване на около 850 000 биткоина, съобщено от Мт.Гокс (най-голямата платформа за обмен на биткоини до 2014) през февруари 2014 г. Следва подаването на молба за обявяване в несъстоятелност и платформата изчезва от мрежата. Платформата тогава обвини хакери, че са компрометирали тихо системите им в продължение на години, предизвиквайки загуба, еквивалентна на около 450 млн. долара по тогавашни цени и близо до 15 милиарда евро по сегашната цена на биткоина. До този момент ударът в Мт.Гокс се смята за най-голямата кражба в историята на криптовалутите. Малко по-късно са били „намерени\" 200 000 биткоина, но за Муук това си остава мрачна и тайнствена история, имаща нещо общо с смъртта на висш служител на платформа за обмен на чуждестранна валута. \"Разви се в страшна форма \", каза специалистът във връзка със смъртта на Отъм Радке, изпълнителен директор на платформата Фърст Мета, която падна от жилищна сграда в Сингапур в привидно самоубийство. Муук посочва, че това е \"спорна смърт във финансовия сектор\", като се вземе предвид това, което Радке бе открила. Отъм Радке заедно със своя екип тихо намери половината от откраднатите биткоини. Те не са загубили\", каза Муук, добавяйки, че тя е била намерена мъртва малко след като японски съд бе информиран за констатацията. \"Нейният екип и други, свързани с усилията изчезнали. Затворени са няколко интернет страници. Тези хора и екипът, включително аз, бяхме уплашени\", каза бизнесменът. Според него, ако намерените биткоини биха били въведени отново на пазара, това би качило цената им още тогава до 10 000 долара. До фалита, Мт.Гокс манипулира 80% от глобалните сделки с биткоини. Случаят е смятан за цифрова кражба, но продължава да е недовършен, а някои вярват, че всички следи сочат към самата платформа. Бившият изпълнителен директор на компанията в момента е обвиняем за злоупотреби в Токио.", "date": "2018.01.08", "title": "Какво стои зад най-голямата кражба на биткоини в историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377138-%D0%B5%D1%80%D0%B4%D0%BE%D0%B3%D0%B0%D0%BD-%D0%B8%D1%81%D0%BA%D0%B0-%D1%80%D0%B5%D1%86%D0%B8%D0%BF%D1%80%D0%B8%D1%87%D0%BD%D0%BE-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%B6%D0%B0%D0%BC%D0%B8%D0%B8-%D1%83-%D0%BD%D0%B0%D1%81", "text": "Турският президент Реджеп Ердоган поиска реципрочно реставриране на джамии у нас, и специално на единствената джамия в София - Баня баши. Това стана в речта му на пищната церемония по откриването на реставрираната църква „Свети Стефан\" в Истанбул. На откриването освен Ердоган присъства турският премиер Бинали Йълдъръм, кметът на града и областният управител на Истанбул, българският премиер Бойко Борисов заедно с няколко министри, патриарх Неофит, главният мюфтия на България Мустафа Хаджи и Вселенският патриарх Вартоломей. Църквата е ремонтирана в продължение на 6 години почти изцяло със средства на турската държава – 16 млн. лири (около 7,5 млн. лв.) и 1 млн. от българското правителство. Тя е с уникална желязната си конструкция, изградена в края на 19 век от стомана, докарана през Дунав и Черно море от Австро-Унгария. Реставрирана е не само фасадата и вътрешните помещения, но е укрепена и разширена самата носеща конструкция, защото на много места е била корозирала. Премиерът Борисов изненадващо призна, че ако ремонтът е бил извършен от България, е щял да струва 80, а не 8 млн. лв., а и сме нямало да можем да създадем такава организация за строителни работи в центъра на града. Президентът Ердоган отчете, че през тази година са били завършени с основна реконструкция 14 релегиозни храма, като Желязната църква е била последният, венецът на този успех. И подчерта: „Надявам се това наше сътрудничество да продължи и с историческите, и с религиозните паметници, които се намират в България. Ще бъде удоволствие за мен да участвам в церемонията по откриването на реставрираната джамия в София\". Всъщност на реципрочна основа – заради църквата „Св. Стефан\", в Пловдив вече бе реставрирана Джумая джамия. През 2018 г. сме длъжни да възстановим отношенията между Турция и ЕС – такива, каквито бяха преди няколко години, заяви премиерът Борисов. Изтъквайки ролята на България като председател на Съвета на ЕС в първата половина на годината, той все пак призна, че страната ни не е велика, а малка държава и не може да даде някакъв съществен принос, но „ако можем да помогнем в тази посока, ще помогнем\".", "date": "2018.01.08", "title": "Ердоган иска реципрично възстановяване на джамии у нас"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377124-%D0%B0%D0%BA%D1%82%D1%80%D0%B8%D1%81%D0%B0-%D1%81%D0%B5-%D0%BF%D0%BE%D1%8F%D0%B2%D0%B8-%D0%B1%D0%B5%D0%B7-%D0%B1%D0%B5%D0%BB%D1%8C%D0%BE-%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B8%D1%82%D0%B5-%D0%B7%D0%BB%D0%B0%D1%82%D0%B5%D0%BD-%D0%B3%D0%BB%D0%BE%D0%B1%D1%83%D1%81", "text": "Актрисата Бланка Бланко се появи на червения килим на тазгодишното раздаване на наградите \"Златен глобус\" по начин, който изуми и шокира гостите на събитието, свикнали да виждат какво ли не, информира \"Мирър\". Бланка Бланко се разходи пред фотографите като под оскъдната й червена рокля се виждаше повече, отколкото всички очакваха и на всички стана ясно, че тя явно е забравила бельото си в къщи.      По този начин актрисата напълно отхвърли \"правилото\" за черния цвят на дрехите, което съпътства кампанията срещу сексуалното насилие, провеждаща се преди началото на връчването на наградите \"Златен глобус\" в Лос Анджелис. Организаторите на акцията са участниците в движението, което се обедини под хаштага #MeToo като към нея се присъединиха и звездите на Холивуд.      Актрисата, облякла провокативна червена рокля, обаче сякаш изобщо не се интересуваше от кампанията и продължи да се усмихва спокойно и без притеснение пред обективите.    ", "date": "2018.01.08", "title": "Актриса се появи без бельо на наградите \"Златен глобус\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377125-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D1%8F%D0%BD%D1%83%D0%B0%D1%80%D0%B8", "text": "Ще трябва да консолидирате цялата си воля, за да преодолеете препятствията по пътя. По-добре е да изоставяте любовните дела, особено ако сте женени. Имунитетът ви е доста висок, така че не ви застрашават проблеми и болести. Неочаквано събитие в семейството, е възможно вечерта. Не се препоръчва днес, да поемате грижите и проблемите на другите хора. Това ще подкопае организма ви морално и физически. Пестете пари, за да купите нещо, което е нужно за вашия дом, а не ги харчете за глупости. Трябва да изплатите дълговете си, за да може да си поемете дъх свободно и да планирате бъдещите покупки. Очаква ви обрат в личния живот. При много от вас, ситуацията ще се промени толкова драстично, че ще сте принудени да преразгледате плановете си за следващата година. Събитията, планирани от членовете на семейството, ще бъдат благоприятни. Ако искате да напреднете в кариерата, трябва да бъдете максимално консолидирани. От сутринта, ви очаква забързан ден, така че не планирайте нищо сериозно и мащабно. Самолечението, може да навреди на тялото ви, както и да подкопае имунитета. Възможни са интересни оферти за работа, договори и пътувания до друг град. Изненадите може и да не са толкова приятни, колкото изглеждат. Бъдете търпеливи. За вас, ще започне нова ера в професионалната сфера, когато получите нов проект от вашите босове. Отлично ще се развиват дела, свързани с финанси и юриспруденция. Ако отхвърлите скептичните коментари и критики на вашите колеги, тогава ще забравите за проблемите. Вечерта ви очакват, добри новини. Бъдете по-внимателни, когато подписвате документи, договори и кореспонденция в интернет. Може да влезете в задънена улица, което ще се отрази зле на работата и личния ви живот. Заобиколени от семейството и близките, има шанс да намерите хармония в душата си. Не се ядосвайте и мърморете, така ще постигнете много. Ще получите толкова нова и ненужна информация, че неволно ще попаднете в капан. Помощ, ще дойде при вас неочаквано и от страна, която въобще не сте очаквали. Знаците на съдбата в любовта, ще ви позволят да направите правилните изводи за избраника си. Не казвайте нищо излишно, за да не съжалявате по-късно. Очакват ви много приятни изненади, които ще ви заредят с енергия за целия ден. Необходимо е да оставите настрана установените принципи, за да не отблъснете любимият. Не е необходимо да решавате финансови проблеми, без предварителни анализи. В противен случай, ще се разделите с всичко, което сте натрупали.   Може да попаднете в капан, ако от сутринта започнете да копаете в миналото. Забравете всичко, което се е случило и живейте в настоящето. Ресурсът във финансовата сфера, ще ви помогне да си върнете всичко, което веднъж безразсъдно сте пропиляли. Творческата самореализация, ще ви помогне да откриете в себе си нови таланти, които водят до успех. Очаква ви добър късмет по отношение на финансовите въпроси, което ще ви позволи да купите необходимото за себе си и вашите близки. Благоприятно ще се развиват, премествания и реформи в ежедневието. Интригите и рисковите начинания, ще доведат до разочарование. Не трябва да пренебрегвате превантивните мерки, срещу инфекциозни заболявания. Очаква ви професионален успех и попълване на портфейла. Усещането за собствената ви значимост, ще открие ярки перспективи в кариерата. Опитайте се, да планирате деня си така, че да има място за почивка и комуникация с приятели. Очарователно събитие вечерта, ще ви зареди с приятни емоции. Очаква ви романтичен ден, когато среща с близък човек, ще изтрие миналите привързаности. В работата, ще имате няколко варианти за реализация, но изберете най-перспективите. Позволете си да се отпуснете активно, а не пасивно да наблюдавате обкръжаващата ви реалност. Вечерта, ще ви донесе един куп приятни изненади.", "date": "2018.01.08", "title": "Дневен хороскоп 8 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/377132-%D1%81%D1%8A%D0%B1%D0%BE%D1%80-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0", "text": "Православната Църква, след тържеството в чест на великите свещени събития, случили се в деня на Христовото Рождество, на другия ден събира вярващите да възхвалят с хвалебни и благодарствени песни Божията майка като избран съсъд на Божия промисъл.    \"Дойдете - подканя ни Църквата тоя ден - да възпеем Спасителевата майка, която и след раждането пак се оказа Дева!\"  Това събрание на вярващите на другия ден след Рождество Христово за прославяне на св. Богородица, която родила Спасителя, е наречено \"Събор на пресвета Богородица\".  Същия ден се чествува паметта на св. праведни Йосиф, обручник на св. Дева, за живота на когото са запазени малко сведения, а също и паметта на св. цар Давид като славен родоначалник на Иисуса Христа и на св. Яков брат Господен, пръв християнски епископ на град Йерусалим.   Тропар, глас 4  Твоето рождество, Христе Боже наш, озари света със светлината на познанието. Защото в него онези, които служеха на звездите, от звездата се научиха да се покланят на Тебе, Слънцето на правдата, и да познават Тебе, Изтока от висините. Господи, слава на Тебе!  Рождество Твоè, Христè Боже наш, возсия мùрови свет рàзума: в нем бо звездам служàщии звездòю учахуся Тебè клàнятися Солнцу правди, и Тебè вèдети с висотù Востòка: Господи, слава Тебè.  Кондак, глас 6  Родилият се преди зората от Отца без майка,  на земята без отец днес се въплъти от Тебе.  За това звездата благовества на влъхвите,  а ангелите с пастирите възпяват неизказаното Твое рождество, Благодатна.", "date": "2018.01.08", "title": "Събор на Пресвета Богородица"}
{"url": "http://www.classa.bg/%D1%81%D0%B2%D1%8F%D1%82/item/377126-%D0%BA%D1%80%D0%B0%D0%BB%D1%8F%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%B0-%D0%B5%D0%BA%D1%81%D0%BF%D1%83%D0%BB%D1%81%D0%B8%D1%80%D0%B0%D0%BD-%D0%BE%D1%82-%D0%B1%D0%B0%D1%80-%D0%B2-%D0%BD%D1%8E-%D0%B9%D0%BE%D1%80%D0%BA", "text": "Британският актьор Кит Харингтън, известен с ролята на Джон Сноу \"Крал на Севера\" в популярния сериал\" Игра на тронове \", беше изхвърлен от един бар в Ню Йорк (САЩ), където той се замеси в скандал, след прекаляване с питиетата. Както беше съобщено от TMZ, актьорът изразил желанието си да играе билярд, но в пияно състояние ударил игралната маса няколко пъти и притеснявал присъстващите, вземайки билярдните им щеки. Свидетелите казват, че служителите на бара поискали Харингтън да излезе и той се подчинил. Обаче известно време по-късно той се върнал в заведението, където този път бил експулсиран от персонала, с използване на сила.", "date": "2018.01.08", "title": "Кралят на Севера експулсиран от бар в Ню Йорк"}
{"url": "http://www.classa.bg/%D1%81%D0%B2%D1%8F%D1%82/item/377128-%D0%BA%D0%B8%D1%82%D0%B0%D0%B9-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%BF%D0%BE%D1%81%D1%82%D1%80%D0%BE%D0%B8-%D0%B2-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B8-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B0-%D0%B1%D0%B0%D0%B7%D0%B0-%D0%B2-%D1%87%D1%83%D0%B6%D0%B1%D0%B8%D0%BD%D0%B0", "text": "Китай планира да увеличи военното си присъствие в чужбина, като строи в Пакистан втората си военноморска база извън своите граници. Новината идва на фона на спора между Исламабад и Вашингтон, след като САЩ тази седмица замразиха финансовата помощ към Пакистан по въпросите на сигурността. Пекин откри първото си чуждестранно военно съоръжение през август миналата година в Джибути, близо до базата на Пентагона в африканската страна. Втората чуждестранна база на Китай ще бъде построена в близост до Гуадар, пакистански пристанищен град със стратегическо значение в Арабско море, съобщиха източници, близки до китайската армия, цитирани от вестник South China Morning Post. Според вестника, търговските съоръжения на пристанището в Гуадар не могат да предоставят \"специфични услуги\" на китайски военни кораби, така че е решено да се създаде нова база в близост до него. \"Пристанище Гуадар не може да предостави конкретни услуги за военните ни кораби. Това не е добро място за провеждане на военни операции за логистична поддръжка\", цитира вестникът източници, запознати със ситуацията. \"Китай трябва да установи друга база в Гуадар за своите военни кораби, защото Гуадар сега е цивилно пристанище\", каза за вестника военен анализатор, който обясни, че е необходима отделна военноморски инсталация в близост до сегашното пристанище за поддръжка и логистична подкрепа на военните кораби. Гуадар е пристанище, разположено на около 60 километра източно от границата между Пакистан и Иран. То е разработено от китайски инвеститори, като част от амбициозния китайско-пакистански икономически коридор и контролира търговските превози от ноември 2017 г.", "date": "2018.01.08", "title": "Китай планира да построи в Пакистан втората си военноморска база в чужбина"}
{"url": "http://www.classa.bg/%D1%81%D0%B2%D1%8F%D1%82/item/377129-%D1%81%D0%B0%D1%89-%D0%BE%D1%86%D0%B5%D0%BD%D1%8F%D0%B2%D0%B0%D1%82-%D0%BA%D0%B0%D1%82%D0%BE-%D0%BC%D0%BD%D0%BE%D0%B3%D0%BE-%D0%B4%D0%BE%D0%B1%D1%80%D0%B0-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D1%81%D0%B8-%D1%81-%D0%BC%D0%B5%D0%BA%D1%81%D0%B8%D0%BA%D0%BE,-%D0%BD%D0%BE-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B4%D0%B0-%D0%BF%D0%BB%D0%B0%D1%82%D0%B8-%D0%B7%D0%B0-%D1%81%D1%82%D0%B5%D0%BD%D0%B0%D1%82%D0%B0", "text": "Американският президент Доналд Тръмп е класифицирал американските отношения с Мексико като \"много добри\", но в същото време отново настоя, че страната от Латинска Америка ще плати за изграждането на граничната стена между двете държави. Президентът също така подчерта, че двете страни преговарят за Северноамериканското споразумение за свободна търговия (NAFTA). \"Мисля, че Мексико ще плати за стената, имам чудесни отношения с Мексико, както знаете ние предоговаряме НАФТА, но да, Мексико накрая ще плати за стената\", цитира Вашингтон пост думите на президента на пресконференция, в президентската резиденция в Кемп Дейвид. Мексико, от своя страна, многократно заяви, че няма да плати за изграждането на стената. В петък администрацията на Тръмп поиска одобрение от американския Конгрес на стойност 18 милиарда долара, за да финансира предложението си за изграждане на стена на границата с Мексико. Този бюджет ще покрие разходите за строителство за едно десетилетие, за да се вдигнат около 1100 км нови гранични огради и заменят други, разширявайки сегашната стена от 1052 км до почти 1600. Предложението се разглежда като едно от условията за договаряне на пакета от реформи в областта на имиграцията. Този пакет включва проекта бенефициентите на отменената програма за отсрочени действия за пристигащи деца (DACA), така наречените \"мечтатели\", да получат правен статут и да имат начин да получат Американско гражданство", "date": "2018.01.08", "title": "САЩ оценяват като \"много добра\" връзката си с Мексико, но настояват да плати за стената"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377123-%D0%BF%D1%80%D0%B5%D0%BA%D1%80%D0%B0%D1%81%D0%BD%D0%BE-%D0%B4%D1%83%D0%BF%D0%B5", "text": "Колко много танци с дупета има по света: туърк, салса и така нататък. Но едно е да друсаш тяло в правилна амплитуда, карайки дупето да се тръска, а съвсем друга е да караш задната си част да се движи по музиката, сякаш отделена от твоя торс. Съгласете се, че това е трудно за представяне. Но не се напрягайте твърде много. Ефектна блондинка показа в мрежата как това се прави. \r\n    ", "date": "2018.01.08", "title": "Прекрасно дупе!"}
{"url": "http://www.classa.bg/%D1%81%D0%B2%D1%8F%D1%82/item/377120-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BF%D1%80%D0%B5%D0%BC%D0%B0%D1%85%D0%BD%D0%B0-%D1%81-%D0%BA%D0%BE%D0%BD%D1%82%D1%80%D0%B0%D0%BD%D0%B0%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%BE%D0%B1%D1%81%D0%B0%D0%B4%D0%B0%D1%82%D0%B0-%D0%BE%D0%BA%D0%BE%D0%BB%D0%BE-%D1%81%D0%B2%D0%BE%D1%8F-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0", "text": "Сирийската армия е разбила обсадата около своя военна база източно от Дамаск, обградена от силите на опозицията, предава Reuters, цитирана от \"Фокус\". Миналата неделя бунтовниците, най-вече членове на ислямистката групировка „Ахрар аш Шам\", заеха части от Управлението на военните транспортни средства на сирийската армия в град Хараста в областта Източна Гута. Сирийската армия, подкрепена от руската авиация, извърши контранастъпление, за да разбие обсадата и да спаси близо 200 войници, извършващи отпор срещу нападенията.", "date": "2018.01.08", "title": "Сирийската армия премахна с контранастъпление обсадата около своя военна база"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377121-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%B7%D0%B2%D0%B5%D0%B7%D0%B4%D0%B0-%D1%81%D0%B5-%D1%81%D0%BF%D1%8A%D0%BD%D0%B0-%D0%B2-%D1%82%D0%B2-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D0%B8-%D0%BE%D1%81%D1%82%D0%B0%D0%BD%D0%B0-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0", "text": "Телевизионна звезда от британския Big Brother остана гола по време на предаванет което бе излъчено по BBC. Корти Акт слизаше по стълбите, но се спъна. В резултат на това жената откъсна роклята си и остана по без гащи, пише ТМЗ. Известно време тя се опитваше да се покрие с дрехи, след което напусна сцената.  ", "date": "2018.01.08", "title": "Британска звезда се спъна в ТВ предаване и остана чисто гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/377122-%D0%B0%D0%BB%D0%B5%D1%81%D0%B0%D0%BD%D0%B4%D1%80%D0%B0-%D0%B0%D0%BC%D0%B1%D1%80%D0%BE%D0%B7%D0%B8%D0%BE-%D0%BF%D0%BE%D0%BA%D0%B0%D0%B7%D0%B0-%D0%B3%D0%BE%D1%80%D0%B5%D1%89%D0%BE-%D1%82%D1%8F%D0%BB%D0%BE", "text": "Известната красавица се радва на дълга почивка в родната си Бразилия, само седмици след като официално съобщи, че вече няма да бъде един от ангелите на Victoria's Secret, съобщава \"Дейли Мейл\". Александра Амброзио никога не се е притеснявала да показва прекрасното си тяло. Този път сексапилната бразилка зарадва последователите си в социалната мрежа, където сподели горещи кадри от обиколката си по слънчевите плажове на своята страна. Трийсет и шест годишната Алесандра Амброзио е майка на две деца и доскоро бе един от най-популярните ангели на марката за бельо Victoria's Secret. Алесандра е родена в малкото градче Ерешин в Южна Бразилия. Тя има полски и италиански корени. Красавицата е лице на брандове като Next, Armani Exchange, Christian Dior, Ralph Lauren.            ", "date": "2018.01.08", "title": "Алесандра Амброзио показа горещо тяло"}
{"url": "http://www.classa.bg/%D1%81%D0%B2%D1%8F%D1%82/item/377113-%D1%82%D0%B0%D0%BC-%D1%82%D0%B8-%D0%B8%D0%B4%D0%B2%D0%B0-%D0%B4%D0%B0-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%B5%D1%88", "text": "              На лист хартия Маркос скицира очертанията на кюрдския затвор, в който е прекарал 95 дни. \"Представете си килия от 65 кв.м., в която са хвърлени над стотина души! Спиш само на една страна или в седнало положение\", разказва пред Дойче Веле 47-годишният испанец. Той е родом от Рабаналес - село в североизточна Испания.     Испанецът Маркос (вдясно) е прекарал три месеца в затвора в Ербил   Маркос, чието кодово име било \"д-р Делил\", е един от тримата испанци, които през август миналата година са задържани в Генералната дирекция по сигурността в Ербил - огромна сграда в столицата на Иракски Кюрдистан. Маркос служел като санитар в доброволческите съпротивителни отряди YBS, чиято задача била да защитава йезидското малцинство от радикалните ислямисти на т.нар \"Ислямска държава\" (ИД).   През 2014 година, когато ИД започва масово да избива йезиди, Работническата партия на Кюрдистан (ПКК) се намесва, за да защити йезидското население от нападенията на терористите от ИД. В разгара на битката срещу ИД обаче през март 2017 се стига до сблъсъци между силите на съпротивителните отряди и кюрдските милиции пешмерга. Съпротивителните отряди си сътрудничат често със Сирийските демократични сили - мултиетническата коалиция, подкрепяна от Вашингтон. Само че Анкара обвинява тази коалиция в поддържане на връзки с ПКК, която е забранена в Турция и е смятана както там, така и в САЩ и в ЕС за терористична организация. Тесните връзки между Анкара и управляващата партия в Иракски Кюрдистан водят до по-внимателна проверка на сътрудничеството между съпротивителните отряди YBS и Сирийските демократични сили.   \"Все ни е едно дали сте бойци на ИД или пък на ПКК\" - Маркос често чувал мъчителите му да повтарят тези думи. Затворниците от YBS били принудени да делят единствената затворническа тоалетна с бойци на ИД. \"Телевизорът през цялото време беше включен: сутрин звучаха строфи от Корана, а следобед гърмеше турска музика. И всичко това - само и само да не мигнем дори за минута дори\", разказва Маркос.   На тримата испанци не им е казано нито колко време ще останат в затвора, нито пък защо са хвърлени зад решетките. Те прекарвали целия ден в килията - разрешена им била разходка в двора само по 20 минути на ден. Затворническите стени били с височина около 15 метра, между тях били опънати телени мрежи. Ако имало промени в делника, то те били за по-лошо. \"След посещението на делегация на испанското посолство ме преместиха в единична килия. Прекарах в нея два дни - в пълен мрак. На третия ден в килията влязоха петима мъже и ми нанесоха жесток побой\", спомня си Маркос. Той и неговият другар по килия често чували писъците на хората, които били измъчвани в единичната килия, макар че \"телевизорът гърмеше с пълна сила\", разказва Маркос.   Той разказва, че делегация на Червения кръст неведнъж била в затвора, за да се осведоми за състоянието на затворниците. \"Това беше игра на котка и мишка. В килиите оставяха неколцина затворници, а останалите ги откарваха на друго място, за да не могат сътрудниците на Червения кръст да видят лицата им\", разказва Маркос.   На 26 ноември той бил пуснат на свобода. Освободен бил преди това и Робин, другият от тримата задържани испанци. Третият обаче, един 21-годишен мъж от Андалусия с кодово име \"Агир\" бил задържан още по-дълго.   Маркос обслужва малък пациент в град Синджар     \"Условията бяха толкова непоносими, че някои се опитваха да се самоубият - с изплетени от одеялата въжета или пък дори от тънките алуминиеви капаци на кофичките за кисело мляко\", разказва 21-годишният испанец в телефонен разговор за Дойче Веле. Той казва, че е бил държан в затвора 111 дни.   Разказите на тримата испанци много напомнят тези на други мъже от западни страни, които са били задържани в Иракски Кюрдистан, казват Робърт Дой и Рей Люис-Ейлинг, които са прекарали в затвора 40 дни заедно с тримата испанци. Преди да ги откарат в килия на Генералната дирекция за сигурност, на двамата било казано, че ще бъдат екзекутирани.   Дойче Веле разговаря и с американците Патрик Касприк и Джон Лоук, които са участвали в боеве на страната на кюрдските Народни отряди за защита YPG. От 29 ноември до 22 декември те са били задържани в затвора в Ербил. Касприк и Лоук също разказват за препълнени килии и издевателства. \"Всички затворници бяха малтретирани. Пазачите нанасяха побои включително на сезонни работници и на деца\", казв Касприк.   Международният комитет на Червения кръст в Ирак потвърди пред Дойче Веле, че чуждестранни затворници са били държани в иракски затвори и между тях е имало жени и деца. Точният им брой обаче не е ясен. Говорител на организацията посочи, че тя е поискала сведения от иракските власти и чужди посолства в Ирак във връзка с група жени и деца от 20 западни страни. Говорители на Сирийските демократични сили и на ПКК също потвърдиха пред Дойче Веле, че в иракско-кюрдски затвори са хвърлени чуждестранни бойци.", "date": "2018.01.08", "title": "\"Там ти идва да се самоубиеш\""}
{"url": "http://www.classa.bg/%D1%81%D0%B2%D1%8F%D1%82/item/377114-%D1%82%D1%8A%D0%BC%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D1%88%D0%BE%D0%BA%D0%BE%D0%BB%D0%B0%D0%B4%D0%B0", "text": "  За да не ни \"горчи\" шоколадът Тежкото детство сред какаовите зърна Какаовият фермер Амангоуа Ценният какаов плод Пътят на какаовите зърна За едни - спасител, за други - враг", "date": "2018.01.08", "title": "Тъмната страна на шоколада"}
{"url": "http://www.classa.bg/%D1%81%D0%B2%D1%8F%D1%82/item/377115-%D1%80%D1%83%D1%81%D0%BA%D0%B8%D1%8F%D1%82-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BA%D0%B8%D1%80%D0%B8%D0%BB-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%BA%D1%80%D0%B0%D1%8F-%D0%BD%D0%B0-%D1%81%D0%B2%D0%B5%D1%82%D0%B0", "text": "     Главата на Руската църква обвини и киното, и театъра за внушенията, които все повече натрапват в световен мащаб.     Кирил вярва, че краят на света ще дойде, ако човешкото общество престане да бъде жизнеспособно, като позволи на злото да установи “пълна доминация”.   “В какъв случай е възможно да дойде и като цяло ще дойде краят на света? В случай, че човешкото общество престане да бъде жизнеспособно. Когато изчерпва ресурсът да съществува. В какъв случай може да се случи това? В случай, че идва общото господство на злото “, каза той.   Патриархът добави, че “злото не е жизнеспособно” и “система, в която то надделява, не може да съществува”. “И ако злото расте, ако измести доброто от човешкия живот, тогава ще дойде краят”, посочи той.   По думите на Кирил апокалипсисът вече е започнал, тъй като в световен мащаб силите между светлината и мрака се изравняват. “И тъй като днес вече дори не се намираме в началото на този процес, Църквата няма как да не предупреди за опасността, че вървим по опасен път”, допълни руският патриарх.    Още през ноември миналата година Кирил заговори за признаците на похода към края на света. Патриархът каза тогава, че “греховете се демонстрират по най-атрактивния начин чрез киното и театъра”. Според него, “изкуство има за цел да култивира човешката личност, за да я обогати”.", "date": "2018.01.08", "title": "Руският патриарх Кирил предупреди за края на света"}
{"url": "http://www.classa.bg/%D1%81%D0%B2%D1%8F%D1%82/item/377116-%D0%B8%D1%8A%D0%BD-%D0%B1%D1%80%D0%B5%D0%BC%D0%B5%D1%80-10-%D0%BE%D1%81%D0%BD%D0%BE%D0%B2%D0%BD%D0%B8-%D1%80%D0%B8%D1%81%D0%BA%D0%B0-%D0%B7%D0%B0-%D1%81%D0%B2%D0%B5%D1%82%D0%B0-%D0%BF%D1%80%D0%B5%D0%B7-2018", "text": "Пазарите растат, но разногласията сред гражданите както на развитите, така и на развиващите се държави се усилват. Либералната демокрация днес е по-малко легитимна, отколкото когато и да било след Втората световна война /1939-1945/, и световният ред се разпада. През последните 20 години в международната политика е имало много сътресение и кризи, но, изглежда, че през 2018 г. ще се създаде такава ситуация, която заплашва с неочаквана криза – в геополитически план съпоставима с финансовата криза през 2008 г.   Рискът от „геополитическа депресия“ създава фон за 10 основни риска през 2018 г., според данните на изследователския център Eurasia Group, занимаващ се с консултации в областта на политическите рискове. Както се случва съществуват и няколко „отвличащи момента“ или рискове, които, не са чак толкова велики, колкото изглеждат на пръв поглед.   Докато във Вашингтон отсъства съгласувана и последователна политика, китайското правителство преразгледа външните условия за съществуването на страната, установи в тях нови правила, разработи най-ефективната в света глобална търговско-инвестиционна стратегия и използва китайските технологични компании за прокарване на държавните интереси. Пекин инвестира и разширява своето влияние, обещавайки ненамеса в политически и икономически живот на другите страни, които в момента са по-склонни да се присъединят към Китай, да се ориентират към него и да го подкрепят. Глобалната бизнес среда трябва да се адаптира към новите правила, стандарти и методи. През 2018 г. американско-китайският конфликт ще стане по-вероятен – особено в сферата на търговия.   След атентатите от 11 септември 2001 г. сериозна геополитическа криза не е имало, но днес има много области, в които погрешното действие или погрешната преценка могат да провокират сериозен международен конфликт. Най-вероятният риск от инцидент е свързан с конкуренцията и конфликтите в киберпространството, борбата около Северна Корея, грешките на бойното поле в Сирия, растящото напрежение в отношенията между САЩ и Русия и разпространението на бойците от „Ислямска държава“ от Сирия и Ирак.   В света най-ожесточената борба се води за центровете за икономическо влияние в областта на разработването на нови информационни технологии. САЩ и Китай ще се конкурират за първото място в областта на изкуствения интелект и суперкомпютърната техника, а също така ще се борят за доминиращо положение на пазара. Правителствата в Африка, Индия, Бразилия и дори в Европа ще трябва да решат на кого да се доверят и чия продукция и стандарти да приемат. Фрагментацията на общия пазар на технологии създава както пазарни рискове, така и рискове свързани с нарушаването на информационната сигурност, особено на фона на това, как американските компании се борят със световните вируси.   2018 г. ще стане определяща за Мексико, тъй като преговорите за преразглеждането на Северноамериканското споразумение за свободна търговия /НАФТА/ са достигнали критичния стадий, а избирателите избират нов президент. Провалът на преговорите за НАФТА няма да означава отмяна на споразумението, но неизвестността около неговото бъдеще ще окаже силно негативно влияние на мексиканската икономика, имайки предвид нейната сериозна зависимост от търговията със САЩ. Що се отнася до президентските избори, които ще се състоят на 1 юли, заради корупционните скандали, криминалната дейност на наркокартелите и бавния икономически растеж общественото недоволство от управлението се усилва. Необходимостта от промени се явява аргумент в полза на Андрес Обрадор, който олицетворява принципния отказ от благоприятната за инвеститорите икономическа политика.   Доналд Тръмп изпитва неприязън към Иран. Ядрената сделка през 2018 г., вероятно, ще остане в сила, но има голяма вероятност, че тя ще бъде развалена. Тръмп ще подкрепя Саудитска Арабия и ще провежда политика на сдържане на Иран в Сирия, Ирак, Ливан и Йемен. САЩ ще налагат по-често санкции на Ислямската република заради изпитанията с балистични ракети, предполагаемата подкрепа за тероризма и нарушаването на човешките права. Иран ще се съпротивлява. Ако ядрената сделка се провали, Техеран ще форсира своята ядрена програма и над региона отново ще надвисне заплахата от удари на САЩ и/или Израел.   Правителствата, политическите партии, съдебната система, медиите и финансовите институции, които осигуряват и поддържат мира и процъфтяването, продължават да губят доверието на обществото, от което зависи тяхната легитимност. През 2018 г. популизмът, проявил се в гласуването за Брекзит и избирането на Доналд Тръмп, може да даде тласък и на опасен антиноменклатурен популизъм и в развиващите се страни.   В резултат на активизирането на движението против истаблишмънта в страните с развита пазарна икономика политиците са принудени да променят подхода към глобалната икономическа конкуренция – те заемат неотстъпчива позиция, използвайки тактиката на изморяване на противника. В резултат расте изолацията и отчуждеността. Неопротекционизмът създава бариери не само в обработващата промишленост и земеделието, но и в цифровата икономика и иновативните отрасли. Новите бариери са по-малко забележими: вместо търговски мита и квоти, днес най-предпочитани са такива инструменти, като „вътрешнодържавните“ ограничителни мерки – програмите за финансова помощ, дотациите, субсидиите и изискванията да се „купува продукция на местните производители“.   Великобритания изпитва сериозни трудности, свързани както с тежките преговори за излизане от ЕС, така и с риска от вътрешнополитическа криза. Що се отнася до Брекзит принципът, според който „докато не е съгласувано всичко, не е съгласувано нищо“, ще стана причина за безкрайни битки заради дреболии между представителите на двете страни. Що се отнася до вътрешната политика, то управлението на процедурата за излизане от ЕС може да струва скъпо на премиера – да доведе до неговата оставка. Ако това се случи, то на мястото на Мей, вероятно ще дойде политик-консерватор, заемащ много по-твърда позиция, което ще усложни преговорите по член 50 от Лисабонския договор. Или след нови избори тя ще бъде сменена от лидера на Лейбъристката партия Джереми Корбин.   Ислямизмът в някои части на Югоизточна Азия служи като източник на местните форми на популизъм, което е най-видимо в Индонезия и Малайзия. Недоволството на етническите китайци, които в някои страни владеят непропорционално голям дял от богатствата, се усили рязко, особено в Индонезия. Преследването на мюсюлманското малцинство в Бирма предизвика хуманитарна криза. В Индия в навечерието на изборите през 2019 г. премиерът Моди с цел укрепване на подкрепата може да използва национализма, прикривайки радикализираните елементи на обществото, които се стремят да насочат своя удар срещу мюсюлманите и индусите от нисшите касти.   През 2018 г. негативните последици от дестабилизирането на периферията на Африка /Мали, Южен Судан, Сомалия/ се разпространиха на основните страни /Нигерия, Кения, Етиопия, Кот д’Ивоар/. Основните заплахи са свързани с войнствеността и тероризма. Чуждестранните партньори, които помагаха да се стабилизират слабите държави в миналото, днес са объркани. Кения, Нигерия, Уганда и Етиопия се сблъскват с необходимостта да отделят повече средства за сигурност във времена, когато техните правителства трябва да съкращават разходите, а терористичните актове могат негативно да се отразят на интересите на чуждите инвеститори.   Критикуваната администрацията на Тръмп няма възможности да придаде законова сила на дестабилизиращата или всяка друга политика. Еврозоната през 2018 г. ще се откаже от политическите рискове. Конфликтът във Венецуела, както изглежда, е замразен, защото президентът Мадуро се оказа учудващо стабилен.  ", "date": "2018.01.08", "title": "Иън Бремер: 10 основни риска за света през 2018"}
{"url": "http://www.classa.bg/%D1%81%D0%B2%D1%8F%D1%82/item/377117-%D0%B7%D0%B0-%E2%80%9E%D0%BD%D0%B5%D1%84%D1%82%D0%B5%D0%BD%D0%BE%D1%82%D0%BE-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5%E2%80%9C-%D0%B8-%E2%80%9E%D0%BD%D0%B5%D0%B2%D0%B8%D0%B4%D0%B8%D0%BC%D0%B0%D1%82%D0%B0-%D1%81%D0%B8%D0%BB%D0%B0%E2%80%9C", "text": "Ако разгледаме учебниците по икономика, то следва да отчетем, че най-богатата на нефт страна в западното полукълбо е Венецуела. Господ й е дал огромни запаси от  нефт и природен газ. По запаси от тези въглеводороди, тя се нарежда на първо място в света.    .        На второ място е Саудитска Арабия с 36.7 млрд. тона (15.7%), на трето място е Канада с 27.9 млрд. тона (10.2%), следвана от Иран с 21.7 млрд. тона (9.3%). След Иран се нарежда Ирак (20.2 млрд. тона, 8.8%) и Русия с 14.1 млрд. тона (6.1%). След Русия са Кувейт (14.0 млрд. тона, 6.0%) и ОАЕ (13.0 млрд. тона, 5.8%) и едва след това идват САЩ с 5.9 млрд. тона (2.9%). Не по-малко интересна е и класацията на страните по стойност на запасите от нефт и природен газ в долари.   Нека да видим водещите 15 страни по запаси на обща стойност в трлн. долари: на първо място отново е Венецуела със запаси на стойност 33.22 трлн. долара, на второ Саудитска Арабия – 23. 53; Иран – 26.55; Русия – 23.53; Канада – 19.22; Ирак – 16.32; Кувейт – 11.34; Катар – 10.58; Туркменистан – 7.79; САЩ – 5.97; Нигерия – 5.57; Либия – 5.47; Казахстан – 3.78 и Алжир – 2.72 трлн. долара.    Ако, обаче, разгледаме стойността на запасите от нефт и природен газ на глава от населението в млн. долари, картината изглежда по следния начин: на първо място е Катар с 6.01 млн. долара, на второ Кувейт с 4.14 млн. долара, следвани от ОАЕ – 1.64; Туркменистан – 1.55; Венецуела – 1.17; Саудитска Арабия – 1.12; Либия – 0.86; Канада – 0.57; Бруней – 0.52 и Ирак – 0.52. Тоест, от икономически развитите страни в първата десетка попада само Канада. Даже прехвалената Норвегия, за която се говори като за „въглеводородното Елдорадо“ заема в класацията 13-то място с 284 000 долара.    Русия е на 17-то място със 165 000 долара, а САЩ е на 30-то с 19 000 долара. Социално-икономическата статистика показва обаче съвсем друга картина. Според оценката на Международния валутен фонд (МВФ), Венецуела през 2016 г. е била на 44 място в света по БВП разчетен по паритета на покупателната способност на валутата. По този показател тя е много по-назад от редица страни в Латинска Америка (Аржентина, Бразилия, Колумбия и Чили).   Още по-впечатляващ е показателя за БВП на глава от населението.       По неприятно от ниския добив обаче е, че през последните години икономическите показатели на Венецуела също се влошават. По данни на МВФ, през 2014 г. БВП на страната е бил 542 млрд. долара, а през 2016 г. – 435 млрд. долара.     Нивото на бедност, според данните от анкетата проведена от трите водещи университети във Венецуела, се е увеличило от 48% през 2014 г. до 82% през 2016 г. Показателно за Венецуела и някои други страни богати на въглеводородни ресурси е, че те са пример за т.нар. „суровинно проклятие“. Разновидността на това понятие е термина „нефтено проклятие“.    .    Друг фактор са грешки в държавното регулиране, дължащи се на притока на „леки“ пари в икономиката от продажбата на въглеводородни суровини, тоест нерентабилно производство и т. н. Всички подобни обяснения обаче са повърхностни, защото има страни, които живеят за сметка на въглеводородите, но не стават жертви на „проклятието“. Например, Норвегия за сметка на доходите си от експорт на нефт създаде свой суверенен фонд, активите на който през септември 2017 г. достигнаха 1 трлн. долара. Проклятието не застига и Саудитска Арабия, Кувейт, Бахрейн и Катар.        Вярно е, че през лятото на 2017 г. нещо се обърка и с тяхното „икономическо чудо“, като през тази година може да загубят първото си място. В същото време, неизвестно защо „проклятието“ освен върху Венецуела се стовари и върху Либия, Ирак, Иран и Нигерия. В този списък вероятно следва да добавим и Русия. По данни на МВФ, БВП на глава от населението в Русия през 2016 г. е бил 26.9 хил. долара (47-мо място в световната класация), а през 1990 г. по този показател Русия е била на 28-мо място. Освен това, по нататъшен срив на валутния курс на рублата подобен на този през 2014 г. може да изпрати страната с още двайсетина места по-назад в класацията.   Изтъкваните за „проклятието“ причини обаче тотално противоречат на реалните факти. Например, не издържа критика твърдението, че експортът на суровини води до нарастване на валутния курс на националната валутна единица, което нарастване на свой ред пък подкопава международната конкурентоспособност на другите сектори от икономиката. В икономическата литература тази теория се нарича „холандска болест“.    Но, факт е, че в повечето страни, експортиращи нефт, газ и други суровини, нарастването на експорта е съпроводено не с ръст, а с падане на курса на националните валути. Ярък пример за това е Венецуела. Същото явление се наблюдава и в Русия. Увеличаването на суровинния експорт доведе до падане на курса на рублата. Няма да се спираме на причините за този парадокс, но ще отбележим, че в учебниците написани от либералните икономисти също не може да намерите обяснение на това явление. Другият парадокс е, че независимо от занижения курс на националната валута експортът на стоки от другите сектори на икономиката (несуровинните) неизвестно защо също не нараства.    Либералните икономисти се объркаха окончателно, правейки опит да обяснят причините за „икономическите чудеса“ и „суровинното проклятие“. Излиза, че някаква невидима сила дава на едни страни богатство и процъфтяване, а на други кризисни социално-икономически ситуации. Наистина „невидимата сила“ понякога също по неведоми за нас причини променя съдбата на някоя страна.     .    Тогава в ООН даже се обсъждаше въпросът да бъде извадена Венецуела от категорията на развиващите се страни и да бъде включена в списъка на икономически развитите държави. Този растеж на Венецуела продължи до 1980 г., след което започна упадъка. За това естествено веднага се намериха обяснения, основното от които беше резкият спад в цените на нефта.   .    Борбата за контрол над природните ресурси и световните пазари повече от сто години се определя като империализъм. Този феномен е добре познат. Първата световна война ненапразно се наричаше империалистическа. Това беше битка на финансовата олигархия за преразпределяне на природните ресурси, териториите и пазарите на планетата. Днес борбата продължава, като междувременно се направи „естествен отбор“ на империите.    .    От този момент САЩ станаха плацдарм, от който владетелите на парите продължават борбата за световно господство. Ефективността на тази борба до голяма степен зависи от няколко олигарси, контролиращи парите, които продължават да бъдат „невидимата сила“. За тази цел те купуват медии, преподаватели в училища,  университети и учени академици. Не е учудващо, че повечето икономически публикации са пълни с парадокси, „икономически чудеса“, „суровинни проклятия“, „виртуални активи“, „цифрови инструменти“ и прочие мистика. Затова Венецуела е най-яркия пример как „невидимата сила“ се опитва да постави под контрола си една суверенна държава, нейните граждани и природни ресурси.  ", "date": "2018.01.08", "title": "За „нефтеното проклятие“ и „невидимата сила“"}
{"url": "http://www.classa.bg/%D1%81%D0%B2%D1%8F%D1%82/item/377118-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B2%D0%BB%D0%B5%D0%B7%D0%B5-%D0%B2-%D1%81%D0%B8%D0%BB%D0%B0-%E2%80%9E%D0%B7%D0%B0%D0%BA%D0%BE%D0%BD%D1%8A%D1%82-%D0%B7%D0%B0-facebook%E2%80%9C", "text": "Taĸa нapeчeният „Зaĸoн зa Fасеbооk“ бe пpиeт в ĸpaя нa мeceц юни минaлaтa гoдинa, мaлĸo пpeди пapлaмeнтapнитe избopи в Гepмaния. Дeйcтвиeтo нa зaĸoнa тpябвaшe дa зaпoчнe нa 1 oĸтoмвpи, нo бe oтлoжeнo зa пo-ĸъcнa дaтa, зa дa мoгaт coциaлнитe мpeжи дa ce пoдгoтвят зa нeгoвoтo cпaзвaнe.     Зaĸoнът вaжи зa издaтeлcтвa и coциaлни мpeжи c ayдитopия oт 2 милиoнa или пoвeчe пoтpeбитeли, вĸлючитeлнo Fасеbооk, Тwіttеr, Rеddіt и YоuТubе.   Cпopeд нoвитe пpaвилa, coциaлнитe мpeжи тpябвa дa пpeмaxвaт пocтoвeтe и ĸoмeнтapитe, cъдъpжaщи зaплaxи или пpизиви ĸъм нacилиe, ĸaтo и дeзинфopмaция, в paмĸитe нa 24 чaca cлeд пoлyчaвaнe нa yвeдoмлeниeтo зa извъpшeнo пoдoбнo нapyшeниe. B няĸoи cлyчaи, тoзи cpoĸ мoжe дa бъдe yвeличeн нa 7 дни. Aĸo тoвa нe бъдe изпълнeнo, щe бъдe нaлoжeнa глoбa дo 50 милиoнa eвpo.     Πpoeĸтoзaĸoнът бe пpeдcтaвeн пpeз мeceц мapт 2017 гoдинa. Kaнцлepът нa Гepмaния Aнгeлa Mepĸeл e пoддpъжниĸ нa peгyлиpaнeтo нa cъдъpжaниeтo в coциaлнитe мpeжи. Tя cчитa, чe пo тoзи нaчин щe cтaнe възмoжнa бopбaтa c пoпyлиcтĸитe движeния, ĸoитo вce пoвeчe ce paзпpocтpaнявaт в Eвpoпa.", "date": "2018.01.08", "title": "В Германия влезе в сила „Законът за Facebook“"}
{"url": "http://www.classa.bg/%D1%81%D0%B2%D1%8F%D1%82/item/377119-%D0%B7%D0%B0%D0%B3%D0%B0%D0%B4%D1%8A%D1%87%D0%B5%D0%BD-%D0%B7%D0%B0%D0%BF%D0%B8%D1%81-%D0%BE%D1%82-%D0%BC%D0%BA%D1%81", "text": "\r\n\t \r\n \r\n\t \r\n Дегтерев наблюдавал онлайн една от камерите, инсталирани на  , и когато космическата станция се оказала над Южна Америка и била осветена от Слънцето, на орбитата на Земята се появил сферичен обект. \r\n   Авторът на находката предполага, че „летящата чиния“ е изработена от метал, защото, подобно на МКС, тя добре отразява лъчите на Слънцето. При това размерите на предполагаемия извънземен кораб са много по-големи от тези на международната орбитална станция. \r\n   Този НЛО с огромни размери не би могъл да бъде метеорологична сонда, космически отломки, изкуствен сателит или Луната, както заявиха веднага много скептици. Неидентифицираният обект се е движел по параболична орбита, а Луната по това време се е намирала на друго място. Ето защо уфологът първо сметнал, че това е изкуствен обект. \r\n   Дегтерев споделя и още една теория. Според нея, неотдавна Земята скоро се е сдобила с втори естествен спътник, който може да е долетял тук от космоса или дори да е бил доставен от представители на извънземна цивилизация. Или може би това е известната митична планета  , която според алтернативни изследователи, е на път да се сблъска с нашата планета и да я унищожи? \r\n   \r\n\t \r\n \r\n\t \r\n \r\n\t \r\n  ", "date": "2018.01.08", "title": "Загадъчен запис от МКС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/377111-%D0%BA%D0%B0%D0%BA-%D1%87%D1%83%D0%B6%D0%B4%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%BF%D0%B8%D1%88%D0%B0%D1%82-%D1%81%D1%82%D0%B0%D1%82%D0%B8%D0%B8%D1%82%D0%B5-%D1%81%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "            В началото на българското европредседателство редица международни медии обявиха страната за \"най-корумпираната в ЕС\". За това обвинение има едно обективно и едно субективно обяснение, които действат синхронно. Обективното е, че различните измервания на корупцията (най-вече на \"Трансперънси интернешънъл\") действително поставят България на последно място сред държавите от ЕС. А и в съседна Румъния, с която България обикновено се сравнява, все пак постигнаха нещо в борбата срещу корупцията, инсталирайки антикорупционната служба и изправяйки редица политици на подсъдимата скамейка. Но за този имидж на България има и една субективна причина.    Част от чуждестранните журналисти просто поемат клишето \"най-бедната и най-корупмираната\", изобщо без да го подлагат на сериозна журналистическа проверка, както всъщност би трябвало да постъпят. А по-лошото е, че дори ако го подложат и ако то се потвърди, те не правят следващата задължителна професионална крачка: да потърсят и положителните неща в България. Част от тези колеги отскачат за ден-два до София, разговарят с обичайните си източници и после пишат статиите си. А някои от тях дори не стигат до България – работят въз основа на кореспонденции и публикации в медиите. Което обаче не означава, че критиката е неоснователна.   Редом с тези два негативни суперлатива \"най-бедната и най-корумпираната\", в чуждестранните медии се въртят и други клишета, част от които изобщо не отговарят на действителността. Например, че България е малка страна. А тя всъщност е някъде по средата - на 11-то място по големина от общо 28 членки на ЕС. Или пък, че е безинтересна и скучна. Твърдение, което звучи доста арогантно - не може една страна да е скучна, просто защото се намира в периферията на твоето полезрение. Всъщност, вярно е точно обратното: България е много интересна страна от туристическа, от историческа, дори и от кулинарна гледна точка. В интерес на истината, неколцина кореспонденти изрично отбелязват и оптимистичните факти: те говорят за възхода на българската икономика, нарастването на доходите, стабилните държавни финанси, разцвета на София и на такива браншове като информационните технологии или производството на дрехи и обувки. И хвалят още храните, напитките, туристическите забележителности, свестните млади хора в България и вълнуващата парти сцена в столицата.   За съжаление обаче, и голяма част от критиките е основателна. За корупцията вече стана дума, но чуждестранните медии изброяват още много дефицити на България: мутризацията на обществото, демографския проблем, изтичането на мозъци, лошото качество на здравеопазването и образованието, национализма.    В няколко публикации изрично се споменава, че, според анализите на \"Репортери без граници\", България е на последно място по свобода на медиите в ЕС. Впрочем, корупцията и медийната несвобода са само две от проявленията на по-голямото зло: в България няма върховенство на закона, а демокрацията все още подскача на куц крак. За това също се пише, но тук се намесва един допълнителен фактор, който замъглява общата картина. Както е известно, в момента ЕС е взел под лупа държави като Полша и Унгария тъкмо заради това, че изкорубват правовата държава, че изпълнителната власт слага ръка върху другите власти, че управляващите не зачитат общите европейски ценности. Всичко това обаче се случва в контекста на острата дискусия за бежанците, мигрантите и преразпределянето им.    Основателно или не, възниква усещането, че на България и на управляващите в София им се прощават някои неща, които не се прощават на Будапеща и Варшава. Просто защото България се държи на дистанция от Вишеградската четворка, а правителството подкрепя мнозинството в ЕС по въпроса за бежанците и мигрантите и не извършва никакви предизвикателни телодвижения.    Тоест, в това отношение България се държи като добър европеец, което носи точки на управляващите. Независимо от факта, че повечето хора в България са враждебно настроени към бежанците и мигрантите. Между другото, в публикациите на международните медии става дума и за това. Те често припомнят срамните динковщини, но и грубите расистки и ксенофобски изказвания и действия на политици от малкия коалиционен партньор на Борисов.   Неколцина наблюдатели питат дали на този фон е редно България да председателства Евросъюза? Теоретично обаче едното няма връзка с другото. Председателството е ротационно и на България просто ѝ дойде редът. Доколкото е известно, няма механизъм, по който една страна да бъде лишена от председателство – освен прецедентът с Великобритания, която всъщност беше наред тъкмо сега, но реши да напусне. Но все пак няколко чуждестранни коментатори изразиха смущението си от това обстоятелство. И то си е за смущение. Защото, както казва например Йохана Даймел, как ще дърпаш напред страните от Западните Балкани и ще им бъдеш за европейски пример, като нямаш изградена истинска правова държава?    От друга страна последният доклад за България не беше толкова лош, а председателят на Еврокомисията Жан-Клод Юнкер дори е оптимист, че механизмът скоро може да бъде премахнат. Защото в България наистина има някакъв напредък. Но без истинска съдебна реформа и без радикално антикорупционно законодателство всичко е половинчато. Да не говорим, че мнозина българи все още живеят в шизофренно раздвоение между гнева си срещу корупцията и собствената си дребна корумпираност.     Многобройните статии за България в международните медии по повод европредседателството - и най-вече определението \"най-корумпирана\" - предизвикаха любопитна реакция в част от българските медии. Човек веднага усеща, че на терена има професионалисти, които знаят как се \"спинва\", как се извърта един проблем, за да се отклони вниманието от същността му. В случая се спусна димна завеса, която скрива факта, че критиките не са срещу България или срещу българите, а срещу определени недъзи на управлението, на законодателството и на властите в България.    И част от медиите в България охотно поддържат тъкмо тази димна завеса. В една от тези медии например излезе полемична статия по въпроса, която звучи меко казано наивно. Големи европейски издания като \"Гардиън\" и \"Ди Цайт\" били свързани с милиардера Джордж Сорос и получавали от предубедени източници в България указания какво да пишат за страната. Но нали тъкмо тези либерални медии извадиха на бял свят големите офшорни скандали, известни като \"Панама Пейпърс\" и \"Парадайз Пейпърс\"?    И ако тези медии действително можеха да бъдат купени за жълти стотинки или да получават указания от незнайни лобисти, мигар не се намери поне един офшорен милионер, който да ги подкупи? В интерес на истината обаче трябва да се каже и още нещо: част от авторите и кореспондентите на западни медии наистина си имат постоянни източници на информация и анализи в България, на чиито оценки се доверяват. А понякога сигурно се и предоверяват.   В обобщение: десетките статии, които излязоха в международните медии по повод българското европредседателство, представят една реалистична, макар и понякога опростена картина на страната. Добрата новина е, че през последните 11 години за България нито веднъж не се е писало толкова много, т.е. страната влезе в полезрението и в европейския дневен ред. И има добра основа и занапред да подобрява имиджа си.", "date": "2018.01.08", "title": "Как чуждите медии пишат статиите си за България"}
{"url": "http://www.classa.bg/%D1%81%D0%B2%D1%8F%D1%82/item/377112-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BA%D1%83%D1%80%D1%81-%D0%BA%D1%8A%D0%BC-%D1%80%D0%B8%D1%81%D0%BA%D0%BE%D0%B2%D0%B0%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0", "text": "              Саудитският престолонаследник Мохамед бин Салман, който де факто управлява страната, бързо си спечели симпатиите на световната общественост. Защото иска в бързи темпове основно да реформира изтощената и идеологически закостеняла монархия. Амбициозният престолонаследник предприе първите стъпки за отваряне на саудитското общество като силно оряза правомощията на всяващата страх религиозна полиция. Тази религиозно легитимирана контролна инстанция ограничаваше личните свободи на хората десетилетия наред. Международната общност приветства и застъпничеството на Мохамед бин Салман за правата на добре образованите жени и по-специално за участието им в икономическия живот на страната.   Същевременно в ултраконсервативната страна се извършва и култулно-политически прелом. Скоро ще бъдат отворени обществените кина, които бяха забранени преди 35 години. Междувременно в Саудитска Арабия вече могат да се провеждат музикални концерти и театрални спектакли. И все пак тези несъмнено значителни и отдавна нужни стъпки за либерализиране не могат да прикрият факта, че Мохамед бин Салман провежда рискован и автократичен модернизаторски курс, който би могъл да разклати основите на монархията и да застраши нейното съществуване в средносрочна перспектива.   Жадният за власт Мохамед бин Салман не се спира пред безскрупулни и радикални мерки, когато става дума за укрепването на собствената му власт и това особено отчетливо маркира скъсване с досегашната политика на уравновесяване и осуетяване на откритите борби за власт в кралското семейство. Под предтекст, че води борба срещу корупцията, Мохамед бин Салман нареди в началото на ноември да бъдат арестувани много богати бизнесмени и министри, но и някои принцове и високопоставени чиновници и ги затвори в луксозен хотел в Рияд.    С тази вълна от арести Мохамед бин Салман целеше на първо място да се отърве от конкуренти като принц Митеб бин Абдулах - началник на всемогъщата Национална гвардия и един от синовете на починалия през 2015 година крал Абдулах. Арестите на бизнесмени и медийни магнати пък трябваше да послужат за набавянето на така необходимите финансови средства за осъществяването на обхватната реформаторска програма на бин Салман - \"Визия 2030\". Присвоените държавни средства от някои от арестуваните принцове и инвеститори се изчисляват на най-малко 100 милиарда долара.       Мохамед бин Салман и сега притежава огромна власт. Той е не само престолонаследник, а и шеф на правителството, министър на отбраната и министър на вътрешните работи. Тази концентрация на власт в ръцете на един човек носи обаче много рискове за бъдещето на най-силната икономика в Средния изток. Защото Мохамед бин Салман е импулсивен новак в политиката. Неговата авантюристична регионална политика е съотговорна за най-тежката хуманитарна криза в света - тази в Йемен. А последните му интервенции в ливанската и палестинската вътрешна политика са до голяма степен безуспешни.   Няма съмнение, че силният човек на Саудитска Арабия има волята да реформира страната според собствените си представи. Неговата \"Визия 2030\" още отсега буди големи очаквания особено сред младите хора в Саудитска Арабия. Само че авторитарно наложеното либерализиране си остава проблематично, защото няма демократична легитимация. Дълбоките икономически реформи ще предизвикат социални напрежения и съпротива сред части от населението, които през последните десетилетия бяха свикнали да не полагат лично усилия за благополучието на страната.    Комбинацията от автократичната концентрация на власт, репресиите спрямо опозиционните сили, липсата на политическо и гражданско участие в обществения живот и болезнените икономически реформи могат да доведат до размирици сред населението. А в най-лошия случай и да разклатят фундаментите на неустойчивата монархия.", "date": "2018.01.08", "title": "Саудитска Арабия: курс към рискована промяна"}
