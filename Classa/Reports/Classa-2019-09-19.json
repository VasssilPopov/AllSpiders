{"url": "http://www.classa.bg/%D1%81%D0%B2%D1%8F%D1%82/item/399933-%D1%81%D0%B0%D1%89-%E2%80%93-%D0%BA%D0%B8%D1%82%D0%B0%D0%B9-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B5%D0%B4%D0%B2%D0%B0-%D0%BB%D0%B8-%D1%89%D0%B5-%D0%BF%D1%80%D0%B5%D0%BE%D0%B4%D0%BE%D0%BB%D0%B5%D1%8F%D1%82-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5%D1%82%D0%BE", "text": "Представители на САЩ и Китай ще възобновят търговските преговори в края на седмицата, но всяко споразумение, което най-големите световни икономики биха постигнали се очаква да бъде повърхностно решение на проблема. Търговската война се задълбочи в политическа и идеологическа битка, която отива далеч отвъд митата, коментират пред агенцията търговски експерти, ръководители на компании и официални лица в двете страни. Малко вероятно е Китайската комунистическа партия да отстъпки пред исканията на САЩ Пекин фундаментално да промени начина, по който управлява икономиката си, а САЩ няма да се откажат да определят китайските компании като заплаха за националната сигурност.     Преодоляването на конфликта между двете страни може да отнеме десетилетие, предупреди на 6-и септември икономическият съветник на Белия дом Лари Къдлоу. Юй Юндин, влиятелен бивш политически съветник в китайската централна банка каза пред Ройтерс, че Китай не бърза да постига споразумение. Президентите Доналд Тръмп и Си Цзинпин могат да постигнат временно споразумение през октомври, за да успокоят борсите и да обявят политическа победа след преговорите на по-ниско равнище тази седмица. Окончателно споразумение обаче е „много малко вероятно да реши смислено въпроса с китайските структурни реформи“, за които настояват САЩ и други страни, каза Кели Мимън Хок, бивша служителка на службата на постоянния търговски представител на САЩ и управляващ партньор в консултантската компания McLarty Associates. Преговарящите не са постигнали забележим напредък по много пунктове от разминаванията между двете страни след провала на преговорите през май, казват запознати с разговорите. Пекин няма желание да засяга въпроса за начина, по който подкрепя държавните компании и субсидира техните продукти в предстоящите разговори, казват източници в Китай и САЩ. САЩ продължават да определят китайската технологична компания Huawei като опасност за националната сигурност и размахват заплахата за нови мита срещу Китай. „Крайният резултат от преговорите трябва да бъде отпадането на всички мита,“ каза Хъ Вейвън, старши научен сътрудник в Института за финансови науки Chongyang към университета Renmin. „Това е базовият вариант за Китай“, отбеляза Хъ Вейвън. Той не е оптимист за перспективите на разговорите. След провала на търговските преговори между двете най-големи световни икономики през май двете страни нарушиха обещания и си размениха публични обиди. „Настроението е приповдигнато, но само един туит на Тръмп може да преобърне всичко,“ казват анализатори. „Вкопчени са в тази неудобна прегръдка“, коментира Уилям Райнш, бивш високопоставен служител на министерството на търговията и научен сътрудник в Центъра за стратегически и международни изследвания. „Двамата президенти подкопаха позициите на своите преговарящи и нито една от страните не може да разчита на това, което казва другата страна,“ допълни той.     Твърдата позиция на Тръмп за Китай предизвика появата на нов начин на мислене за Пекин във Вашингтон въпреки непопулярността на много от другите му мерки. Конгресът на САЩ, който е жестоко разделен на партийна основа по повечето въпроси, е единен по въпроса за необходимостта от реформа на системата в Китай. Демократите, които се конкурират с Тръмп, едва ли ще поправят отношенията с Китай, ако спечелят Белия дом през 2020 година. В дебат на 12 септември кандидатите за президент на САЩ използваха изрази като корупция и кражба, обсъждайки китайските търговски практики. Имаше тектонично раздвижване, каза Уорън Маруяма, бивш главен юристконсулт към службата на постоянния търговски представител на САЩ и партньор в кантората Hogan Lovells. „Старата идея, че Китай е по средата на икономически реформи за свободен пазар, които ще ги изведе на нашия път, на практика е мъртва,“ каза Маруяма. „Има подкрепа и от двете партии за по-строга политика към Китай“, допълни той. Конгресмените реагират с няколко проектозакона, свързани с Китай, в Конгреса – законов акт, с който да се накаже Пекин за неспазване на човешките права на мюсюлманите в Синцзян и в подкрепа на протестиращите в Хонконг. Освен това Законът за пълномощията в областта на националната отбрана 2020 може да включва точки, насочени срещу Китай по въпроси, простиращи се от технологични трансфери до продажба на синтетични опиоиди.     Тръмп се сблъсква с влошаване на икономиката и опасения за рецесия у дома, частично и заради митата, които въведе, но ключовите избирателни окръзи стоят зад него засега. Американските шефове на компании в Китай казват, че Пекин си е направил грешно сметката, ако си мисли, че търговската война ще подкопае политическата подкрепа за Тръмп. Във всеки случай търговската война стана причина бизнесът да се обедини в подкрепата си, каза високопоставен американски ръководител на компания в Китай. Проблемите са дълбоки и структурни, каза Крейг Алън, бивш високопоставен служител на американското министерство на търговията, който сега ръководи Бизнес съвета САЩ – Китай. Високотехнологичните сектори на страните могат да бъдат отделени за постоянно, допълни той, заради опасенията от китайски шпионаж, кибер хакерство и кражбата на интелектуална собственост. Китайската комунистическа партия също се сблъсква със забавяща се икономика на фона на подготовката за честванията на 1 октомври на 70-ата годишнина на нейното управление. Мнозина са на мнение, че непоследователният подход на Тръмп към търговската война тази година е осигурил на Си Цзинпин удобно краткосрочно прикритие, което му позволява да обяснява забавянето на икономиката с това, че Белият дом повиши митата, а не с вътрешната политика. При едно носталгично връщане към епохата на Мао Цзедун, Си Цзинпин каза пред ръководни политически кадри този месец, че трябва да има „непоколебима борба“ срещу всяка опасност и предизвикателство към партийното ръководство, суверенитета на страната и сигурността, към всичко, което заплашва основните интереси на държавата. Инвестициите между Китай и САЩ спаднаха до най-ниското си шестмесечно равнище от пет години през първата половина на годината, сочи анализ на компанията за проучвания Rhodium Group. Преките чуждестранни инвестиции и рисковите капиталови сделки между двете страни са спаднали до 13 милиарда долара в разглеждания период, което е с 49 % по-малко спрямо първото полугодие на 2018 година.  ", "date": "2019.09.19", "title": "САЩ – Китай: Търговските преговори едва ли ще преодолеят разделението"}
{"url": "http://www.classa.bg/%D1%81%D0%B2%D1%8F%D1%82/item/399934-%D0%BF%D0%BE%D0%BB%D1%88%D0%B0-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F", "text": "Изданието The National Interest публикува статия, озаглавена Не само F-35: Полша има големи планове по подготовка за война с Русия”. Нейният автор Себастиан Роблин разговаря с полския военен анализатор Кшищоф Куска и разбра за големите военни планове на страната. Отначало наблюдателят припомня, че през септември Държавният департамент на САЩ одобри сделка за 6,5 милиарда долара за продажба на Полша на 32 изтребителя F-35A от пето поколение. Договорът включва обучение на пилотите и поддръжка на самолетите. До приключването остава малко - сделката трябва да бъде одобрена от Конгреса на САЩ. Но това е само върхът на айсберга. Сега Варшава харчи 2,1% от БВП на страната за отбрана. Властите ще изпратят 40 милиарда долара за техническа модернизация от 2017 до 2026 година. От тях 39 процента ще отидат за закупуване на нови оръжия.     В момента обаче, според експертите, полската армия изглежда добре само на хартия. Тя изостава много в развитието си и наваксването с ограничени ресурси няма да е лесно. И така, какво възнамерява да направи страната, за да засили отбранителните си способности? Първо, Полша се чувства уязвима от тактически балистични ракети и артилерийски атаки с далечен обсег, разположени в района на Калининград. Въздушното пространство над много полски летища теоретично е в състояние да се затвори от системите С-400. Очаква се изтребителите F-35 да трансформират полските ВВС и да им помогнат да се справят с руските системи за забрана на достъп и маневри. Вярно, тук анализаторът прави важна уговорка. Новите летателни апарати ще бъдат полезни, само ако не са унищожени на земята от крилати и балистични ракети преди излитане. Ето защо Полша е загрижена за закупуването на две батареи “Пейтриът” PAC-3. Сумата на транзакцията е 4,7 милиарда долара. Тук комплексът ще бъде преименуван на “Висла” и ще бъде оптимизиран така, че да може да отблъсква атаките на балистични ракети в обхват до 35 километра и на височина до 24 километра. Страната има планове да създаде други ешелони на противоракетната отбрана, но все още не е ясно кои оръжия да се използват за това. Сред кандидатите са американско-израелската ракета SkyCeptor с термично самонасочване и единичната модулна зенитна ракета CAMM. Полша има сериозни намерения по отношение на артилерията. Тя трябва да може да „удари руските батареи“. В тази връзка от САЩ бяха закупени 20 броя M142 HIMARS реактивни системи за залпов огън за 414 милиона долара. Те са в състояние да изстрелят както ракети от 227 мм, така и малки касетъчни бомби на десетки километри. В допълнение към тях Полша ще произведе 120 самоходни гаубици “Краб”, които са хибрид мужду южнокорейското шаси K9 Thunder с британски гаубичен купол AS90M. Полската армия разполага и със 120-мм минохвъргачки “Рак” в арсенала, произвеждащи осем изстрела в минута. Една от слабостите на полските въоръжени сили е липсата на разузнавателни системи. Кшищоф Куска се оплаква, че страната няма нито сателити, нито шпионски самолети, нито дронове. Всички надежди тук са на съюзници в НАТО. Но затова Полша си разтвори кесията за програма за кибервойна. За да бъде в крак с Русия, водеща „информационна война за политическа дестабилизация“, 770 милиона долара бяха инвестирани в киберзащита. Полша формира и доброволчески войски за териториалната отбрана, състоящи се от 21 хиляди войници. Те защитават тила и в случай на конфликт с Русия ще води партизанска война. За тях са закупени 180 противотанкови ракети “Джавелин”. Но изглежда, че на Варшава не са ѝ стигнали пари за нови танкове. Ще модернизира както немския “Леопард-2”, така и съветския Т-72. Кшищоф Куска обаче признава, че в тяхното ниво те няма да стигнат до руския Т-72Б3. На флота е също обърнато внимание. Досега ВМС разполагат с две дизел-електрически подводници “Кобен” от 60-те години на миналия век и съветска “Варшавянка”. Максималната цел е да се укрепи, така че полските подводници да могат да противодействат на руските кораби и подводници в Балтийско море. Предвижда се закупуването на четири нови подводници клас “Орка”, голяма френска подводница тип “Скорпион”, или шведска A26, или германска 212CD. Не е известно кога обаче те ще бъдат приложени. Аналитикът не изключва възможността на Полша вместо флот да ѝ се наложи да създаде силна и мобилна наземна противокорабна отбрана. Независимо от това, експертът подчертава, че нито системата “Пейтриът”, нито реактивните системи за залпов огън M142, нито самолетите F-35 ще разрешат проблема. Всичко това са само „парчета от пъзела“. Въпросът дали Полша ще успее да завърши модернизацията на въоръжените си сили остава отворен.    ", "date": "2019.09.19", "title": "Полша се готви за война с Русия"}
{"url": "http://www.classa.bg/%D1%81%D0%B2%D1%8F%D1%82/item/399935-%D1%80%D1%83%D1%81%D0%B8%D1%8F-%D1%89%D0%B5-%D0%B8%D0%B7%D1%82%D0%BB%D0%B0%D1%81%D0%BA%D0%B0-%D1%81%D0%B0%D1%89-%D0%B2-%D0%B0%D1%80%D0%B0%D0%B1%D1%81%D0%BA%D0%B8%D1%8F-%D1%81%D0%B2%D1%8F%D1%82", "text": "Предложението на Владимир Путин на саудитските власти да закупят системи С-400 от Русия е резултат от атаката на дроновете върху петролните предприятия на кралството. Позицията на Русия в Близкия изток се засили значително през последните години. А закупуването от саудитците на нашите оръжия по време на предстоящото посещение на президента в Рияд ще бъде важно за укрепване на позицията на Русия не само в ислямския свят. Преди няколко години беше невъзможно да си представим това, каквото се случи миналия понеделник в Анкара - Владимир Путин, заобиколен от президентите на Турция и Иран, с които обсъждаше бъдещето на Сирия, първо цитира Корана, а след това предложи на ръководството на Саудитска Арабия да закупи руски С-400: „ Готови сме да предоставим подходяща помощ на Саудитска Арабия и достатъчно е политическото ръководство на Саудитска Арабия да вземе разумно държавно решение, както направиха иранските лидери, закупувайки С-300, както направи президентът Ердоган, като закупи най-новите системи за ПВО С-400 “Триумф” от Русия. Те надеждно ще защитят всяка инфраструктура в Саудитска Арабия. \" Когато иранският президент попита кое ще е по-добре Рияд да закупи, С-300 или С-400, Путин отговори: „Нека избират.“ От началото на това десетилетие Русия не само си възвърна позицията на най-активния играч, но и се превърна във важен външен участник в голямата игра в Близкия Изток. А САЩ, които доскоро се смятаха за господари на региона, които победиха Ирак и имаха отлични отношения с две ключови държави, Турция и Саудитска Арабия, губят своите позиции и доверието на регионалните държави все повече и повече.     И най-важното: нито старата стратегия на Вашингтон, насочена към намаляване на присъствието в региона и помирението с Иран, нито новата, изградена до голяма степен върху засилващия се натиск върху Иран, ще спре падането на американското влияние. Това, разбира се, дава на Русия допълнителни възможности да укрепи позициите си в този изключително важен регион. Сега нашето влияние се основава на няколко стълба едновременно - успешната сирийска кампания, безпрецедентно сближаване с Турция, нарастващо партньорство с Иран, много значимото военно-техническо сътрудничество с Египет и Алжир и тясната координация по цените на петрола със Саудитска Арабия. Но почти всички са привлечени към нас, включително и тези, които са в беда, макар и с различна степен на сериозност: от ливанците до иракчаните, от йеменците до палестинците. Да, Русия няма такива пари като китайците, американците или европейците (обаче, арабите нямат проблеми с парите). Но има добра репутация, свързана както с нашата активна политика в региона през съветските години, така и с това, което правим през последните години. Имаме познания за региона, държим на думата и на съюзниците си (както е показано от примера с Асад), настроени сме да изглаждаме вътрешнорегионалните противоречия и да не ги изостряме. И, разбира се, добро оръжие, което мнозина в Близкия Изток отдавна познават. Оръжието е много разнообразно - но наскоро именно комплексите С-300 и С-400 станаха символ на руския успех в Близкия изток. Неслучайно Владимир Путин се занимава с предлагането им. И изобщо не защото поръчките за милиарди долари осигуряват работни места за хиляди наши работници и осигуряват средства за модернизация не само на военно-индустриалния комплекс, но и на индустрията като такава. Не, всичко това, разбира се, също е важно, както и фактът, че доставката на нашето оръжие настройва купувача към дългосрочни отношения с Русия, тоест помага да се установят стратегически отношения. Но по-важното е, че покупката на С-400 дава на купувача статут на суверенна държава, не само в очите на Русия, но и на цялата световна общност. Всъщност закупуването на С-400 в условията на американски натиск е показател, че самата страна е в състояние да взема решения. Така направи и Турция, която е във военен съюз със САЩ. Тази стъпка беше много по-трудна за нея от напълно самодостатъчната Индия, която американците, между другото, също притискаха. Много страни искат да купят С-400 - Ирак, например. Но засега те нямат възможност - не финансова, а политическа: зависимостта им от САЩ е твърде силна. Сега е ред на проверката за друга държава - Саудитска Арабия. Това не е само една от двете основни държави на арабския свят (въпреки факта, че втората, Египет, сега играе много по-малко изявена роля на световната сцена - защото е дълбоко потопена във вътрешни проблеми), но и страна, която твърди, че е лидер на целия ислямски свят. И доскоро беше най-надеждният съюзник на САЩ в региона, но през последните години разчита на укрепване на своя суверенитет и по-голяма независимост от САЩ. Парадоксът е, че саудитците бяха много недоволни от отказа на Обама да удари Сирия през 2013 г. и в резултат на това, малко след това, те започнаха да се сближават с Русия, която влезе в Сирия, но в никакъв случай не на саудитската страна. През 2015 г. Русия започна операция в Сирия, превръщайки се в „съсед“ и партньор на Иран - историческият съперник Иран на Саудитска Арабия. В същото време Москва направи всичко по силите си, за да прекрати блокадата на Иран от Запада, играейки ключова роля за сключването на иранската ядрена сделка. През същата година крал Салман дойде на власт в Рияд, но всъщност - неговият син, който скоро стана престолонаследник, 30-годишният Мохамед. От този момент нататък руско-саудитските отношения достигнаха наистина ново ниво - никога досега контактите между лидерите на двете страни не са били толкова редовни и задълбочени. Преди две години се състоя първото посещение на саудитския крал в Русия. Освен това Путин и Салман периодично говорят по телефона. И най-важното е, че от лятото на 2015 г. принц Мохамед е бил в Русия пет пъти, последен път през юни миналата година на световното първенство. Всеки път той се срещаше и преговаряше с Путин. Но през това време на различни международни форуми се проведоха още три от техните официални срещи и тук не се броят неофициалните контакти в кулоарите. Тоест за четири години двамата лидери вече са се срещали десет пъти. Това, разбира се, не може да се сравни с честотата на контактите на Путин с Ердоган или Абе, но за саудитско-руските отношения такова високо ниво на преговори на най-високо ниво все пак е безпрецедентно. Неслучайно по време на последната среща между Путин и принц Мохамед, която се проведе преди два месеца и половина в Осака, престолонаследникът заяви: „ Тогава Путин обеща да пристигне в Саудитска Арабия през есента. И онзи ден в Кремъл потвърдиха, че посещението е насрочено за октомври. Преди това Путин е посещавал кралството само веднъж - през 2007 г., но през следващата година той ще отиде там два пъти: през ноември следващата година срещата на Г-20 ще се проведе в Рияд. Това посещение е важно и за двете страни: има много общи теми - от координирането на цените на петрола и изграждането на нашите атомни централи до отношенията между саудитците и Иран и сирийската криза, от саудитските инвестиции в Русия до палестинско-израелския мир. Въпросът за закупуването на С-400 е лакмусово изпитание, защото преговорите за сключването на споразумение за тяхната доставка се водят вече две години. Че саудитците ще купят С-400, Путин и крал Салман се договориха през октомври 2017 г. по време на посещението на краля в Москва (въпреки че е ясно, че предварително споразумение е постигнато по-рано, по време на един от разговорите на принц Мохамед с руския президент). Единственият проблем е, че шест месеца преди това саудитците обещаха на Тръмп да купят американски системи за противоракетна отбрана THAAD от САЩ. Купуването на две различни системи е странно, въпреки че саудитците могат да си го позволят. Но основната пречка, разбира се, е политическа - Щатите ще бъдат крайно недоволни и трябва по някакъв начин да им се обясни подобно поведение си. Друго нещо е, че договорите за оръжие, обещани по време на посещението на Тръмп, са толкова големи - за 110 милиарда долара, че 15-те милиарда на THAAD не изглеждат толкова забележими. Въпреки че всички разбират, че саудитците са изрисували тези 110 милиарда за красота, но в действителност те няма да купуват за такава сума. Не заради Русия, а заради сериозните вътрешни инфраструктурни проекти, които изискват много финансиране. Но пред Путин би било неудобно крал Салман да изглежда зависим и недържащ на думата си - той самият обеща в Кремъл да купи С-400, но до момента все още не е подписал нищо. Така че до голяма степен на вероятност по време на пътуването на Путин до Рияд думите за закупуването на С-400 ще бъдат закрепени с договор.    ", "date": "2019.09.19", "title": "Русия ще изтласка САЩ в арабския свят"}
{"url": "http://www.classa.bg/%D1%81%D0%B2%D1%8F%D1%82/item/399936-%D1%82%D1%80%D0%B8-%D1%83%D1%80%D0%BE%D0%BA%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D0%B0", "text": "Британците са попаднали в гигантския капан на Brexit, като в същото време в континентална Европа търпението започва да се изчерпва, твърди пред Euractiv Роджър Кейзъл, основател и генерален секретар на „Нови европейци“. Положението е крайно некомфортно както за 5-те милиона граждани на ЕС във Великобритания, така и за британците в ЕС. „Но защо европейците трябва да ги е грижа за обсебеността на британците от себе си? Защо просто да не оставим Brexit на британците?“, пита Кейзъл.  За самите британци Brexit няма много общо с Европа и е изцяло свързан с властта във Великобритания и какво възнамеряват те да правят с нея.  Борис Джонсън поставя този проблем рязко във фокус. Той е апотеоз на гражданската война на торите, която продължава вече повече от 30 години. Сега тя нанася нечувани вреди на британските интереси и репутацията им по целия свят. Интересът на Джонсън са военните плячки. Премиерът не се съобразява много с броя на жертвите. Поне е ясно на чия страна е той. Борис е на страната на Борис. Джонсън обръща гръб не само на 45-те години членство в ЕС, но и на основните ценности, от които зависи членството в ЕС. Той изключва демокрацията и изглежда готов да пренебрегне върховенството на закона. Всичко това е в рязък контраст с основните ценности и политиката на Консервативната партия спрямо Европа през десетилетията. Уинстън Чърчил за пръв път призовава за „Съединените европейски щати“ - въпреки че не е ясно дали включва към тях и Великобритания. Той с право се счита за един от бащите-основатели на това, което Кейзъл нарича Европа 1 - Европа на нациите и държавите, която поставя основата на траен мир между държавите членки на ЕС. И Маргарет Тачър е имала мнение по въпроса . Тя настоява силно за това, което  Кейзъл нарича Европа 2 - Европа на пазарите и парите. Тачър е явен защитник на единния пазар и на необходимите промени, за да го превърнат в реалност. Тези реформи включват въвеждането на гласуване с квалифицирано мнозинство, така че бариерите, които ще се върнат в момента, в който Великобритания напусне ЕС без сделка, могат да бъдат премахнати. Разбира се, Тачър мрази идеята за еврото. Наследниците на Чърчил и Тачър, хора като Никълъс Соумс, внукът на Чърчил и Кен Кларк, или Филип Хамънд и Дейвид Гоук, бяха безцеремонно изхвърлени от партията на торите по-рано този месец. Самият Борис Джонсън е сериен бунтовник. Много от членовете на неговия кабинет гласуваха отново и отново срещу правителството на Тереза ​​Мей. Сега Великобритания има премиер, който е описан от външния министър в сянка Емили Торнбъри като „явен лъжец“. Неговият собствен брат Джо Джонсън подаде оставка като депутат и напусна политиката поради „конфликт между лоялността на семейството и националния интерес.“ Това не е „политиката, каквато я познаваме“.       Пред тези провокации какво трябва да бъде отношението и поведението на ЕС? На какво ни учи кризата Brexit като европейци? Първо, според Кейзъл, ЕС има право да признае, че Brexit е предизвикателство за единството на ЕС и целостта на единния пазар. Или казано по друг начин, ЕС е ценностна общност, тъй като интересите и отношенията между членовете не са просто трансакционни. Британците винаги са предприемали трансакционен подход спрямо Европа. Джонсън е най-лошият пример и той никога няма да разбере защо не може да има раздвижване в ЕС по тези ключови въпроси. Това е неговият проблем, а не ЕС.  Второ, скорошното поведение на Обединеното кралство ескалира предизвикателствата на ново ниво. Всъщност то поставя на риск самите преговори. Ако Обединеното кралство иска твърд Brexit, така да бъде. Но когато правителството се постави над закона, неговото поведение става въпрос от международна загриженост. ЕС има право да спре преговорите. Главният преговарящ за Brexit от стрната на блока Мишел Барние говори за „парализа“. Сега Доналд Туск трябва да определи условията за възобновяване на преговорите. Докато Обединеното кралство е член на ЕС, трябва да спазва правилата. Така че тези условия трябва да включват потвърждение на Великобритания, че тя ще зачита парламентарния суверенитет и върховенството на закона. По-рано тази година, когато Тереза ​​Мей поиска удължаване на Brexit до 30 юни, то беше предоставено при условие, че Великобритания проведе европейски парламентарни избори. Както Доналд Туск каза тогава, това е необходимо, \"защото сме европейци.\" Е, днес европейците са не по-малко европейци. Същото послание трябва да се повтори - в случая за Борис Джонсън, отново и отново. Третият и последен урок за ЕС е да се припомни, че във всяка криза има възможност. Ако някоя от движещите сили зад вота за Brexit е загрижена за демокрацията, то сега е моментът да изкара наяве този аргумент. ЕС не представлява заплаха за демокрацията. Блокът е гарант за демокрацията в Европа. Това е така, защото ЕС е не само съюз на държави (Европа 1) и на пазари (Европа 2), но и е Европа на гражданите (Европа 3). Като граждани на Европа, ние живеем в първата транснационална представителна демокрация в света, управлявана от върховенството на закона и програмирана с уважение към човешкото достойнство. Имаме права, имаме глас и имаме вот. Въпросът, който трябва да се зададе на тези, които манипулират Brexit, не е защо те искат Великобритания да напусне ЕС, а по-скоро какво планират да направят, след като Великобритания си тръгне? Това е въпросът, който никога не се поставя.  ", "date": "2019.09.19", "title": "Три урока за Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399937-%D1%81%D1%82%D0%B5%D0%BD%D1%82%D0%BE%D0%B2%D0%B5,-%D1%81%D1%82%D0%B5%D0%BD%D1%82%D0%BE%D0%B2%D0%B5%E2%80%A6-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0-%D0%B6%D0%B8%D0%B2%D0%BE%D1%82%D0%B5%D1%86%D1%8A%D1%82,-%D0%B0%D0%BA%D0%BE-%D0%B2%D0%B8-%D1%81%D1%82%D1%8F%D0%B3%D0%B0-%D0%B2-%D0%B3%D1%8A%D1%80%D0%B4%D0%B8%D1%82%D0%B5-%D0%BF%D1%80%D0%B8%D0%BD%D0%BE%D1%81%D1%8A%D1%82-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2%E2%80%A6", "text": "Разследване на Васил Иванов от Нова тв разкрива случай с лекар в Пазарджшката болница, специалист по т. нар. инвазивна кардиология, който поставял метални стентове в здрави сърца. Това вероятно тепърва ще се доказва, случай по случай, защото за всяка такава процедура, трябва задължително да има запис. Но, по принцип, и по света, и у нас има такива лекари, които извършват ненужни операции, манипулации или изследвания, само за да вземат пари – или от Здравна каса, или от самия пациент, или и двете. У нас практиката върви във всичките й форми, само че, за разлика от западните страни, още няма разпространена практика да съдят лекари и болници – било за излишни процедури, било за увреждане при някакво лечение. Тепърва ще започнат процесите у нас. И тепърва прокуратурата ще се учи да разследва такива престъпления. Защото да слагаш стент в сърцето на здрав човек и да му вземеш пари за това, е престъпление.     Случаят с пазарджишкия лекар, който получавал около 50 хил. лева на месец допълнителни начисления за извършени инвазивни процедури обаче хвърля светлина върху един актуален въпрос, за живота въобще. Помни ли някой, как в предишния си мандат премиерът Борисов на заседание на Министерския съвет обяви, че неговото правителство удължило живота на българина. Средната продължителност на живота по време на царуването Му се увеличила с една година. „Деси, трябва добре да го обясните това”, обърна се Борисов към тогавашната министърка на здравеопазването. Има го в протоколите от заседанията на Министерския съвет.     възкликнал Ян Хус на кладата, като видял една немощна бабичка да хвърля съчка в дървата под краката му. О, свещени Борисов – може да се перифразира Ян Хус. Средната продължителност на живота расте с еднаква тенденция в Европа и развитите страни. За последните 20 години имаше плавно увеличение, което се забави в последните 2-3 години. Дължи се на много нови медикаменти, форми на лечение, нови методи за ранна диагностика, на разрастване на пазара и манията по био и чисти храни, диети, спортуване и др. За България специално, един от факторите за увеличаване на средната продължителност на живота e т. нар. инвазивна кардиология и кардиохирургията, без това да е специално изследвано статистически. Сърдечно-съдовите заболявания у нас са най-големият причинител на смърт, повече от всички други болести, взети заедно. В това отношение България е номер едно в Европа. Два от всеки три смъртни случая са по такива причини, и повечето са предизвикани от сърдечна криза – внезапно запушване или разкъсване на сърдечни съдове (ако преведем на популярен език медицинската терминология). Точно такъв вид смърт се предотвратява с поставянето на т. нар. стент. По повод разгласения от Нова тв случай, от e-vestnik се допитахме до специалисти, които няма да цитираме официално, но ще предадем техните обяснения на разбираем език колко е сложен този въпрос. След като поставянето на стент в сърдечни артерии е разпространено у нас като масова практика в сърдечно-съдовите отделения на големите болници, това е спасило десетки хиляди хора от сигурна смърт. Тази процедура е   Въпреки тенденциите, България е с най-ниска средна продължителност на живота в ЕС – 75 години. За сравнение в Испания, Италия, Франция е 82-83 години. Смъртта от инфаркт идва неусетно, често и поради небрежност на пациента, който се оплаква от стягане в сърдечната област, запъхтяване като качва стълби и др., но не отива на лекар. Така че и невежеството и немарливостта са причини за ниската продължителност на живота у нас. След определена възраст у много хора се получава стесняване на кръвоносни съдове поради натрупване на плака. Причините са в навиците за хранене, заседнал начин на живот, генетично наследени фактори и др. Когато това се случва в сърцето, се увеличава рискът от инфаркт – при някакви обстоятелства малък съсирек кръв да запуши сърдечна артерия, да се получи спазъм на съда на мястото на стесняването и така да спре притокът на кръв. В зависимост от мястото на запушването, такива инфаркти често са фатални. Когато се появят симптоми като стягане или болка в гърдите при тичане, бързо ходене, и в някакви моменти сякаш някакъв тежък палец те притиска под гръдната кост, това е сигурен знак за стеснен съд в сърцето, обясняват специалистите. Човек с такива оплаквания трябва веднага да потърси помощ, защото оттук нататък животът му е като руска рулетка – не се знае в кой момент може да получи инфаркт. При преглед, на кардиограма и с ехография може и да не се установи проблем. Има тест с физическо натоварване на велоергометър, който показва, ако има сърдечна недостатъчност. Но най-сигурният метод е коронарография – с т. нар. инвазивна кардиология. През артерия на крака или на ръката се вкарва, да го наречем тънка жица, която достига до сърцето. Пуска се вещество в кръвта, което прави съдовете видими и контрастни, и чрез ренген на монитор се вижда къде има стеснения. С въпросната „жица” може да се стигне до мястото на стеснението и с издуване на специален малък балон да се опита разширение на съда. Понякога това не помага.   Това е нещо, да си го представим по-просто, като пружинка на химикалка, с различен диаметър и дължина, според размерите на артерията и на стеснения участък. Пружинката се разтваря настрани и разширява съда на мястото на запушването, така осигурява притока на кръв. С това лечението не приключва, защото този стент наранява участъка, в който е поставен, затова продължително в по-високи дози в началото, а след това и до живот в по-малки дози се пият противосъсирващи медикаменти. Човек със стент трябва да си прави периодични прегледи, всяка година да прави тестове с физическо натоварване, да следи холестерола си и да пие медикаменти, които предотвратяват по-нататъшното образуване на плаки. И след няколко години най-добре отново коронарография. Но, така или иначе, той остава жив благодарение на този стент. Десетки хиляди българи са живи, благодарение на това. Вместо внезапна смърт, техният живот е удължен с 10 или 20 години. Впрочем, средната възраст на хората със запушвания на съдовете е намаляла, така че и 30-40-годишни често дължат живота си на тази процедура. И тук започват сложни за обяснение проблеми. Както се изказа неотдавна и сърдечният хирург проф. Чирков – със стентовете се прекалява. Има пациенти, на които са поставени по 4-5 стента. В някакъв момент трябва да се направи сърдечна операция за байпас. Увлечението с поставянето на стентове има един драстичен пример в САЩ, където на пациент в продължения на 20 години са поставени 60 стента. Наричат го Железния човек, той ще остане в историята като експеримент на съвременната медицина. Как е у нас, може само да се предполага. Разследването на Васил Иванов повдига завесата. Уличеният лекар отрича. Всичко е доказуемо, защото за всеки пациент трябва да има запис на манипулацията и поставянето на стента. Но, тъй като   за такава процедура, според сложността и поставянето на стент, има болници, които на драго сърце я извършват, или иначе казано – на здраво сърце. И когато няма особена нужда. Изискванията са пациентът да е минал през няколко други изследвания преди да стигне до коронарография. И има точни параметри при какъв процент запушване и кръвоток да се поставя стент. Здравната каса покрива всичко при коронарография и поставяне на стент, но някои болници искат допълнително пари от пациента. Тук трябва да светне предупредителна лампа, макар че за живота си човек е готов да плати всичко. И точно това използват болници и лекари печалбари. Друг въпрос е видът и качеството на стента. Има американски, има и индийски. Ако първите струват по 1000 лева, примерно, другите са по 200 лева. Както може да се предположи, в някои болници слагат евтини стентове. А пак взимат същите пари от Здравната каса. Има и разни видове стентове, някои излъчват медикамент в продължение на месеци, който предотвратява натрупването на плака. В болниците начисляват на лекаря, който извършва инвазивната процедура малък процент от сумата, която плаща Здравната каса. Всъщност това зависи от директора на болницата, в него е ножът, в него е хлябът. Трудът на лекари и сестри у нас по принцип е най-евтин, по-евтин от консумативи. По принцип е възможно в някои болници да правят повече такива процедури, от които постъпват повече пари от Здравна каса и така повече пари взима лекарят (а сестрите не ги броят за хора, макар и те да се облъчват с рентген, като част от екипа). Но е въпрос на професионална чест и достойнство – за нормален лекар е недопустимо да сложи стент на здраво сърце. Българското здравеопазване има и добри страни – за коронарография в някои развити страни като Канада, Великобритания или Швеция пациент може да чака и 6 месеца. За една кардиограма резултатите излизат след седмица при личния лекар. У нас тези изследвания и процедури се правят в много кратки срокове, дори да минаваш по клинична пътека.", "date": "2019.09.19", "title": "Стентове, стентове… Колко струва животецът, ако ви стяга в гърдите? Приносът на Борисов…"}
{"url": "http://www.classa.bg/%D1%81%D0%B2%D1%8F%D1%82/item/399938-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%E2%80%9D%D0%B0%D1%80%D0%BA%D0%B0%D0%BD%E2%80%9D", "text": "Аркан е легендарна фигура, която стои начело на югославските националисти през 90-те години.  Той е роден в Словения на 17 април 1952 г.  Истинското му име е Желко Ражнятович.  Аркан е прозвище, което в превод от татарски означава ”див кон”.  Аркан е син на генерал от югославските военновъздушни сили.  Дядо му също е воин, герой  в едно от сраженията срещу турците.  През 70-те години Аркан живее основно в Германия, Белгия и Италия, работи в много области и преминава през всички социални нива.    През 80-те години се връща в Югославия и открива сладкарница в Белград.  Става лидер на футболния отбор ”’Цървена звезда” (Белград), която побеждава в европейското първенство през 1991 г.  Под влияние на болката и страданието на сръбското население в Хърватия и Босна, Аркан решава да се посвети на борбата за национална свобода.  Създава сръбската доброволческа гвардия, известна на света като ”Тигрите на Аркан” с цел да защитава сърбите от католическите и мюсюлманските агресори.  Членовете на неговата гвардия са основно хора от футболния клуб, които са поели задължението да служат на три идеала – родината, вярата и семейството.  Разпадането на някогашна единна Югославия Желко Ражнатович (Аркан) посреща в хърватски затвор. Обвинен е в подготовка на въоръжено въстание.  А всичко започва от футбола.  Аркан е водач на феновете на ”Звезда”. Заедно с приятелите си отиват в Загреб на мач на своя отбор с местното ”Динамо”. Мачът завършва с меле на национална почва.  Годината е 1990, а въздухът е пропит от сърбохърватска ненавист.  Белградци избягват неприятностите в Загреб и тръгват за Книн, главният град на сръбска Хърватия.  На обратния път, в селцето Двор на Уни групата е спряна от хърватски милиционерски патрул. Въпреки че етнически хърватин в патрула е само един човек, Желко Ражнатович и хората му не се възползват от възможността да избягат, а се подчиняват на милиционерите и тръгват за затвора.  Заедно с Аркан са арестувани и Душан Бандич, Зоран Стеванович, Любан Драгосавлевич, Душан Царич и Милош Гнежевич.  В джипа на Аркан са открити оръжие, патрони и взривни вещества, които стават доказателства за подготовката на въоръжен метеж от ”белградската шесторка” в сръбските райони на Хърватия.  Арестуваните отричат това обвинение.  По думите на Ражнатович те само искали да пообщуват с книнските фенове на ”Цървена Звезда”.  Оръжието според задържаните им било нужно за самоотбрана.  След 196 дни шестимата са освободени.  Пред вратите на загребския затвор Аркан и останалите са посрещнати от 20 въоръжени мъже, които съпровождат бившите арестанти до летището, където ги чака самолет за Белград.  Днес не е ясно как Аркан и приятелите му се оказват на свобода.  Според една от версиите приятели на арестуваните похитили Невенка Кошутич, дъщерята на Туджман, която по това време живее в Белград.  Именно поради това Туджман е принуден да пусне ”четническата шесторка”.  Според друга версия, огласена от Йосип Болковац, бивш шеф на министерството на вътрешните работи на Хърватия, нещата са много банални – групата на Аркан била откупена от Белград, и по-точно от Слободан Милошевич  .  Покупко-продажбата според споразумението между Милошевич и Туджман струвала на белградската хазна 1 милион германски марки.  Т.е. главата на Аркан струва точно толкова колкото на професионален банкер.  Милошевич знаел цената на парите и просто така не ги похарчил.  Съвсем скоро Аркан отмъстил на Туджман.  Веднъж разкошното БМВ на хърватския президент изчезва направо от вътрешния двор на резиденцията му в Загреб.  Това е последната ”шега” на Аркан.  През август 1991 г. той тръгва на фронта.  Край славонското градче Тен Аркан и 24 бойци се сражават с хърватски части, дошли да ”усмирят сръбския бунт”.  Това е първото им бойно кръщене.  След това те получават автомати от местните власти, а завзетите в боевете седем хърватски танка са предадени на частите на ЮНА.  През септември 1991 г. в групата на Аркан вече има 600 души.  Администрацията на Източна Славония предлага на Аркан и бойците му да използват по свое усмотрение останалите ot частите на ЮНА казарми в град Ердут.  Предложението е прието и скоро там започва да действа Учебен център на групата, който става символ на съпротивата на сърбите от Славония, Барания и Срем срещу режима на ”новите усташи”.  През центъра в периода 1991-1994 г. са преминали повече от 10 хиляди курсанти при жестока дисциплина.  Телесните наказания за нарушения на правилата за реда били норма, а те важели еднакво за всички, дори за командира.  Жестоката дисциплина и отличната подготовка позволяват на групите на Аркан да избегнат сериозните загуби сред личния състав.  От август 1991 до март 1992 г. аркановци губят само девет души, макар че боевете се водят почти ежедневно.  В тези боеве Аркан е ранен, хърватски снайпер улучва лявата му ръка.  Черен за бойците на Аркан е октомври 1993 г., когато за един месец тежки боеве с частите на редовната армия на Република Хърватия загиват 21 души, 66 са ранени.  Към края на 1993 г. армията на Аркан (СДГ – Сръбска доброволческа гвардия) наброява 7 хиляди души.  Бойците са отлично обучени и екипирани, те се превръщат в едно от най-боеспособните подразделения, което е в разпореждане на ГЩ на Войската на Република Сръбска (Босна и Херцеговина) и Щаба на Териториалната отбрана на Република Сръбска Краина (Хърватия).  Групата на Аркан има много успешни операции – освобождението на градовете Биелина, Зворник и Брчко, успешните боеве в Северна Далмация, антитерористичните операции в Славония и др.  За защитата на границите на Република Сръбска Командант Желко Ражнатович-Аркан получава висшата награда на РС – Звездата на Карагеорги, която му връчва президентът на РС Радован Караджич .  Професионализмът на бойците на Аркан възхищава и приятели, и врагове.  На никого не е ясно как Аркан успява да превърне вчерашните футболни запалянковци и почти бандити в дисциплинирани и прекрасно обучени войници?  Аркан не крие рецептата си:  ”Първо – дисциплина.  Второ – дисциплина.  Трето – още веднъж дисциплина.  Освен това в СДГ няма политически разпри, в гвардията няма партии.  Ние воюваме за Сърбия, за сърбите и православието.  СДГ сама се снабдява, ние не зависим от никакви щабове.  Аз не съм учил за офицер, но с мен служат истински професионалисти на военното дело!  Без тях днешната СДГ нямаше да я има.”  Един от ”военните спецове” на СДГ е Милорад Улемек Лукович-Легия.  В края на 90-те години е командир на спецчастите на СДБ на Сърбия ”Червените барети”, по-късно е обвинен в убийството на премиера на Сърбия Зоран Джинджич.  Думата ”самообезпечение” дава повод бойците на Аркан да бъдат обвинени в мародерства и грабежи.  Но Аркан има достатъчно материални и финансови възможности и забранява на бойците си да вземат имуществото, изоставено от заминаващите хървати или мюсюлмани.  Всъщност командантът на СДГ е монополизирал цялата винотърговия в Източна Славония (единственият винзавод се намирал недалеч от базата на СДГ в Ердут).  За сметка на продажбите от виното Аркан покривал част от разходите за издръжка на своята армия.  Паралелно с търговията Ражнатович търгува с нефт, оръжие и продоволствие, от тях се печели във всяка война.  Аркан твърди, че има богати спонсори, които отделят за нуждите на гвардията десетки хиляди долари ежемесечно.  Но по-скоро това е доброволен рекет.  Аркан знае от кого може да вземе пари и никога не се стеснява да използва такъв род възможности.  Никой не рискува да му възразява.  Ражнатович се ползва от благосклонността на самия Милошевич.  Единственото, което оправдава Аркан е това, че парите, получени по такъв път, действително са за нуждите на СДГ, а не влизат в джоба на командирите.  Активни бойни действия СДГ води до самия край на 1995 г. в Хърватия и в Босна.  Части на СДГ участват в завземането на мюсюлманския анклав Сребреница през лятото на 1995 г., а в критичните дни на есента на 1995 г. аркановци и спецназът на министерството на вътрешните работи на Сърбия заедно предотвратяват катастрофата на запад от Република Сръбска.  Армейски части на РС изоставят позициите си и отстъпват панически, като отварят пътя на мюсюлманите към вътрешните райони на републиката, където почти няма армия.  Само с помощта на СДГ и отряд спецназ към сръбското министерство на вътрешните работи спасява живота на хиляди хора и запазва контрола на сърбите над два големи града в РС – столицата на републиката Баня Лукя и промишления център Приедор.  От август 1991 г. до ноември 1995 г. частите на СДГ губят 51 убити и 393 ранени.  Категорията ”изчезнал без вест” не съществува в СДГ.  Всеки гвардеец знаел, че не бива да оставя на бойното поле ранени и убити.  В края на 1995 г. Желко Ражнатович разпуска доброволците по домовете им, предупреждавайки ги, че ако сръбският народ отново бъде заплашен от война, СДГ ще бъде отново мобилизирана.  Политическата кариера на Аркан се развива паралелно с военната.  В прекъсванията между боевете през 1992 г. става делегат на Народната Скупщина на Сърбия, представлявайки там населението на автономния край Косово и Метохия.  Неговата предизборна агитация е лаконична – да се затвори границата с Албания и силово да се потушат огнищата на албанския сепаратизъм.  За периода на депутатството на Аркан в Прищина е построена пекарна, където хлябът се продава на най-ниски цени.  С пари, събрани от Аркан и неговата група, са купени 24 апартамента за инвалиди от войните в Хърватия и Босна.  Аркан и бойците му се отказват от заплати и всички пари отиват за построяване на църква в Прищина. През 1993 г. Ражнатович създава своя партия – Партия на сръбското единство, която има 58 филиала по цяла Сърбия.  На изборите през 1993 г. партията претърпява неуспех.  Аркан се връща в парламента едва през 1996 г., когато партията му печели на изборите осем мандата. Личността на Аркан е възпята в много сръбски народни песни и е почитан в целия православен свят. През 1997 г. ”Международният съд” го обвинява в ”престъпления срещу човечеството”. През 1999 г. НАТО напада Югославия, бомбардира (целият Балкански полуостров е отровен от бомбите с обеднен уран – над 10 тона!) болници, влакове, телевизионни студиа, мостове и църкви, които оправдава със саркастичната фраза ”неизбежни съпътстващи разрушения”-(“Нашият подарък за вашия Великден” пишеше върху американските бомби .) Аркан е войник, който се бори като воин срещу войници, които нападат страната му.  Не е убивал деца и жени, не е използвал уранови бомби, както НАТО през 1999 г.  На 15 януари 2000 г. Аркан посещава хотел Интерконтинентал в Белград. В 17 часа и 10 минути прогърмяват изстрели. Посетителите, свикнали с подобни ситуации, залягат на земята, предпазвайки се от куршумите. Когато всичко утихва, на пода остават да лежат в кръв три тела. Миленко Манда е мъртъв, Драган Гарич и Желко Ражнатович умират в реанимацията на Бърза помощ в Белград. След един час целият Белград, вече знае, че Аркан е убит! В деня на смъртта си Аркан не е навършил и 50 години. Изпращат го: хиляди хора – криминални елементи от подземния свят,  най-добрите спортисти,  ветерани от всички юговойни,  армейски офицери,  естрадни звезди и т.н. Обикновените хора обаче са най-много. Те идват от Черна гора, Република Сръбска и от липсващата вече Република Сръбска Краина, от Косово и Рашка, от Нови Сад и стотици малки сръбски села. Кой е всъщност Желко Ражнатович? Ограбвал банки, убивал полицаи и конкуренти, работил за разузнаването, бизнесмен, боец, политик и собственик на футболен клуб, баща на девет деца, женен за най-красивата жена на страната си…Семейното щастие с Цеца Величкович продължава пет години. Аркан загива от ръцете на наемни убийци. След това през цялата 2001 г. в Белград разстрелват приятелите на семейство Ражнатович – убит е шефът на спортния съюз ”Боеве без правила” известния боксьор Миодраг Хидра, кум на Аркан, известният бизнесмен с ”тъмна репутация” Милан Бомбона, бившият служител от държавна сигурност Момир Гаврилович и бившите ”тигри на Аркан” Славко Муйович и Ненад Пумпа. Нито едно от убийствата не е разкрито до днес. ”Известни са само имената на екзекуторите на 15 януари – Добросав Гаврич, застрелял Аркан според следствието, получава 20 години затвор, съучастниците му Милан Джурчич и Драган Николич, осигурили ”акцията” в хотел Интерконтинентал – по 15 години”. ”Имената на поръчителите официално не са назовани”. Кои са мотивите за убийството?  Сръбските СМИ пускат много слухове. Ако се анализират всички версии за ликвидацията на Аркан и групата му, от ”отмъщение на сръбски неприятели” и поръчка на Хагския трибунал до банално криминално деяние, най-вероятна е последната версия. Главен организатор на убийството се оказва Раде Маркович, бивш шеф на Държавна сигурност на Сърбия, а поръчител е криминалният ”бизнесмен” Андрия Драшкович, който Аркан завлякъл с 300 хиляди дойче марки четири месеца преди смъртта си. Желанието на Драшкович, който е добре познат на сина на Милошевич Марко, да ”отмъсти” на Аркан съвпада по време с желанието на тогавашната върхушка на СРЮ да се спаси от Ражнатович, станал твърде опасен. Три години след смъртта на Аркан в затвора се оказва и неговата вдовица Светлана Ражнатович, която като добра позната на Милорад Лукович-Легия, е заподозряна в съучастие в подготовката на убийството на премиера на Сърбия. При обиск в дома на Ражнатови е открито много оръжие, взривни вещества и боеприпаси. . . Истинските убийци на Аркан може да потърсите  . Аркан защитаваше християнството! България само може да съжалява,че няма герой като Аркан! За съжаление Българския народ е продаден от собствените си политици – слугинажи на чужди интереси!  ", "date": "2019.09.19", "title": "Истината за Легендата ”АРКАН”"}
{"url": "http://www.classa.bg/%D1%81%D0%B2%D1%8F%D1%82/item/399939-%D0%BC%D0%B0%D0%B4%D1%83%D1%80%D0%BE-%D0%BF%D0%B0%D0%BA-%D0%B8%D0%B7%D0%BB%D1%8A%D0%B3%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5", "text": "Европа не за първи път пада в този капан. Мадуро обещава и лъже, за да печели време, а европейците се оставят да ги води за носа. Фатално е, че те отново се подвеждат.           Лъжа е твърдението на президента Мадуро, че ще преговаря с опозиционните партии. И Европа не за първи път позволява да я водят за носа. Първият път беше в началото на годината, когато избухна сегашната криза във Венецуела. На събитията тогава ЕС реагира със създаването на \"международна контактна група\". Но още първите ѝ действия бяха доста смущаващи, тъй като очевидно тя не беше осъзнала необходимостта от политическа промяна в Каракас. Контактната група си даде срок от 3 месеца, за да предложи мерки за прекратяване на конфликта. Това бяха три дълги месеца.     Вярно е, че политическите преговори изискват време. Но режимът на Мадуро изобщо не преговаря - той протака, защото знае, че времето лекува всяка рана. Разликата е само в резултата: докато демокрациите отстъпват, диктатурите устояват.  Нов трик на режима Европа падна в капана на преговорите. Във Венецуела всеки знае, че това е трик на режима в Каракас - както беше и на преговорите в Доминиканската република през 2017 година.  Всеки път, когато Мадуро бъде притиснат до стената, спасителната формула гласи: диалог. И винаги досега трикът е действал. За съжаление Европа не е наясно, че инструментът на преговорите отдавна е загубил всякакъв смисъл във Венецуела. Освен споменатите разговори през 2017, през 2016 година се провалиха и други преговори - за провеждането на референдум срещу Мадуро. Тогава няколко страни инициираха \"международна група за посредничество\", която отново не постигна нищо. Но също и през 2014 година, насред вълната от кървави протести в страната, беше създаден \"Национален съвет за мир\". Практиката да се имитират преговори е позната още от политическата криза във Венецуела през 2002 година, когато управляваше Уго Чавес. Резултатът от това винаги е бил един и същ: опозицията накрая е изчерпана, а режимът остава на власт. След което международната общност отново призовава за диалог и всичко започва отначало. Защо е абсурдно това споразумение Споразумението, постигнато сега между Мадуро и някои опозиционни депутати, е абсурдно. Въпросните депутати са политически „хамелеони\", които често сменят предпочитанията си. Навремето те подкрепяха и Уго Чавес. В търсене на лична изгода те не се колебаят да преминават от един лагер в друг - в зависимост от това накъде духа вятърът. Затова е доста смело те да бъдат определяни като представители на опозицията. Госпожа Могерини обаче вече се готви за преговори, а пресата ѝ приглася с подходящи заглавия. Така Европа отново пада в същия капан, защото все още не е разбрала, че диктатурата във Венецуела няма намерение да преговаря сериозно; че Мадуро е лъжец, и че вниманието трябва да бъде насочено в съвсем друга посока - към хуманитарната катастрофа в страната.    ", "date": "2019.09.19", "title": "Мадуро пак излъга европейците"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/399940-%D0%BF%D0%BB%D0%BE%D0%B4%D1%8A%D1%82-%D0%BD%D0%B0-%D0%BF%D1%80%D0%BE%D0%B4%D0%B0%D0%B6%D0%BD%D0%B0%D1%82%D0%B0-%D0%BB%D1%8E%D0%B1%D0%BE%D0%B2", "text": "От предателството не може да се роди нищо добро. Коренчетата на българската демокрация са се впили в мрачното минало, откъдето всмукват отрова, нужна за съществуването на уродливото тяло. Вероятно всичко започва преди много десетилетия с външнотърговските дружества, контрабандата на наркотици и подкрепата с пари и оръжие на терористични организации. Натрупват се частни капитали и се установяват прекалено лични контакти с представители на западните тайни служби. Впоследствие замогналата се червена буржоазия, поради липса на идеи и воля за развитие, сменя своя господар.      Като залог за верноподаничество на доскорошните врагове тя поднася отечеството. Виждането за социално защитеното общество е изместено от полуфеодална структура, в която неправителствените организации, финансирани от Запад, си присвояват задълженията, присъщи на изпълнителната и законотворческата власт, фактически те вече представляват държавата. Въпреки уроците от историята, хората не са научили, че може да се живее самостоятелно и националните интереси трябва да бъдат над всичко. Когато се анализират причините за постигналия ни крах след 1989 година, е нужно да се имат предвид и особеностите на българския манталитет, често избиращ инертността и паразитирането. Да оцеляваш е по-лесно, отколкото да се бориш. «Относно: Ролята на Шевернадзе за свалянето на Живков. В неофициален разговор  [изтрито]  каза на  [помощника на държавния секретар по човешките права Ричард]  Шифтър, че (А) Младенов е поел огромен риск, предизвиквайки Живков и (Б) Съветският външен министър Шевернадзе поддържа активно Младенов.  [Името е изтрито]  добави, че въпросът е бил достатъчно важен за Шевернадзе, за да се намеси, отварям кавички, без обширни консултации, затварям кавички. [...]  Бейкър» Телеграма от Дж. Бейкър до посолството на САЩ в София (19.12.1989). Недоизяснен остава въпросът за ролята, която ръководството на СССР изиграва за разпадането на социалистическия лагер в края на осемдесетте години на миналия век. М. Горбачов обявява, че Съюзът няма да се намесва в делата на източноевропейските страни и единствено би насърчил смяната на старата партийна гвардия. Планира се СИВ и Варшавският договор да бъдат съхранени, а държавите – участнички да получат по-голяма самостоятелност. Но се оказва, че други високопоставени лица имат различни идеи за бъдещето и работят усърдно за тяхното осъществяване. Системата рухва бързо и леко, а това няма как да се случи без сериозна организация по нейното подкопаване. В гореуказания документ Държавният департамент предава на американското посолство в София за разговора между висш съветски чиновник и Ричард Шифтър, помощник на държавния секретар по човешките права, в който руснакът хвали Е. Шевернадзе за това, че той помага активно на Петър Младенов да свали Тодор Живков на 10.11.1989 год. Сянката на Джеймс Бейкър пробягва на няколко пъти през оня съдбоносен за България период. На 29.09.1989 год. американският държавен секретар провежда тайна среща в кулоарите на ООН с П. Младенов (по онова време външен министър на НРБ). В пресата се прокрадват съобщения, че са били обсъждани спазването на човешките права у нас (т. нар. Турски въпрос, възникнал вследствие опита за обявяване за автономни на компактно заселените с българомохамедани територии в Източна и Южна България) и възможността за подобряването на отношенията ни със САЩ. Източници отбелязват, че тонът на разговора е бил дружески и че българският дипломат приема безусловно условията на американската страна. До преврата в София остава малко повече от месец и вероятно висшите чиновници са съгласували последните подробности около неговото изпълнение. Родната върхушка се кланя пред новия господар. Но на изменниците не им вярват. На 10.02.1990 год. Дж. Бейкър е на официално посещение в България и ясно дава да се разбере, че Съединените щати нямат намерение да работят със социалистическото правителство на А. Луканов и обвързват сключването на търговски договори и отпускането на икономическа помощ с провеждането на свободни парламентарни избори (които трябва да се спечелят от опонентите). В графика на визитата е посочено, че целта на отвъдморския гост е «да се срещне с водачите на опозицията, а също така – с официални лица от правителството». В «Ню Йорк таймс» отбелязват по този повод, че обикновено разговорите на чуждите високопоставени чиновници се планират в обратната последователност. Така безцеремонно се държаха американците и по време на вълненията в Украйна – тогава М. Олбрайт открито подкрепяше метежниците и даже ги угощаваше пред камерите с курабийки. Дж. Бейкър не крие своя скептицизъм и спрямо представителите на родната демокрация, нарича ги «ваксаджии, забравили да лъснат обувките си». Мнозина брадати и неугледно облечени лица опитват да попаднат на приема, организиран в чест на американеца в «Шератон». Сред изказалите се там е П. Гогов, който по-рано на един от митингите заявява, че «кожите на комунистите трябва да бъдат одрани и окачени на стените да съхнат, докато още има есенно слънце». В депеша до Държавния департамент Сол Полански (тогавашният посланик на САЩ в София) пише за участниците в онази паметна среща: «Гладни момчета. Ниско ниво! Няма сериозни изявени лидери!». Тъжни са констатациите, за които се твърди, че са дадени от дипломата... За П. Симеонов той отбелязва: «Психопат, става за дворно куче». Говорителят на опозиционерите Г. Спасов бил «отблъскваща личност, нисък интелект». К. Тренчев е оценен като «първобитен антикомунист, надменен». За П. Дертлиев се изказва съжаление, че бидейки умен политик, се съюзява с неавторитетни партии и това го прави «послушник и слуга» на случайни политически еднодневки. За Ж. Желев се посочва, че е най-добре да се занимава с наука. Подобна е характеристиката и за П. Берон: «Той е най-умният и не мога да разбера защо се е захванал с политика и то в такава неавторитетна компания?» Оценката за Е. Кошлуков (съден за извършено престъпление в армията) е, че предвожданото от него студентско движение е неофашистко. Извадка от оценката на посолството на САЩ за политическата смяна в България: «...След неочакваното прекратяване на суровите репресии инициативата бе овладяна от множество най-различни независими групи в България, които с все по-голяма сила поставят правителството и комунистическата партия в позицията на противодействащия. Въпреки че политическото съзнание на средния българин определено нараства, «уличната подкрепа» на тези групи е все още много по-малка, отколкото е в Източна Германия или Чехословакия. Затова посолството бе изненадано, че правителството и Партията видимо се почувстваха принудени да отговорят бързо и положително на исканията на «Подкрепа» (новия независим профсъюз) и на други групи. Последниятпример за този подход е съгласието на правителството да проведе дискусии на основата на кръглата маса с независимите групи на 2 и 3 януари в отговор на призива на «Подкрепа» за генерална стачка. Предизвикателството за независимите групи е да запазят своето общо единство, представено като Съюз на демократичните сили, въпреки различните гледища и философии. Това включва критичния въпрос за третирането на турските и помашките малцинства... 20. Предвид успеха на СДС и «Подкрепа» за привличането на Партията и правителството към преговори на кръглата маса, посолството счита, че би било от интерес за правителството на САЩ да приветства началото на преговорите (поне под формата на въпрос – отговор на обедната пресконференция на Департамента) като окуражаваща стъпка към демократични промени в България. Ударението на коментара би трябвало да падне на отговорната, представителна същност на СДС и съставящите го организации в търсенето на мирни, демократични промени. В зависимост от успеха на разговорите на кръглата маса и появата на явни лидери на СДС, посолството счита, че е нужно да се помисли отрано за поканването на някои от тях в САЩ.» Спазва се шаблонът на американската външна политика спрямо нарочената за завладяване страна: законното правителствот изначално се нарочва за враг и се подпомага някой от опозицията. Ако избраникът не оправдае надеждите, бива заменян. В кореспонденцията си американските дипломати в София отчитат неподготвеността на нашите борци за демокрация и основателно се тревожат, че с такива депутати Народното събрание би било слабо. Главните цели на Съединените щати и западноевропейските им партньори е да не допуснат повторната поява на социализма в Европа и да лишат Русия от съюзници. Малко преди изборите за Велико Народно събрание през юни 1990 год. секретарят на СДС П. Берон казва, че на посетилите Западна Европа и САЩ активисти от Синята коалиция е било заявено, че на социалистическа България няма да бъде оказана финансова помощ. Същото щяло да бъде и ако БСП спечелела вота честно. В този дух категорично се изказва и английският външен министър Д. Хърд. Същевременно действащият в интересите на ЦРУ Национален фонд за поддръжка на демокрацията отпуска посредством Агенцията за международно развитие на САЩ около два милиона долара, за да бъде повлияно на резултата от гласуването. По думите на представителите на фонда: «така се прокарвала демокрацията». От тази сума 233000 долара са дадени на вестник «Демокрация», а 615000 щ.д. получава СДС (за поддръжка на регионалните отделения на партията и подготовка на нейните членове, материално – техническо обезпечаване и подпомагане на организацията след изборите). Твърди се, че Германия също подкрепя активно движението, взело за мото «Времето е наше». След втория изборен тур на 17.06.1990 год. се оказва, че БСП е спечелила 47% от гласовете, а СДС – 36%. Честността на вота е потвърдена от европейските наблюдатели и редици чужди посланици у нас, но опозицията не приема загубата и огранизира улични протести. А. Луканов предлага на сините да включат свои представители в новото правителство, но среща отказ. Започват улични размирици, в които активно участва Федерацията на независимите студентски дружества, сформирана преди изборите. Младите погромаджии са сред получилите 100000 долара, отпуснати от Фонда за поддръжка на демокрацията «за подобряването на информационно – пропагандния потенциал в рамките на подготовката на националните избори». На студентите са предадени печатарско оборудване, вискоговорители, видеотехника. Помагат им полски и американски консултанти. П. Младенов подава оставка... Някои казват, че на него и Лилов дължим опазването на гражданския мир. По-скоро в ония години БСП прави всичко възможно да не проведе реформите, които биха запазили независимата държава. Наделените с власт бягат от отговорност - не за обикновените хора те са организирали преврат. А цената на това предателство ние плащаме вече тридесет години.      ", "date": "2019.09.19", "title": "Плодът на продажната любов"}
{"url": "http://www.classa.bg/%D1%81%D0%B2%D1%8F%D1%82/item/399941-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D0%B2%D0%B5%D1%87%D0%B5-%D0%BD%D0%B5-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D1%81%D1%82%D1%80%D0%B0%D1%85%D0%BE%D1%82%D0%BD%D0%B0", "text": "Президентът Тръмп туитна по-рано този месец, че „Икономиката е страхотна. Единственото, което добавя към несигурността, са фалшивите новини!“. Съжаляваме, господине, пише Wall Street Journal. Икономиката е сравнително добра, но вече не е толкова страхотна, колкото беше миналата година, като основна причина е несигурността, породена от търговската политика на Тръмп.  Президентът е прав, че мнозина в медиите изтъкват лошите икономически новини по политически причини. Те искат той да загуби. Със сигурност е забавно да се видят либерални икономисти, които отрекоха каквато и да е вреда от несигурността на хипер регулацията при Барак Обама, сега да се терзаят от несигурността от търговската политика. Този вестник обаче беше последователен в посочването на вредата и от двете, като нашата цел бе да предотвратим икономическите щети и да поддържаме по-бързия растеж на БВП и заплатите през 2017 и 2018 г., който бе предизвикан от данъчната реформа и политиката на дерегулация на Тръмп. Нашата цел е да предотвратим рецесия, а не да вкараме чрез говоренето си страната в такава. Никой не печели от игнорирането на реалността. В тази връзка два доклада показват щетите от търговията. Докладът за пазара на труда през август показва, че създаването на работни места в икономиката се е забавило значително. Минното дело и дърводобивът загубиха работни места за трети пореден месец, докато промишлеността прибави едва 3000, след само 4000 през юли. Това отразява намаляващото търсене на американски стоки по целия свят поради по-бавния растеж в чужбина, причинен отчасти от протекционисткия шок на Тръмп върху световната търговска система. Доказателствата за протекционистки щети са видни от месеци в докладите за корпоративните приходи и намаляващия темп на бизнес инвестициите, след като изпълнителните директори посочват несигурността на политиката като причина да са по-предпазливи. Сега дойде и статистическо потвърждение в проучване, публикувано от икономистите от Федералния резерв. Те са извършили статистически анализ на статии във вестници и анонси за корпоративните печалби, за да измерят това, което наричат ​​„несигурност на търговската политика“ (НТП). След това използват тези и други данни за оценка на въздействието на НТП върху икономическия растеж и индустриалното производство в САЩ и по света. „Установяваме, че покачването на НТП през първата половина на 2018 г. води до спад в нивото на глобалния БВП от около 0,8 процента през първата половина на 2019 г.“, пишат икономистите. Тази вреда щеше да намалява сега, ако търговското напрежение бе спаднало, показва проучването.       Но икономистите цитират въздействието на втора вълна от „шокове от НТП“ през второто тримесечие на тази година. Точно тогава търговските преговори между Китай и САЩ се провалиха на фона на взаимната язвителност, а Тръмп използва митнически заплахи, за да принуди Мексико да намали притока на мигранти от Централна Америка. „Очаква се общото въздействие върху БВП от двете вълни на търговското напрежение да нарасне до началото на 2020 г., като достигне малко над 1 процент“, пишат икономистите. Това е голямо число и не е просто абстракция. Това е по същество разликата между тренда за растеж от 3% след данъчната реформа и този от 2% през последните месеци. Клонът на Фед в Атланта сега прогнозира, че ръстът през третото тримесечие може да е само 1,5%. По-бавният растеж означава по-малко създаване на работни места и по-бавно увеличаване на заплатите. Жалкото за икономическата политика е, че това дава възможност на политическата левица да отхвърли ползите от другите политики на Тръмп. Последните са безспорни и са видни дори в посредствения доклад за пазара на труда през август, който показа създаване нетно на 130 000 нови работни места. Коефициентът на безработица при чернокожите американци падна с 0,5 процентни пункта до 5,5%, което е най-ниското ниво, откакто Министерството на труда започва да води статистика през 1972 г. Тези месечни данни могат да се колебаят поради сравнително малкия размер на извадката, но безработицата при чернокожите е по-ниска с 0,8 процентни пункта от година по-рано. Нивото на безработица при латиноамериканците пък спадна с 0,3 пункта до 4,2%, също историческо дъно. Коефициентът на икономическа активност се повиши с 0,5 пункта на годишна база до 63,2%, като за работниците в най-активната възрастова група (25-54 години) той се  придвижи обратно до 82,6%, не твърде далеч от нивата преди рецесията. Средният почасов доход расте с 3,2% на годишна база. Това е причината американците да дават на Тръмп високо одобрение по отношение на икономиката. Търговската политика на Тръмп изложи на риск целия този похвален напредък. Секторът на услугите, който е по-малко зависима от търговията, обаче е устойчив, а потребителските разходи се задържат на добро ниво. Това може да помогне на икономиката да избегне по-голям спад, който да неутрализира ползотворните политики на Тръмп и да създаде възможност за предложения на демократите, които са още по-вляво от тези на Обама. Но Тръмп и републиканците трябва да бъдат особено притеснени от оценката на Фед, че щетите от търговията ще продължат до началото на 2020 г. Тръмп може да не иска да повярва на нищо от Фед. Ние предвидихме този резултат преди две години. Лошите политики имат отрицателни последици, независимо дали идват отдясно или отляво.      ", "date": "2019.09.19", "title": "Икономиката на САЩ вече не е толкова страхотна"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/399942-%D0%BA%D0%BE%D0%B9-%D0%BA%D0%BB%D0%B0%D1%82%D0%B8-%D0%B1%D0%BD%D1%80-%D0%B8-%D0%B7%D0%B0%D1%89%D0%BE", "text": "Кой клати Българското национално радио? И защо? Кои са \"главанаците\", както ги определи премиерът Бойко Борисов? Директорът и марионетките, овластени с административни постове, или тези - зад тях? Да, те са извън радиото. В сянката.   Защо обаче държавата - с целия си ресурс, служби за сигурност и т.н., не иска да намери отговорите и да се справи с провокациите? И то при положение, че Борисов се разгневи пред камерите и микрофоните и ясно заяви, че става въпрос за серия от мероприятия, които дестабилизират всичко в държавата и всички?   Не искат или не могат?   В тази ситуация поръчителите остават уж скрити и недосегаеми.   Духът и журналистите в \"Хоризонт\" са символ на професионални стандарти и несломим дух, който винаги упорства и реагира при вмешателство, натиск, пресиране, опит за смачкване, за пречупване, за удар срещу свободата на словото.   В историите, които се натрупват всеки ден, свързани с Радиото се натрупват все повече въпроси. Дойдоха и признанията - тези на Ивайло Савов. Но, все още има и голямо мълчание. Бушоните гърмят. Трябва час по-скоро цялата истина да бъде изговорена. Истината, господа!   Радиото е не само национална медия, лидер в радиоефира. Но и специална територия. Онзи, който не познава хората в БНР и духът, спецификите, е обречен на провал. Всички атака и битки ще бъдат сривани. Радиото е устойчива система и реагира остро и спонтанно на всичко, което се прилага към него насилствено.   БНР преминава с лекота през кризи като днешната. Така е било - и при Виденов, и при Костов.   Помним 1996 г. ... 2001 г. ... 2015 г. ...   Днес СЕМ ще изслушва редколегията на \"Хоризонт\". СЕМ, който през партийните квоти избра това ръководство и солидарно носи вина за избора и следствията от неговите успехи или провали. СЕМ ще умува какво, как и защо. Въпреки че всичко е ясно.   ДОЛУ РЪЦЕТЕ ОТ БНР! СВОБОДАТА ЗАВИСИ ОТ НАС!", "date": "2019.09.19", "title": "КОЙ КЛАТИ БНР? И ЗАЩО?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399929-%D1%80%D0%B0%D0%B4%D0%B5%D0%B2-%D0%BD%D0%B5-%D0%BF%D1%80%D0%B8%D0%B5%D0%BC%D0%B0%D0%BC-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B4%D0%B0-%D0%B5-%D0%B7%D0%B0-%D1%81%D0%BC%D0%B5%D1%82%D0%BA%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "България трябва да подкрепя Северна Македония в европейската й интеграция, но не и за сметка на българската история и идентичност. Това каза президентът Румен Радев във встъпителните си слова преди среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония, предаде Агенция „Фокус“.                   Радев благодари на съпредседателите на комисията за положените досега усилия и положителните резултати в изпълнение на Договора за добросъседство между България и Република Северна Македония. Въпреки това, той изрази притеснения във връзка с последната среща на съвместната комисия, която не даде големи резултати. „Напредъкът във вашата работа е основен критерий за изпълнението на Договора за добросъседство. Последната среща на комисията буди безпокойство. Темповете на напредък на комисията изостават драстично от развитието на процеса за европейска интеграция на Република Северна Македония. Следващият месец може да се окаже ключов в нашите отношения, защото Съвета на ЕС може да вземе решение за започване на преговори за членство на Република Северна Македония. Ако вие можете да дадете гаранция, че в рамките на оставащия един месец комисията ще реши всички спорни въпроси - събития, личности, корекция на учебници, надписи в музеи, позиция на обществените медии, на паметни плочи, то българското правителство може да продължи с политиката си на безусловна подкрепа на членството на Република Северна Македония в ЕС. Ако не можете да дадете такава гаранция, следва правителството да предприеме екстрени мерки за изработване на нова позиция с ясни критерии за защита на българския национален интерес, които да залегнат изрично в преговорната рамка за Република Северна Македония. И с тази позиция следва да бъде запознат и българския парламент. Няма да допуснем нерешени междусъседски проблеми да се внасят в нашето европейско семейство. България ще покаже отговорност за стабилността на ЕС. Не приемам тази интеграция да става за сметка на употребата на българската история, език и идентичност като разменна монета“, коментира още президентът.", "date": "2019.09.19", "title": "Радев: Не приемам интеграцията на Северна Македония да е за сметка на българската история"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/399930-%D0%B8%D0%B7%D0%B1%D0%BE%D1%80%D1%8A%D1%82-%D0%BD%D0%B0-%D1%82%D0%BE%D0%B7%D0%B8-%D1%88%D0%B5%D1%84-%D0%BD%D0%B0-%D0%B1%D0%BD%D1%80-%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0,-%D0%B2-%D1%81%D0%B5%D0%BC-%D1%81%D0%B0-%D0%B1%D0%B5%D0%B7%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%B8-%D0%BD%D0%B5%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8", "text": "Тази криза в БНР е кулминация на всичко, което се случваше в обществената медия - безотговорност на директора, тази безотоворност на СЕМ. В този орган нито един член не притежава неоходимия мениджърски и професионален опит, за да изберат директор на БНР. Този избор е катастрофа. Един генерален директор позволи да бъде изключена програма ”Хоризонт”. Страната изпадна в извънредно положение. Това каза пред Евроком в предаването \"Честно казано с Люба Кулезич\" Валери Тодоров, бивш директор на БНР два мандата, неуспял за трети мандат заради главанаците. Ако утре някой каже, че не го харесват резултатите от изборите и дръпне шалтера на радиото, то вкарваме държавата в криза. Сигналът не може да бъде изключен без знанието на генералния директор, обясни той. По мое време не е имало протести. През шестте години не е имало протести, а отделни сблъсъци. Бях викан в СЕМ да давам обяснения за Петър Волгин. Единият случай бе, когато Волгин бе заявил, че всички костовисти са идиоти. Костов поиска аз да се извиня. Но предаванията на Волгин бяха с провокация към публиката. Защитих и Диана Янкулова, единият път това ми струваше поста. Но в никакъв случай свободата на словото не трябва да страда, обясни той. Ясно е, че под политическия натиск са изключили сигнала. Ако е виновен техническия директор, в радиото пък цари хаос, каза още той.     Какви са критериите за избор членове на СЕМ? Какви са критериите за избор на генерален директор на БНР. Той казва, че двадесет години е бил директор и това е критерий. Ами има работници, които от тридесет години са работили в БНР, иронизира Тодоров. Не се чувствам обиден от членовете на СЕМ, защото въобще не са ме разбрали. Те нямат и една десета от опита, която имам като журналист. Директор държи изпит пред портиер и той го препитва. Колегите нямат капацитета да направят този избор, допълни той. СЕМ трябва да бъде изцяло реорганизиран. И ако няма оставка на генералния директор, СЕМ трява да подаде оставка. Те не си дават сметка за извършеното престъпление. След такава безпрецедентна криза някой трябва да подаде оставка - или СЕМ, или генералният директор, завърши той. Не бих искал да съм на мястото на Мартин Минков, тъй като колегите отказват да поемат постове. Кризата е налице. Не знам при този срив на доверието, какво се очаква от това ръководство. В управителния съвет няма нито един съвет с мениджърски опит и да разбира от програми с изключение на една колежка, разкри той.", "date": "2019.09.19", "title": "Изборът на този шеф на БНР е катастрофа, в СЕМ са безотговорни непрофесионалисти"}
{"url": "http://www.classa.bg/%D1%81%D0%B2%D1%8F%D1%82/item/399931-%D0%BA%D0%B0%D0%BA-%D1%80%D0%B0%D0%BD%D0%B8%D1%85%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BF%D1%80%D0%B0%D0%B2%D0%BE-%D0%B2-%D1%81%D1%8A%D1%80%D1%86%D0%B5%D1%82%D0%BE", "text": "Ударът срещу саудитските рафинерии направи Рияд за смях. Една от най-модерно въоръжените армии в света се оказа безпомощна срещу десетина дрони, които нито са скъпи, нито са трудни за набавяне.       Саудитска Арабия може и да притежава един от най-големите и скъпи оръжейни арсенали в света, но генералите от армията тези дни се увериха, че това съвсем не е достатъчно. Ударът по петролните съоръжения е истински позор за Саудитска Арабия, казва за ДВ близкоизточният експерт Михаел Людерс. \"Саудитска Арабия е най-важният купувач на американски оръжия - 10% от целия американски оръжеен експорт заминават именно за Саудитска Арабия. А бунтовните хути успяват да улучат саудитската петролна индустрия право в сърцето и то само с десетина дрони, които не са нито скъпи, нито са трудни за набавяне\", казва той. Огромни военни разходи През последните няколко десетилетия Саудитска Арабия инвестира огромни средства във военния си сектор. Само през 2018 година Рияд е закупил военна техника и оборудване за над 67 милиарда щатски долара, показват данните на Стокхолмския международен институт за изследване на мира (СИПРИ) - т.е. повече от всяка друга страна в региона. Саудитска Арабия е третият най-голям купувач на оръжие в света - след САЩ и Китай. Разходите за отбрана съставляват значителна част от БВП на кралството: през 2018 те са били 8,8%, а през 2015 - дори 13%. \"Огромните инвестиции превърнаха Саудитска Арабия в страната с най-големия арсенал от модерни оръжия в района на Персийския залив. Сред покупките имаше изтребители и самолети-цистерни, които увеличиха сериозно ударната мощ и разшириха периметъра на действие на саудитската бойна авиация\", се казва в последния доклад на СИПРИ от май 2019 година. В същото време саудитското кралство повиши и отбранителните си способности срещу нападения от въздуха.     По показателя военни разходи Саудитска Арабия превъзхожда значително своя основен конкурент Иран: през 2018 г. Техеран е похарчил за военни нужди 13 милиарда долара. Тази сума, отговаряща на 9,5% от БВП, е сериозно предизвикателство за икономически отслабената от санкциите ислямска република. За каква в ойна е подготвена Саудитска Арабия Огромните военни разходи на Саудитска Арабия обаче не дават пълна гаранция за военен успех. Това е поуката за Саудитска Арабия, която от четири и половина години ръководи военната интервенция в Йемен. Международните сили, ръководени от Рияд, се сражават срещу хутите изцяло с удари от въздуха – засега без особени успехи. Дори обратното: през последните месеци бунтовниците изглежда са успели да си набавят ракети и дрони, с които сега атакуват Саудитска Арабия. Престолонаследникът Мохамед бин Салман   Саудитските военни започват да осъзнават, че както в Йемен, така и в региона на Ормузкия проток, участват в една война, за която не са подготвени: срещу един нетрадиционен враг, водещ война с партизански методи. В района на Персийския залив наблюдаваме точно такъв вид конфликти - задочни войни, посочва Майкъл Найтс от Вашингтонския институт за близкоизточна политика. Затова, според него, партньорите на Рияд, и най-вече САЩ, трябва да помислят как да направят саудитското кралство по-малко уязвимо на ракетни нападения. Заплаха от  Йемен Срещу Саудитска Арабия ще зачестят и нападенията на бунтовниците-хути от йеменска територия. Техен говорител обяви предстояща голяма офанзива на територията на Саудитска Арабия. Без значение дали в случая става дума за реална заплаха или за метод от психологическата война, факт е, че през последните няколко месеца хутите значително подобриха въоръжението си. \"При тях се забелязва технологичен скок, дължащ се основно на Техеран\", казва за ДВ Гюнтер Майер, който ръководи Центъра за изследване на арабския свят към Университета в Майнц. Всичко това би трябвало да занимава и саудитския престолонаследник Мохамед бин Салман. Защото е ясно, че предстои ново премерване на силите между кралството и неговите военни съперници в региона.     Огромните военни разходи на Саудитска Арабия обаче не дават пълна гаранция за военен успех. Това е поуката за Саудитска Арабия, която от четири и половина години ръководи военната интервенция в Йемен. Международните сили, ръководени от Рияд, се сражават срещу хутите изцяло с удари от въздуха – засега без особени успехи. Дори обратното: през последните месеци бунтовниците изглежда са успели да си набавят ракети и дрони, с които сега атакуват Саудитска Арабия.  ", "date": "2019.09.19", "title": "Как раниха Саудитска Арабия право в сърцето"}
{"url": "http://www.classa.bg/%D1%81%D0%B2%D1%8F%D1%82/item/399932-%D0%B2%D0%B5%D1%87%D0%B5-%D1%81%D0%B5-%D0%B2%D0%B8%D0%B6%D0%B4%D0%B0-%D1%81-%D0%BF%D1%80%D0%BE%D1%81%D1%82%D0%BE-%D0%BE%D0%BA%D0%BE-%D0%B2%D0%BB%D0%B0%D1%81%D1%82%D1%82%D0%B0-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%B0", "text": "Ердоган има сериозен проблем. През последните месеци стотици хиляди членове напуснаха партията му. Сред тях са множество авторитетни личности. Вече се вижда с просто око: властта на Ердоган се разпада.       Дълго време Ахмет Давутоглу беше една от най-влиятелните фигури в турската политика. От 2002 година нататък, когато започна стремителният възход на ислямско-консервативната \"Партия на справедливостта и развитието\" (ПСР), той стоеше неизменно до турския президент Ердоган. Давутоглу беше външен министър, а по-късно - министър-председател и лидер на ПСР. През 2016 година обаче между двамата настъпи разрив. В очите на Ердоган Давутоглу беше станал прекалено своенравен, а и силен. И  . Това унижение бе прието от Ахмет Давутоглу със смирение: \"Неговата семейна чест е и моя семейна чест. Неговото семейство е и мое\", заяви той след уволнението си и подчерта, че никога не се е изказвал зле по адрес на държавния глава, нито пък щял да каже лоша дума за него и в бъдеще. Давутоглу яростно критикува Ердоган Но през 2019 година ситуацията се промени: икономическата криза, засилените позиции на опозицията и изборното поражение в Истанбул постепенно разяждат фундамента, върху който се крепи властта на турския президент Ердоган и управляващата ПСР. Давутоглу незабавно усети възникналия вакуум във властта и от месеци насам яростно критикува управляващите, а миналия четвъртък обяви, че напуска ПСР заедно с още трима други нейни депутати. Партията се била отдалечила твърде много от своите основни принципи, гласеше главната теза на Давутоглу, който изяви и амбицията да \"основе ново политическо движение\".     Още преди важните избори за кмет на Истанбул през юни, които бяха загубени по катастрофален начин от Ердогановия кандидат Бинали Йълдъръм, Давутоглу публикува във Фейсбук един манифест, преливащ от критики срещу политиката на Ердоган. В него се казваше, че партията се намирала в критично състояние, залагала прекалено много на поляризирането и твърде малко на правовите принципи. Ердоган и \"отцепниците\" Това развитие тревожи турския президент. Той се опасява, че една отцепническа партия може да отнеме доста гласове от неговата ПСР и да промени съотношението на силите в консервативния лагер. Той реагира доста невъздържано на критиките на бившия си сподвижник Давутоглу, наричайки го \"предател\". \"Ще им потърсим отговорност, когато му дойде времето\", гневеше се Ердоган по адрес и на останалите \"отцепници\". А станалото с Давутоглу вече не е единичен случай. То се превръща в символ за ерозията на властта в средите на ПСР. Стотици хиляди членове напуснаха партията през последните месеци, сред тях имаше авторитетни личности с тежест, които от месеци насам се изказват необичайно критично по адрес на ръководството на ПСР. Сред тях е например бившият министър на икономиката и съосновател на ПСР Али Бабаджан. Той напусна партията още през юли. Турски медии съобщават, че и Бабаджан има намерение да основе своя собствена партия. И той, подобно на Давутоглу, смята, че ислямско-консервативната партия се е отказала от първоначалните си ценности. При основаването на новата партия Бабаджан получава подкепа от бившия президент Абдуллах Гюл, който напусна редиците на ПСР още през 2007. През миналата година Гюл зае категорично отрицателна позиция спрямо политиката на Ердогановото правителство. Нещо повече: той беше почти готов да се кандидатира срещу Ердоган на президентските избори през юни 2018, но в последния момент се огъна под натиска на турския президент. Шефът на генералния щаб на турската армия Хулуси Акар и говорителят на Ердоган кацнаха с хеликоптер направо в двора на Гюл, оказвайки му напълно непредвидено посещение. Само ден по-късно Гюл малодушно обяви, че се отказва от кандидатурата си, както съобщи близкият до правителството вестник \"Хабертюрк\". ПСР вече не е безалтернативна По това време Ердоган и неговата ПСР се намираха в апогея на своята власт - на парламентарните и президентски избори те спечелиха впечатляващи проценти, които допълнително циментираха пътя към едноличния режим. Сега обаче картината се промени - пред турското население има либерални алтернативи на Ердогановото еднолично управление. Дали точно Давутоглу спада към тези алтернативи е въпрос, по който оживено се спори сред турската общественост. За разлика от останалите видни \"отцепници\" от ПСР - Бабаджан и Гюл - Давутоглу се радва на популярност само в лагера на националистите. Останалите го обвиняват, че твърде дълго си е мълчал, поради което носел и вина за подкопаването на турската демокрация. Твърди се, че той иска да си отмъсти, а не да реформира ПСР. Впрочем, подобни критики отправят и към бившия държавен министър Али Бабаджан. Но в Турция смятат, че той има по-големи шансове да основе либерално-консервативна партия, която да наследи част от реформаторския устрем на \"Партията на справедливостта и развитието\" от първите ѝ години.    ", "date": "2019.09.19", "title": "Вече се вижда с просто око: властта на Ердоган се разпада"}
{"url": "http://www.classa.bg/%D1%81%D0%B2%D1%8F%D1%82/item/399922-%D0%BF%D0%B5%D0%BD%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D1%81%D0%BB%D0%B5%D0%B4-%D0%B0%D1%82%D0%B0%D0%BA%D0%B8%D1%82%D0%B5-%D1%81%D1%80%D0%B5%D1%89%D1%83-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%82%D0%B5-%D1%80%D0%B0%D1%84%D0%B8%D0%BD%D0%B5%D1%80%D0%B8%D0%B8", "text": "Вицепрезидентът на САЩ Майк Пенс обяви във вторник, че армията на страната му е \"подготвена\" след атаките срещу две саудитски рафинерии миналата събота, които Вашингтон приписва на Иран, докато Техеран отрича тези обвинения. \"След тази непровокирана атака, обещавам ви, че сме подготвени\", каза Пенс в реч пред фондация \"Херитидж\". В съответствие с изявленията, направени преди това от президента Доналд Тръмп, Пенс подчерта, че администрацията не иска да води война с никого, но е готова да действа и \"защитава интересите на своите съюзници \". Вицепрезидентът заяви, че \"изглежда\" Иран е отговорен за нападението върху саудитските петролни съоръжения, въпреки че поясни, че американската разузнавателна общност продължава да работи за потвърждаване на детайлите. Пенс също каза, че държавният секретар Майк Помпео се отправя към Саудитска Арабия, за да обсъди събитието. \"Ние оценяваме всички доказателства, консултираме се с нашите съюзници\", каза той и добави, че Тръмп ще определи кои са най-добрите действия, които трябва да предприеме. Междувременно, според официален източник на САЩ, Вашингтон е стигнал до заключението, че нападението върху рафинериите е започнало от иранска почва и е включвало крилати ракети. Според първоначалната версия, атаките са извършени с безпилотни самолети на йеменските хути, които са поели отговорност за действието. Бунтовниците Хути заявиха, че са използвали 10 дрона в атаката, въпреки че по-късно държавният секретар на САЩ Майк Помпео заяви, че \"няма доказателства демонстриращи отговорността на Йемен в атаките \". От своя страна администрацията на Тръмп, както и саудитските власти обвиняват Иран. \"Призоваваме всички държави публично и недвусмислено да осъдят атаките на Иран\", туитира ръководителят на американската дипломация няколко часа след инцидента. Външният министър на Иран Мохамед Джавад Зариф отрече тези изявления, като заяви, че Помпео \"прибягва до максимална измама, след като се е провалил с неговия максимален натиск\", като се позовава на дипломатическата кампания на администрацията на Тръмп срещу Техеран.", "date": "2019.09.19", "title": "Пенс: Американската армия е готовност след атаките срещу саудитските рафинерии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399924-%D1%81%D1%8A%D1%81-%D1%81%D0%B5%D0%B8%D1%80-%D0%BA%D1%8A%D0%BC-%D0%BF%D1%80%D0%BE%D0%B3%D1%80%D0%B5%D1%81-10-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D0%BA%D0%BC%D0%B5%D1%82%D1%81%D0%BA%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B1%D0%B5%D0%B7-%D0%BF%D0%B0%D1%80%D0%B8", "text": "Предизборната кампания се задава зад ъгъла и остават още само дни, преди да влезем пак в онова познато състояние на обещания, размяна на обвинения и хули, концерти, бира и кебапчета. Всеки, който поне малко се е занимавал с политика, знае, че изборите са едно доста скъпо удоволствие. Подобно на сватбата, всичко, на което му сложиш думичката \"предизборно\", се оскъпява двойно и тройно, а разходи валят за всевъзможни неща - от плакати до дребни възнаграждения за застъпниците по секционните комисии и масовка, която да вика по площадите хубави работи за теб. Така битката обикновено се води между онези кандидати, които имат ако не най-много, то поне достатъчно средства. За всички останали остава само креативността и мисленето \"извън кутията\", което да им привлече избиратели. За тях ние предлагаме няколко лесни съвета за събиране на обществено и медийно внимание. Съвсем безплатно при това! Жертва на заплахи Не е задължително някой да те заплашва наистина. Можеш да изпратиш до себе си от прясно създаден мейл в АБВ няколко писма с обещания за рязка саморазправа, ако не оттеглиш кандидатурата си. След това накарай някой местен хулиган или онзи племенник, който не те обича много-много, да счупи прозореца на кухнята ти. Ако прозорецът е високо, може да жертваш този на колата. Вярно, малко по-скъпо е, но все пак вярваме, че е за добра кауза. Катастрофа на важен път (лека, да не прекаляваме все пак) В последно време стана доста популярно занимание, а така или иначе медиите обръщат внимание на леките инциденти на политиците на пътя. Само внимавай с каскадите, защото, както се казваше в старите позиви - \"Секунда невнимание и после цял живот мъртъв!\". Вражда с инфлуенсър Това е ултимативният начин да попаднеш в полезрението на повече хора. Още преди години рапърите откриха, че една хубава вражда е добра за бизнеса и за продажбата на албуми. Тук е почти същото (макар и тотално различно). Можеш напълно режисирано да влезеш в контакт с някого по избор и да уговорите конфликта, а можеш и самосиндикално да започнеш да се заяждаш с произволни звезди в социалните мрежи. На тях така или иначе им трябва съдържание, с което да занимават потребителите си, така че вероятността да ти отговорят е голяма. Тънкият момент тук е същият като в голямата политика - от първостепенна важност е да избереш правилния опонент. Все пак не върви да се заяждаш с някое дете, рекламиращо играчки. Така че - повишено внимание! До Мусала и обратно (с компания) Така, както сме още на инфлуенсърската тема, видяхме вече, че това сработва доста добре. Достатъчно е да събереш банда верни другари, да кажеш, че са около 1000 души (независимо от реалния им брой) и да сложиш рекламните тениски. Останалото внимание ще дойде само, когато природозащитниците решат да видят какви точно ги вършиш ти. От там нататък е ясно - приказки за зелената мафия, която иска да стъпче българското у народа и подобни вариации. Преименувай това! Преименуването винаги печели внимание - дали ще връх Мусала, улица, кръстена на именит комунист, или дори цял град, важното е да има призив. Според личните предпочитания и идеологическата окраска избираш подходящия момент и надаваш вой за истинско и патриотично име. Поне за малко обективи и микрофони все ще се обърнат към теб. Грабвайте боята Ако преименуването ти е скучно, боята винаги може да дойде на помощ. Тук не трябва да мислиш ново име, но за сметка на това трябва да избереш подходящ мотив за деянието си. Ако си антикомунист - избери местния комунистически паметник. Ако си комунист - нещо, което поне малко се свързва със САЩ, Европа или Царска България. Положителното тук е, че тези вандалски актове могат да имат голям брой цели - настоящия кмет (или поне колата му или нещо, свързано с него), фонтан, който той е построил с парите на общината, неремонтирана детска площадка, или дори себе си - в знак на протест срещу нещо... Вива ла веган! Как ви звучи заглавието \"Първият веган кандидат за кмет на...\"? Има тръпка, а по някаква причина веганите продължават да са интересна за обсъждане тема. Освен това, ако не друго, много вегани са известни с това, че всичко живо в околовръст от стотина метра разбира какво точно е мнението им и какво искат да кажат. Със сеир към прогрес Когато нямаш собствено медийно отразяване, винаги можеш да откраднеш от това на някой от опонентите, нахлувайки на някое от събитията му със скандирания, шум и трясъци. Може дори да се сбиеш с някой от охраната или някой от твоя антураж да се сбие и нещата да станат като в песен на Ивана. Възможностите са безкрайни - от щурм в НАТФИЗ до обикновен въргал на центъра на града с внимателно подбран опонент или идеологически противник. Каквото и да си говорим, сеирът винаги продава внимание. Влез в риалити Защото няма по-голям сеир от този, който го дават по телевизията. Този ход действително изисква малко повечко планиране, но веднъж задействан, води до обилно съсредоточаване на внимание (и дори приличен хонорар, който след това да отиде за предизборни кебапчета). Стига да минеш на кастингите, оттам насетне можеш да говориш \"на телевизора\" каквото душа ти желае и каквото след това монтажистите решат да оставят. Но това вече са рисковете на НЕживото предаване. Носията задължителна Ходи с нея навсякъде, снимай се с нея, показвай се възможно най-често с нея - и при регистрацията на документите за изборите, и при обявяването на листата с общински съветници, и при откриването на кампанията, та чак до закриването. Разбира се, добре ще е да вземеш няколко чифта носии, че иначе нещата могат да се вмиришат след първите няколко дни от кампанията, и то не от вадене на компромати. Истината е, че носията те прави да изглеждаш по-народно и по-достъпно за хората. А е важно те да вярват, че ще имат достъп до своя кмет. Така че към народното за прогрес!    ", "date": "2019.09.19", "title": "Със сеир към прогрес - 10 съвета за кметска кампания без пари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399925-%D0%BD%D0%B5-%D1%81%D0%B8-%D0%BC%D0%B8%D1%81%D0%BB%D0%B5%D1%82%D0%B5,-%D1%87%D0%B5-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B5-%D0%B8%D0%B7%D0%BB%D1%8F%D0%B7%D1%8A%D0%BB-%D0%B2-%D0%BF%D0%B5%D0%BD%D1%81%D0%B8%D1%8F", "text": "Когато се умориш от активната политика (или по-скоро - когато активната политика се умори от теб), няма по-добро пристанище за бившите политици от това на научно-изследователската дейност. Преди около 6 години това го установи бившият премиер Иван Костов, а сега го установява и вече бившият \"сив кардинал\" на ГЕРБ Цветан Цветанов. И ако след оттеглянето си от партийния живот в ДСБ Костов се насочи към анализ на икономически рискове, то доскорошният №2 в редиците на ГЕРБ се обърна към опазването на евроатлантическите ценности, събирайки около себе си експерти и професионалисти с дясно-консервативен профил и ориентация към Запада. Всъщност промяната в професионалното направление на Цветанов далеч не е изненадваща. Най-малкото той сам съобщи, че това ще е следващият му проект, по време на официалното му изпращане в пенсия на партийния конгрес. Старата поговорка обаче го е казала - подобен черен гологан няма как току-така да се изгуби и да бъде оставен без работа. Въпросът е каква ще е новата работа, която ще се намери за Цветанов. Още от името - \"Евроатлантически център за сигурност\", както и от посочените официални лица, заявили подкрепата си за него, става ясна посоката, в която новото начинание на Цветанов ще се развива.     Или както пишат в представянето си - \"Независима надпартийна неправителствена организация, целяща засилване и задълбочаване на сътрудничество в сектор сигурност, основаващо се на общи евроатлантически ценности\". Каквото и да си говорим, борбата за надмощие между Запада и Русия става все по-сериозна, а Балканите са едно от основните към момента полета на сблъсък (в случая предимно идеологически). У нас руското влияние винаги е било значително - и заради историческата свързаност покрай Освобождението, и заради остатъчните връзки от времето на комунизма. В последните години страната ни дори беше използвана за тестова площадка за някои от пропагандните модели, които Кремъл прокарва за налагане на своя дневен ред в държавите от бившия Соцблок (а и не само). Най-малкото доказателство за това е да отворим 5-6 полуанонимни медии с шокиращи заглавия и измислено съдържание, за да се види очеизвадния реверанс към Путин и Русия. Логичен е и ответният отговор от страна на САЩ - на сегашната администрация в Белия дом у нас й трябва човек, който да отговаря, от една страна, на руския натиск, от друга - на либералните прозападни движения. И за Цветанов може да се каже, че е подходящият човек за целта. Освен че има специализация в Международната правоохранителна академия в Розуел (2004 г.), специализация в Сикрет сървис във Вашингтон (2004 г.), курсове на ФБР (2004 г.) и на Департамента за вътрешна сигурност на САЩ, той е дългогодишен гост на Националната молитвена закуска при американския президент - събитие, за което човек не получава покана просто така. И у нас, и в международен план подобни центрове ще придобиват все по-голямо значение в следващите години. Ако след края на Студената война и след началото на новия век постепенно идеологическите борби започнаха да замират, през последните 5-6 години се наблюдава обратната тенденция - нуждата на избирателите от нещо по-голямо и по-значимо зад обикновените политики и голите предизборни обещания. Следователно подобни центрове и идеологическите кръгове около тях (или казано по-иначе - тинк-танкове) тепърва ще придобиват влияние, особено ако могат да предоставят финансиране за различни проекти. Произведените от тях идеи, насоки, проекти за политики и (най-вече) опорни точки след това ще се поемат и предават от партии и публични лица. С подходящите хора в екипа си, Цветанов лесно може да започне да задава тона, с който да говорят политици с прозападен консервативен профил, и по този начин да влияе върху актуалната политика, давайки й необходимата идеологическа и идейна обшивка. И това е най-вероятно новото място за развитие на стария сив кардинал на ГЕРБ - точка на влияние за прокарване на западната консервативна мисъл. Бърз поглед върху имената, които се обявяват в подкрепа на неговия нов център говори именно за това. Та ако сте отписали Цветан Цветанов, или сте го пратили на дълга и заслужена почивка, едва ли сте познали. Неговото място в политиката може да се е променило, но определено не е изстинало и той все още ще има пръст в нея.  ", "date": "2019.09.19", "title": "Не си мислете, че Цветанов е излязъл в пенсия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399926-%D0%B7%D0%B0%D1%89%D0%BE-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D0%BF%D0%B5%D1%81-%D0%B6%D0%B5%D1%80%D1%82%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%B8-%D1%81%D0%B8%D0%BB%D0%BE%D0%B2%D0%BE-%D0%B2%D0%BA%D0%B0%D1%80%D0%B2%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2-%D0%B5%D1%81", "text": "Вчера лидерът на ПЕС Сергей Станишев бе в Скопие за срещи с премиера Зоран Заев и военния министър Радмила Шекеринска и произведе новина, която за съжаление ни върна в далечната 1947 година. През август 1947-а Георги Димитров подписва с Йосип Броз Тито Бледската спогодба, с която даваме съгласието си за обединението на Пиринска Македония с Вардарска Македония. Година преди това България официално признава съществуването на македонската нация и македонски език, провежда се преброяване на населението в Пиринска Македония, а държавните власти силово налагат на местното население в Пиринско да бъде административно записвано като „македонско“….     На 17 септември 2019 г. председателят на ПЕС пое по пътя на Георги Димитров и в присъствието на македонския премиер сервилно заяви това: „От името на социалистите в Европа предадох на премиера Заев категоричната подкрепа за започване на преговорите за членство в ЕС през октомври. Северна Македония, водена от лявото правителството, извървя дълъг път на тежки политически реформи и в рамките на две години постигна забележителен напредък…“ Кое е общото между двете събития? – Че и в двата случаи българи жертват българските интереси заради чужди директиви! През 1947-а – заради македонистите в Скопие и директива на Съветския съюз. През 2019-а – заради македонистите в Скопие и директива на Европейския съюз.     В първия случай шефът на Коминтерна капитулира пред македонизма и подарява Пиринска Македония на Титова Югославия в името на „нов братски съюз“. Във втория случай изживяващият се като шеф на нов Коминтерн подарява на македонистите европейско членство, без те да са се отрекли от посегателствата към българската история и култура. Нещо повече – жестът на Станишев към Северна Македония идва само седмица след отказа на македонските историци в Смесената българо-македонска комисия за историческото наследство да признаят българския характер на личността и делото на Гоце Делчев. Да не говорим, че Скопие продължава да присвоява плеяда български просветители и революционери и изобщо не приема каквато и да е редакция на учебниците по история, преливащи от фалшификации и примитивен антибългаризъм. Изявлението на Станишев в Скопие внушава на българското правителство да даде без никакви условия „зелена улица“ за македонското еврочленство, както това вече направихме за членството на Северна Македония в НАТО. Защо лидерът на ПЕС повтаря непростимите грешки на своите предшественици, вкл. и на своите родители, които в далечната 1947-а са акламирали всяка директива от Съветския съюз? Това ли иска Станишев: В името на евроинтернационализма да пуснем Скопие в ЕС без никакво двустранно споразумение по историческите въпроси? Да легитимираме македонизма с пълното съзнание, че това ще има непоправими последици за България, след като Северна Македония стане пълноправен член на ЕС? Да пренапишем историята си, като се отречем от Гоце Делчев, Цар Самуил, Братя Миладинови и още стотици българи заради, за да не подразним евроатлантическите фактори? Както през 1947-а се отрекохме от българите в Пиринска Македония, за да не подразним Сталин и Тито? Днес българският президент отговори на тези болни въпроси, след като разговаря с българските представители в смесената българо-македонска комисия. Всъщност това трябваше да направи Народното събрание, но очевидно управляващото мнозинство няма да иска отчет от нашите историци за провала на комисията. Българският език и идентичност не са разменна монета, каза държавният глава и предупреди: Ако в рамките на оставащия един месец комисията не реши всички спорни въпроси – събития, личности, корекция на учебници, надписи в музеи, позиция на обществените медии, на паметни плочи, българското правителство не може да продължи с политиката си на безусловна подкрепа на членството на Република Северна Македония в ЕС. „Ако не можете да дадете такава гаранция, следва правителството да предприеме екстрени мерки за изработване на нова позиция с ясни критерии за защита на българския национален интерес, които да залегнат изрично в преговорната рамка за Република Северна Македония. И с тази позиция следва да бъде запознат и българския парламент. Няма да допуснем нерешени междусъседски проблеми да се внасят в нашето европейско семейство“, заяви президентът. Понеже за политици от калибъра на Станишев мнението на съседите и Великите сили е последна инстанция, нека прочете и вчерашното изявление по въпроса за македонското еврочленство на гръцкия външен министър. Според Никос Дендиас, най-старата държава-членка на ЕС от Югоизточна Европа винаги е подкрепяла европейската перспектива на своите съседи. Но условието, от което страната му няма да отстъпи, е пълно изпълнение на критериите и условията, които важат еднакво за всички… По отношение на България Северна Македония не е изпълнила най-важното условие – да се откаже от претенциите си към българската история и култура и признае историческите факти! Такива, каквито са, а не каквито ги виждат в Скопие!    ", "date": "2019.09.19", "title": "Защо лидера на ПЕС жертва българските интереси и силово вкарва Северна Македония в ЕС?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399927-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-%D0%B2%D0%B5%D1%87%D0%B5-%D0%BD%D0%B5-%D1%81%D0%B0-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0,-%D0%B0-%D0%B7%D0%B0-%D0%B4%D0%BE%D0%B2%D0%B5%D1%80%D0%B8%D0%B5", "text": "Уважаеми дами и господа, предизборната кампания в София не предстои. Не слушайте какво ви говорят медиите, придворната политология и фейсбук-всезнайковците. Предизборната кампания в столицата вече е в разгара си и бляска като буен горски пожар, който овъглява вековни гори. Умишлено използвам този образ, защото всички усещаме как за първи път от 2005 година насам промяната в София изглежда не само възможна, тя е неизбежна, независимо от изхода на реалната изборна битка.     За първи път имаме много интересна сплав от гражданска енергия, политическо нетърпение, обединяване на доскоро необединими стойности, тоест налице са всички съставки за коктейл \"Молотов\", който завинаги ще свали корумпираното управление на ГЕРБ с пламъка на автентичното недоволство. И заради това в този текст няма да се занимаваме с фигуранти! Нашите уважения към всеки участник в битката, всеки има право на живот под слънцето, но е ясно, че избори-2019 в София са сблъсък между Мая Манолова и Йорданка Фандъкова. Останалите са просто статисти. Поне един ден ще могат да се хвалят на внуците, че са участвали, макар и като странични зрители, в легендарен двубой. Не е малко. Някои за два живота не могат да се похвалят с такова приключение. Като ви казвам, че битката отдавна е започнала, а кампанията вече ври и кипи, имам предвид, че атаката срещу Мая Манолова започна много преди тя официално да обяви своята кандидатура. Още преди анонса си, тя бе разпозната от паяжината на ГЕРБ в София като огромна заплаха за статуквото тук. И заради това нека да се опитаме да отговорим на въпроса защо е така!? С какво Манолова се оказа такъв враг на ГЕРБ, че редицата им придворни сайтове постоянно се опитват да изровят нещо мръсно за нея, да я потопят в жълти интриги, манипулации, откровени клевети и глупости!? Обикновено изборите са въпрос на програми и възгледи. Поне в учебниците така пише. Едната страна предлага визия, другата програма и двете се съревновават коя ги представя по-убедително и успява да заплени съзнанията на хората. В София днес нямаме това удоволствие! 10-годишното безвремие \"Фандъкова\" унищожи всяка идея за програма за действие. Преди всички избори на настоящата кметица до безкрай слушахме едни и същи уверения - \"вече влизаме в кварталите\", \"въздухът ще е чист\", \"ще имаме завод за боклука\". Всичко обаче се оказа долнопробна лъжа! Политическа измама за наивници! Нещо като управленски вариант на телефонно мошеничество! Само че вместо пари от балкона, всички ние хвърляхме гласа си!!! Тоест днес Фандъкова дори да напише най-гениалната програма, дори да сътвори план от десет стъпки за поправяне на нередностите в света, вече няма кой да й повярва! Тя пропиля най-ценния ресурс - доверието на гражданите!!! Това е най-дефицитната валута! Ако доверието беше банкова сметка, то бройте Фандъкова за напълно фалирала! Да, общината държи цял списък от служители като крепостни селяни, вързала е доста бизнес с усмирителни ризи, но точно на тези избори корпоративният вот няма да е достатъчен, защото гражданската енергия вече е кипнала. Тоест битката на вота е въпрос на доверие! Кой има доверието на хората, че каквото й да обещае ще го изпълни!? Точно тук Фандъкова и сие разпознаха Манолова като върховната опасност за своето корупционно статукво!!! Ако искат, до утре могат да вадят кирливи ризи за Мая, ако искат, могат да се самоудавят в блато от полуистини и интриги, но  битката опира до доверие , а Манолова се доказа  като човек на действието! Опитайте се да си спомните кои бяха омбудсмани преди нея!? Убеден съм, че имената ви бягат!? Това е така, защото тя изпълни поста с енергия и съдържание, тя го осмисли като нещо, което винаги е сред хората, а не оттеглено зад бюро в институционалните висини. Именно Мая показа, че може да се бори докрай за каузи, че днес е във Варна, утре в Перник, след това във Враца. Нявсякъде, където има проблем. В много от случаите тя просто символизираше държавата, но в нейния добър вид. Държавата, която идва да чуе и да помогне, а не да сумти и да се мръщи. Всеки столичанин, бил той ляв, десен, центрист, вече е изправен пред  проблема за доверието! Фандъкова може да обещава всичко, но има ли кой да й вярва!? Има ли след 10 години някой, който да се връзва на легендата за добрата кметица, заобиколена от арогантни и алчни партийци, които тя сега ще нарита и изгони завинаги!? Изборите в София вече не са за политика, а за доверие  и заради това съм убеден в победата на Мая! В крайна сметка след 15 дълги и отвратителни години на ГЕРБ в столицата, те не могат да подменят провала си с телевизионни въздишки и възхищения. Всички живеем в този град и виждаме докъде го докараха! Постоянно се сблъскваме с ремонт на ремонта и други специалитети на Фандъкова! Изправени пред въпроса за доверието - столичани ще го решат по радикален начин. Точно защото въпросът опира до това кой ще свърши нещо. Всъщност на изборите въпросът за партиите остава второстепенен. Те, разбира се, са важни, но самият факт, че Манолова успя да привлече десни формации, БСП, много досега негласуващи граждани, подсказва, че  тази коалиция има само една спойка - доверието към Мая! Заради това кампанията е в разгара си. И ГЕРБ я губят! Което си е една освежаваща новина!", "date": "2019.09.19", "title": "Изборите в София вече не са за политика, а за доверие!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399928-%D0%BF%D0%BE%D0%B4%D0%BF%D0%B8%D1%81%D0%B0%D0%BD-%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D1%8A%D1%82-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%83%D1%87%D0%B0%D1%81%D1%82%D1%8A%D0%BA-%D0%BE%D1%82-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA", "text": "Договор за изграждане на българския участък от газопровода \"Турски поток\" беше подписан между \"Булгартрансгаз\" и консорциума \"Аркад\", в който участват саудитски фирми. Трасето на транзитния газопровод е от българо-турската до българо-сръбска граница и по него руски природен газ ще бъде пренасян към Западна Европа. Той е на стойност 1,102 млрд. евро. Срокът за въвеждане в експлоатация на трасето е 615 календарни дни от подписването на договора. Така руски природен газ през България ще продължава през Сърбия, Унгария и ще стига до Австрия.             Договорът бе подписан в присъствието на премиера Бойко Борисов, който подчерта, че са положени огромни усилия договорът да се сключи. Това е станало и благодарение на добрите контакти със саудитския престолонаследник принц Мохамед бин Салман и естествено, водените преговори с руската страна по темата.  Борисов обобщи какво печели България от трасето на \"Балкански поток\", както той го нарича:  \"Ние ще печелим от транзитни такси. Този газопровод ще си остане след това български, в момента в който се изплати, плюс интерконектора, който пак казвам с от 3 до 5 млрд. кубика от Гърция втечнен американски газ. Ние оставаме отново на картата на газоразпределението. Иначе просто изчезваме. Помните и прекратяването по вина на Запада на \"Набуко Уест\", където ние бяхме моторът и участниците, всички газови потоци обиколиха България\". Веднага след подписването на договора със саудитската компания Борисов започна разговори и с руската делегация, която е у нас за участие в смесената междуправителствена комисия за икономическо сътрудничество. Преди тези разговори бяха направени изявления. Министърът на промишлеността на Русия Денис Мантуров обяви, че тръбите на \"Балкански поток\" са руско производство, за което има договор с \"Аркад\", а премиерът Борисов заяви, че българо-руските отношения са изключително прагматични, точни, коректни и взаимноизгодни за всяка една от страните. \"Нито за момент - каза Борисов - не е стояло да си разваляме отношенията с Русия заради шпионския скандал\", и допълни:  \"Не е стояло на вниманието ни да си разваляме отношенията с Русия, нито пък при тях, нито имаше и коментар. Както Юра преди малко каза: \"Аз имам един началник. Той е министър Лавров. Нито познавам Малофеев, нито познавам Решетников. Така завършихме разговорът при мене по тази тема. Както виждате, не си влошихме отношенията, което много се тиражираше, защото няма за какво. Те самите, министърът каза: \"Ние да сме поставяли този въпрос?\" Викам: \"Ама те ще ни питат за шпионите. Не може да не кажем нещо за шпионите\". Питайте. Да не кажете, че сме ви взели микрофоните после\". Руският министър на промишлеността Денис  . Русия е готова да участва в консорциум.    ", "date": "2019.09.19", "title": "Подписан е договорът за изграждане на българския участък от \"Турски поток\""}
{"url": "http://www.classa.bg/%D1%81%D0%B2%D1%8F%D1%82/item/399920-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%B7%D0%B0%D0%B2%D0%B5%D0%B4%D0%BE%D1%85%D0%B0-%D0%B8%D1%81%D0%BA-%D1%81%D1%80%D0%B5%D1%89%D1%83-%D1%81%D0%BD%D0%BE%D1%83%D0%B4%D1%8A%D0%BD", "text": "Министерството на правосъдието на САЩ на 17 септември заведе дело срещу Едуард Сноудън, бивш служител на Централното разузнавателно управление (ЦРУ) и бивш подизпълнител на Агенцията за национална сигурност (НСА), тъй като смята, че последните му мемоари нарушават споразуменията за конфиденциалност, които той е подписал с двата органа. Книгата му, озаглавена \"Permanent Record\", е в продажба от вчера и разкрива подробности за опита на Сноудън в тези американски разузнавателни агенции, подробности за ежедневните тайни операции на двете служби, както и подробности за живота си в Москва. В съдебния си иск американските власти твърдят, че този компютърен експерт - който през 2013 г. разкри, че САЩ имат мащабна схема за шпиониране на хората - е нарушил задълженията си към ЦРУ и НСА, като публикува книгата си, без тези агенции да прегледат съдържанието й преди публикацията и като говори публично по въпроси, свързани с американското разузнаване. Във всеки случай Министерството на правосъдието на САЩ посочва, че съдебният процес \"не се стреми да предотврати или ограничи публикуването и разпространението\" на книгата, а да изземе всички приходи, които Сноудън получава благодарение на тази книга. \"Информацията за разузнаването трябва да защитава нашата нация, а не да осигурява лична изгода\", заяви федералният прокурор на Източния окръг на Вирджиния Г. Тервилигер, за когото мярката \"ще гарантира Сноудън да не получава парични обезщетения \" за нарушаване доверието в неговата личност. В своята работа Сноудън потвърждава, че е успял да открадне данни от НСА, използвайки кубче на Рубик с карта памет вътре. В други случаи той е поставял картата от вътрешната страна на бузата си, за да може да я преглътне, ако е необходимо, или дори е използвал чорапите си, за да изнесе секретна информация. Той също така разказва как бившите му колеги в НСА са имали достъп до всякакъв вид интимна информация на гражданите, как са си разменяли голи техни снимки и са се възползвали за лични цели от получената информация за тях.", "date": "2019.09.19", "title": "Американските власти заведоха иск срещу Сноудън"}
{"url": "http://www.classa.bg/%D1%81%D0%B2%D1%8F%D1%82/item/399921-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%B2-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "Анализаторът Макс Кайзер отбеляза 10-годишнината на програмата си „Кайзер рипорт\", като показа фрагменти от първите епизоди, в които горещо се обсъжда финансовия срив и спасяването на някои банкови институции. За него това си остава „най-голямото разграбване досега, най-голямото престъпление в световната история, което дори не можем да оценим количествено - милиарди и милиарди долари \". Той разглежда тези факти „точно сякаш това е мястото на престъпление и не счита централните банки като икономисти и законотворци, а за силно политизирани организации с подчертан дневен ред\". Макс изрази съжаление, че „Трябваше да изминат 10 години със слухове, че централните банки се опитват да се включат по-активно в изборите през 2020 г. в САЩ, така че хората да разберат за какво говорим през цялото това време \". Също така Макс припомни, че през първите години на „Кайзер рипорт\" традиционните американски медии определяха тази програма като „конспиратор\"; например по повод отричането от JP Morgan че е манипулирала пазара на благородни метали. Накрая през 2019 година някои ръководители на това финансово образувание все пак се признаха за виновни по наказателните обвинения срещу тях, за това, че са изпълнявали тази практика в продължение на години. Това \"показва, че сме спечелили и бяхме точни от самото начало\", казва Макс. Той остро осъжда позицията на определени медии и някои \"уважавани\" хора, които предложиха убежище на отговорните за \"пирамидалните измами\" и нападнаха тези, които публично разобличаваха и заклеймяха банковите измами. Сега всички млъкнаха, когато истината излезе наяве.", "date": "2019.09.19", "title": "\"Най-голямото престъпление в световната история\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399913-%D0%B7%D0%B0%D1%89%D0%BE-%D0%BD%D0%B5-%D1%81%D0%B5-%D1%81%D0%BF%D0%BE%D1%80%D0%B8-%D1%81-%D0%B6%D0%B5%D0%BD%D0%B0", "text": "Жените са по-добри в споровете заради особеностите на паметта им, установиха учени от Каролинския институт в Стокхолм, предаде в. Дейли мейл. Нежният пол си спомня по-добре конкретни събития, разговори, емоции, къде какво е сложено. Това им дава предимство в споровете. Причината е, че са с по-добра епизодична памет. Епизодичната памет е способността за помнене на автобиографични събития, като какво се е случило миналата седмица или дали котката е нахранена сутринта.     Специалистите са анализирали резултатите от повече от 600 изследвания, извършени от 1973 г. до 2003 г. и обхванали над 1,2 милиона души. Въпреки предимството на жените в епизодичната памет, мъжете не са съвсем ощетени, защото има и други видове памет, в които те са по-добри. Те например нямат проблеми да намерят къде са оставили колата, защото помнят по-добре пространствена информация.     Епизодичната памет е чувствителна и затова е по-податлива на негативни фактори, като липса на сън, стрес, стареене. Специалистите се надяват, че мега изследването им ще повдигне нови въпроси за паметта и разликите между двата пола.", "date": "2019.09.19", "title": "Защо не се спори с жена"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399914-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Възможен е, безпрецедентен късмет в любовта, когато ще може да получите всичко, за което сте мечтали. В работата не е необходимо да стигате до крайности и да изпълнявате всичко, което ви е поръчал началникът. Все още имате време да обмислите всичко, както и да се огледате за друга работа. Ще искате всичко наведнъж - щастие, любов и пари. Разбира се, мечтите не са вредни, но без активна работа, нищо няма да постигнете. Особено ако въпросът касае финансите. Опитайте се да намерите нещо по-обещаващо, за да не се упреквате в бездействие. Вечерта може да обиколите магазините и да актуализирате гардероба си. Препоръчително е, по-често да си спомняте за преките си задължения в работата. Вие сте свикнали да разчитате повече на другите, отколкото да вършите сами задачите. Партньорът ви в брака, може да организира някоя кавга, което окончателно да ви развали настроението. Да избягате от откровения разговор няма да стане, но да погледнете на това достойно, е във ваша власт.   Не трябва да се обезсърчавате, дори ако възникналите проблеми ви изглеждат много трудни. Вие сте пълни със сила и идеи, които ще ви помогнат да преодолеете всичко. Опитайте се, да намерите някой, който да ви даде морална подкрепа. За да поддържате стабилност във финансите, трябва да планирате предварително семейния бюджет. Очаква ви буря от чувства и емоции, което само ще изостри ситуацията в личния ви живот. Научете се да бъдете сдържани, за да не създавате проблеми на себе си и близките. И още един мъдър съвет - спрете да иронизирате. Особено ако пред вас са, по-опитни и зрели личности. Вечерта е възможно кратко пътуване. Ще похарчите толкова много пари за глупости, че вечерта ще разберете колко непрактично сте постъпили. Ако решите да пазарувате, вземете със себе си приятел, който да ви пази от необмислени покупки. Нека мъдростта му, ви води. Вечерта е възможно незабравимо романтично запознанство. Между другото, то може да прерасне в сериозна връзка. Стремете се към хармония на тялото и душата, а също и се погрижете за здравето си. Добър ден, за да се справите с лошите навици, да се откажете от пушенето или лакомствата. Ако имате желание, посетете църква и се помолете. Пътуванията, ще бъдат успешни, ако си осигурите компания и предварително ремонтирате колата. Трябва по-сериозно да се отнасяте към финансовото си положение. Ако имате мечта, да си купите нещо скъпо и полезно, тогава се откажете от малките покупки. Дръжте емоциите си под контрол, за да не се карате с другите хора. Вечерта е възможна съдбоносна среща, която ще ви свърже с любимия човек.   Препоръчително е, да се съсредоточите върху личния бюджет, кариерното развитие и емоционалното си състояние. От изкушения в интимен план е по-добре да се откажете, защото те, освен временно удоволствие, друго няма да ви донесат. По-добре посветете деня на духовно развитие, учение или спорт. Вечерта е възможна покана за гости от приятел. Ще бъдете толкова увлечени, че няма да може да контролирате собствените си желания. Уви, има шанс да попаднете в зависимост от нечестни и ласкателни хора. Колкото по-реалистично гледате на себе си и на поведението си, толкова по-добре. Особено ако се стремите към активна дейност, а не към лекомислие и безделие. Не всичко е толкова лошо и тъжно, колкото изглежда на пръв поглед. Може да получите такива грандиозни възможности, че да забравите за неуспехите. Ако погледнете на всичко оптимистично, ще успеете, дори личния си живот да уредите, така както искате. Въпреки че, да поговорите откровено с избраника си никога не е излишно.   Временно, ще загубите интерес към основната си работа, тъй като по-голямата част от времето, ще ви отнема допълнителната сфера на дейност. Планирайте бюджета си до края на месеца, за да се чувствате финансово независими. Упоритостта, ще ви помогне да преодолеете личните проблеми, но не прекалявайте.", "date": "2019.09.19", "title": "Дневен хороскоп 19 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399915-%D0%BB%D0%BE%D1%88%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5,-%D1%81%D0%BB%D0%B0%D0%B1%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BD%D0%B0%D0%BA%D1%8A%D0%B4%D0%B5-%D0%B2%D1%8A%D1%80%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В България нараства броят на децата от семейства с ниско образование. И това не е единственият проблем. Лошото качество на българското образование може трайно да закотви България \"на дъното\".  За десетилетия напред.       Анализ на Петър Чолаков   Известно е, че децата от по-заможните семейства имат сериозни образователни предимства пред останалите. Можем да разглеждаме това като проявление на т.нар. „ефект на натрупаните ползи” или „принцип на Матей”, формулиран през 1968 от социолога Робърт K. Мъртън. Принципът се позовава на един от най-песимистичните пасажи в Библията, който откриваме в Евангелието от Матея: „всекиму, който има, ще се даде и преумножи, а от оногова, който няма, ще се отнеме и това, що има” (Матей 25:29). Всички сме чували делничното формулиране на едно от проявленията му: „богатите стават по-богати, а бедните по-бедни”. И един любопитен факт: синът на Мъртън е нобелов лауреат по икономика.     Българската образователна система потвърждава връзката между високия икономическия статус на родителите (но също и други показатели, като степента на образованост) и постиженията на техните деца в училище. Въпреки това, както посочва А. Христова в статия в „Дневник”, най-облагодетелстваните български ученици демонстрират едни от най-високите нива на функционална неграмотност и едни от най-ниските нива на високи постижения. Само 7.2% от елитните ученици в България постигат резултат над пето ниво на ПИЗА (т.е. високи постижения) при масово двойно и тройно по-високи дялове в повечето европейски страни.     Какви са причините? Тук ще се задоволя с това да изкажа няколко хипотези. На първо място, обяснението може да се крие в изоставащото качество на образованието в България. Това се отнася не само до училищата, но и до университетите, включително „елитните” училища и университети. Друга причина, която вероятно действа заедно с първата, са поведенческите модели. Далеч не всички заможни родители в България се водят от убеждението, че „без наука няма сполука”. Студентите масово имат ниска мотивация за учене Като политолог и преподавател имам редовни срещи със студенти. Моето впечатление, а и това на повечето колеги е, че те масово показват все по-ниска мотивация за учене. Обикновено младите хора обясняват своята незаинтересованост именно с разминаването между „гарантирана тапия” и това, което безмилостно им налага университетът на живота. Всички знаем за ежегодно увеличаващия се брой слаби оценки на матурите. През 2019 година, например, двойките по български език и литература са се увеличили с 1277 в сравнение с 2018, а отличните оценки са намалели с 1412. Да не забравяме,  че заможните родители могат да обезпечат не само следването, а и изпращането на децата от по-ниските образователни степени на „по-хубаво място” – например в чужбина. Това става все по-честа практика. Има и изключения: талантливи деца от бедни семейства, които успяват да се преборят за елитни стипендии в условията на ожесточена конкуренция, които покоряват едно след друго водещи учебни заведения в света, а след това започват престижна, високоплатена работа. Но това, смея да твърдя, са изолирани случаи, които потвърждават ефекта на Матей. В България нараства броят на учениците от семейства с ниско образование. На дневен ред стои и исполинският въпрос с интеграцията на ромите. По-малко от 1% от тях имат висше образование, но онези, които са го завършили, се реализират на пазара на труда почти също толкова добре, колкото и останалите висшисти. Нивото на безработица сред висшистите роми е под 3 на сто. Това показва, че е в интерес на цялото общество да се полагат по-големи усилия за образоването на ромите. Отношението към учителите Но нека погледнем и към един друг фактор, влияещ на качеството на образованието в България: ниските преподавателски заплати. Бисмарк навремето е казал, че „отношението на държавата към учителите - това е държавна политика, която свидетелства или за силата на държавата, или за нейната слабост”. За училищата и университетите е трудно да привлекат и задържат най-добрите преподаватели. Средната учителска заплата е 1300 лева. Въпреки увеличението на възнагражденията, в цялата страна има недостиг на учители, призна министърът на образованието и науката Вълчев. Между 4000-5000 учители се пенсионират годишно, някои работят след навършване на пенсионна възраст. Очаква се, че недостигът на учители ще продължи да се задълбочава през следващото десетилетие. Ясно е също, че само с „вдигането” на заплатите качеството на образованието няма да се повиши. Необходим е по-строг подбор на преподавателите, но това трудно ще стане, докато няма достатъчно кандидати за тази професия. С последните нормативни промени, които въведоха задължителни минимални изисквания към научните работници, бе направен някакъв опит са преодоляването на хаоса в академичните среди. Министър Вълчев обаче отказва да се ангажира с увеличаването на заплатите на учените. А те изостават още по-драматично и от учителските. Ако не бъдат взети спешни мерки, тези неблагоприятни тенденции ще предопределят бъдещето на най-бедната държава в ЕС и България трайно ще си стои закотвена на дъното. В сравнение с „отличниците\" в европейското семейство тя ще е все така неконкурентоспособна, недостатъчно образована и още по-силно застрашена от мизерия.    ", "date": "2019.09.19", "title": "Лошо образование, слаба държава: накъде върви България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399917-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D1%82%D1%80%D0%BE%D1%84%D0%B8%D0%BC,-%D1%81%D0%B0%D0%B2%D0%B0%D1%82%D0%B8%D0%B9-%D0%B8-%D0%B4%D0%BE%D1%80%D0%B8%D0%BC%D0%B5%D0%B4%D0%BE%D0%BD%D1%82", "text": "  Светите мъченици Трофим, Саватий и Доримедонт живели през третия век, когато християните били преследвани от езичниците. През времето, когато управител на град Антиохия бил фанатикът езичник Атик, наречен Илиодор, тук било устроено шумно празненство в чест на езическите богове. Това празненство било придружено с различни безчинства. Идолопоклонниците буйно ликували. На тоя ден в Антиохия пристигнали двамата благочестиви мъже - мъченици Трофим и Саватий. Свещено разгневени от духовното заслепение на езичниците, те застанали пред тях, насочили молитвен поглед нагоре към небето и със съкрушени сърца извикали: - Боже, Който си създал вселената със словото Си и си сътворил човека по Свой образ и подобие, погледни от небето и освободи тия хора от властта на лукавия! Идолопоклонниците разбрали, че тия чужденци са християни, заловили ги и веднага ги отвели при градоначалника Илиодор.     Управителят най-напред се обърнал към Трофим и го запитал за името, званието и вярата му. Трофим отговорил: - Името ми е Трофим. Син съм на благородни и свободни родители. Бях роб на греха, но чрез Христовото кръщение получих истинска свобода. - От каква вяра си? – запитал го пак управителят. - Вече ти казах от каква вяра съм – заявил Трофим. – Аз съм християнин, служител на Христа Бога. Готов съм да се пренеса в жертва за Неговото име. Илиодор започнал да обяснява на Трофим, че е забранено изповядването на Христовата вяра. Правел опити да го убеди да се отрече от нея. Но увещанията му останали безплодни. Тогава заповядал да мъчат жестоко Трофим, да го бият, да стържат тялото му със железни остриета. Изповедникът понасял с търпение мъките, като повтарял с тих глас: - Господи, помогни на Твоя служител! Помогни ми, Господи!... Управителят чул тия думи и подигравателно запитал мъченика: - А где е твоят Христос, Трофиме? - Христос е с всички, които Го призовават – отговорил Трофим. – Той е неотлъчно при мене. Бих ли могъл да понасям търпеливо мъченията, които превишават силите на човека, ако Бог не ми помага? След тия жестоки мъчения Трофим бил отведен в затвора. Управителят повикал при себе си приятеля му Саватий. Запитал го за званието, отечеството и вярата му. Саватий отговорил: - И сан, и достойнство, и отечество, и богатство, и слава – всичко за мене се заключава в едно: аз вярвам в Христа, Сина Божи, чрез Когото всичко е станало и става, чрез промисъла на Когото вселената съществува и се управлява. Управителят ударил плесница на Саватий и поискал от него да се поклони на боговете. Но саватий, пламнал от ревност по истинския Бог, разобличил лъжливостта на идолите. По заповед на кръвожадния Илиодор се заредили страшни мъчения за смелия и безстрашен изповедник Саватий – мъчения, които довели до блажена смърт. Трофим продължавал да стои в тъмничния затвор. След някое време управителят на Антиохия решил да го изпрати на Дионисий, управител на Фригия, когото познавал като човек още по-зъл и още по-свиреп. Надявал се, че при тоя жесток човек Трофим ще се откаже от вярата си. Целият път до Фригия бил страшно мъчение за Трофим. Обут в железни обуща с остри гвоздеи отвътре, той вървял подир войниците, които яздели коне. Бил насилян да не изостава назад. Тежките страдания по пътя не сломили твърдостта на Трофим. Ревността му към Бога не охладняла. Той бил доведен в град Синад и изправен пред управителя на областта Дионисий. И пред него Трофим изповядал мъжествено вярата си в Христа Богочовека. - Напразно се надяваш на Христовото име – казал му Дионисий. - Това име е станало причина да бъдат наказани със смърт мнозина. Ако пък искаш да се избавиш от смърт и да живееш в света, остави суетната си надежда и се поклони на боговете! - По никакъв начин аз няма да се избавя от смъртта – отговорил Трофим. – Ако ти не ме умъртвиш, законът на природата ще тури край на дните ми. Но смъртта за делото на Христа Спасителя води към вечен живот, несравнено по-добър от тоя временен живот. Аз желая вечния живот! Дионисий заповядал да бъде подложен Трофим на безпощадни мъчения. Същевременно продължавал да го убеждава да се отрече от вярата си в Христа Господа, макар дори само на думи. През всичкото време мъченикът мълчал и мъжествено понасял ужасните изтезания. От време на време устата му шепнели: “Много са скърбите на праведника, но от всички тях Господ ще го избави\". - Имаш грешка, Трофиме – казал Дионисий, като чул тия думи, но не ги разбрал. – Никой няма да дойде да те избави от мъченията. Ти обаче можеш да се избавиш сам, кота се поклониш на боговете. - Никога няма да се отрека от истинския Бог – заявил Трофим. Разгневен до полуда, Дионисий заповядал да се заредят още по-люти мъчения. Поискал да бъде мъчен най-безмилостно. Мъчителите опалвали с огън раните му. Измисляли нови и нови, по-тежки мъчения. Нищо обаче не поколебало духа на изповедника. Той понасял мъченията с изумително търпение. Като се изморили да го мъчат, мъчителите, по заповед на Дионисий, завели изповедника в затвора. В същия град живеел знатен и богат сановник, на име Доримедонт. Той бил християнин, но таен, поради страх от езичниците. Като узнал за положението на Трофим, почнал да го посещава в затвора. Донасял му храна и други необходими неща. Превързвал раните му. Непоклатното търпение на Трофим подействало благотворно на Доримедонт. Той се убедил да не крие по-нататък вярата си. Настъпил някакъв езически празник, на който присъствал Дионисий с всички знатни градски сановници. Доримедонт не отишъл на празника. Дионисий забелязал отсъствието му и пратил хора да го повикат. Доримедонт отговорил на пратените, че е християнин и че като християнин не може да присъства на езическо тържество. Дионисий пратил втори път хора да го повикат. Но получил пак отказ. Тогава заповядал да го вземат под стража. Чрез някои свои приближени се опитал да го увещае да не упорства. Но увещанията не могли да склонят Доримедонт да отстъпи. На другия ден управителят Дионисий го изправил на съд. - Какво става с тебе? – запитал го той. – Защо не дойде вчера на празника? Защо не изпълни царската повеля? Защо се отнесе с презрение към боговете? Или ти е омръзнало да бъдеш уважаван от всички и да заемаш между нас почетно място? - Този, който обича истинския Бог, не желае земните почести и земната слава – отговорил Доримедонт. – Защо ми е почетния сан, защо са ми разкошните дрехи, ако за това трябва да се покланям на бездушни идоли? Всичко това е суетно и временно. То откъсва човека от Бога. А човекът без Божия закон си приготвя огнената геена. Дълго Дионисий говорил на Доримедонт с цел да го убеди да се откаже от вярата си, но не успял. Тогава го предал на мъчения. Доримедонт ги понесъл търпеливо. Колкото по-люти ставали мъченията, толкова по-високо той издигал духа си към Бога. При изтезанията той не мълчал, не охкал, а убеждавал мъчителите си да познаят истината. Думите му разгневили управителя. И той почнал да прави мъченията все по-тежки. Твърдостта на мъченика се оказала непоколебима. Почувствал себе си слаб да застави Доримедонт да се откаже от вярата си в единия Бог, Дионисий наредил да го затворят в тъмницата и отново започнал да мъчи Трофим. Но и Трофим, както преди, останал непоклатен. Той приемал всяко ново мъчение с благодарност към Бога. След като се посъветвал с приближените си, Дионосий решил да предаде и двама, Трофим и Доримедонт, да бъдат изядени от зверовете в цирка. При стечение на огромно множество народ слугите му ги довели в цирка и поискали да бъдат пуснати срещу тях мечка, леопард и лъв. Зверовете ги заобиколили, но не се допрели до тях. Мнозина от присъстващите там езичници, като видели това, започнали да славят Бога. Те изразявали възхищението си, че истинския Бог по дивен начин пази своите служители. Жестокият Дионисий упорствал в неведението си. Хулел Христа Спасителя. Наричал християните магесници. Най-после заповядал да им отсекат главите с меч. Това станало в 278 година. Както Саватий преди това, така и Трофим и Доримедонт дали живота си за прослава на Господа Иисуса Христа. С радост и надежда те приели пратените им от небесата мъченически венци.", "date": "2019.09.19", "title": "Св. мъченици Трофим, Саватий и Доримедонт"}
{"url": "http://www.classa.bg/%D1%81%D0%B2%D1%8F%D1%82/item/399916-%D0%B2%D0%B2%D1%81-%D0%BD%D0%B0-%D1%81%D0%B0%D1%89-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BC%D0%BE%D0%B4%D1%83%D0%BB-%D1%81%D1%8A%D1%81-%D1%81%D1%8A%D0%B2%D0%B5%D1%82%D1%81%D0%BA%D0%B8-%D1%81%D0%BF%D1%8A%D1%82%D0%BD%D0%B8%D0%BA", "text": "Американската космическа компания Bigelow Aerospace обяви във вторник чрез своя акаунт в Twitter, че ВВС на САЩ са информирали за възможността за сблъсък в орбита между американския надуваем модул Genesis II и съветския военен сателит Cosmos-1300. Възможността за сблъсък не е голяма статистически. \"Днес ВВС на САЩ ни уведомиха, че има 5,6% вероятност Genesis II да се сблъска с мъртвия руски спътник Cosmos 1300 до 15 часа\", пише компанията, създала устройството, прототип на надуваемо космическо местообитание за астронавти. „Въпреки че има относително малка вероятност, това разкрива факта, че долната орбита на Земята все повече се пълни с космически боклук\", добавя съобщението, в което се посочва, че сблъсъкът - ако се случи - ще стане в сряда, 18 септември, в 8:05 GMT. Сателитът Cosmos-1300 бе изстрелян от Съветския съюз през август 1981 г. Според открити данни устройството се използвало за радиоелектронно наблюдение по системата Целина. Междувременно американският модул бе пуснат в орбита през юни 2007 г.", "date": "2019.09.19", "title": "ВВС на САЩ предупреждава за възможен сблъсък на американски модул със съветски спътник"}
{"url": "http://www.classa.bg/%D1%81%D0%B2%D1%8F%D1%82/item/399918-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B2-%D1%81%D0%B0%D1%89-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0,-%D0%BA%D0%BE%D1%8F%D1%82%D0%BE-%D0%B8%D1%81%D0%BA%D0%B0%D0%BB%D0%B0-%D0%B4%D0%B0-%D0%B7%D0%B0%D1%81%D1%82%D1%80%D0%B5%D0%BB%D1%8F-400-%D0%B4%D1%83%D1%88%D0%B8-%D0%B7%D0%B0-%D0%B7%D0%B0%D0%B1%D0%B0%D0%B2%D0%BB%D0%B5%D0%BD%D0%B8%D0%B5", "text": "18-годишно момиче бе арестувано в понеделник в Оклахома (САЩ), след като коментирала с колега, че иска да застреля 400 души за забавление и би искала да го направи в старото си училище, съобщават местните медии. Според доклада, Алексис Уилсън работела като сервитьорка в ресторант в град МакАлестър, когато показа на колегата си видео на телефона си, в което стреля с автомат АК-47, който току-що е придобила. След това му разказала и за зловещите си намерения. Колегата й съобщил на управителя на заведението, който веднага сигнализирал в полицията. \"В тези времена не можете да казвате такива неща,\" каза шерифът на полицията в окръг Питсбург, Крис Морис, пред канал KTUL. \"Когато се каже нещо подобно, ние ще го вземем на сериозно, ще го разследваме максимално и незабавно ще извършим арест, защото не искаме никое от нашите училища да пострада от стрелба\", добави служителят. След жалбата Уилсън бе арестувана в дома й, където агентите откриха автомата от видеото, а също и пушка и различни боеприпаси. Задържаната вече е изправена пред обвинения в терористична заплаха срещу гимназията в МакАлестър. Младата жена пледира невинна. Тийнейджърката е била изключена от това училище, след като е участвала в няколко инцидента с насилие. При един случай тя била изгонена за носенето на нож, а в друг - за излагане на свастики сред вещите си, след което не й било позволено да се запише отново. По време на разпита Уилсън казала на служителите, че се е чувствала „самоубийствено и граничещо с убийство\" по отношение на своите съученици заради тормоза, който е претърпяла. На въпроса дали е възнамерявала да нарани някого в училище, тийнейджърката казала, че в миналото е имала подобни мисли.", "date": "2019.09.19", "title": "Арестуваха в САЩ млада жена, която искала да застреля 400 души за забавление"}
{"url": "http://www.classa.bg/%D1%81%D0%B2%D1%8F%D1%82/item/399919-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%8F-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%B3%D0%BB%D0%BE%D0%B1%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2%D0%B8%D1%8F-%D0%B2-21", "text": "Northrop Grumman, един от най-важните контрагенти в отбраната на САЩ започна да сглобява първия прототип на стратегическия бомбардировач „Стелт\" B-21 Raider, съобщи специализираният портал Flightglobal, позовавайки се на началника на ВВС на САЩ Матю Донован. През 2015 г. на компанията беше възложена на поръчката за разработка и производство на бомбардировачи B-21, като през 2019 г. завърши съответния дизайн, замислен по схемата „летящо крило\". Сертифицирането на самолета за превоз и използване на ядрено оръжие ще се извърши няколко години след приемането на този модел от ВВС. Очаква се новият стратегически бомбардировач да влезе в експлоатация в САЩ в средата на 20-те години. Общо Пентагонът възнамерява да закупи поне 100 такива самолета. След като бъде приет, B-21 постепенно ще замени старите стелт - бомбардировачи B-52 Stratofortress и B-2 Spirit, също произведени от Northrop Grumman. Със само 20 екземпляра в експлоатация и на феноменалната цена от 2 милиарда долара за брой, B-2, който за първи път беше използван при бомбардировките над Югославия през 1999 г., се оказа изключително сложен самолет. Трудно е да се поддържа оперативно, тъй като антирадарното му покритие изисква постоянна и скъпа поддръжка. За всеки час, през който B-2 е във въздуха, са необходими 53 човеко-часа поддръжка на покритието. През юли тази година заместник-началникът на щаба на ВВС на САЩ Стивън Уилсън обяви, че първият полет на В-21 е планиран за началото на декември 2021 г. Няма други подробности относно обещаващ американски самолет. Руският конкурент на Northrop Grumman и основният производител на тежки бомбардировачи на Русия, компанията Туполев, започна през август 2019 г. да сглобява първия прототип на стратегическия стелт-бомбардировач по проекта PAK-DA.", "date": "2019.09.19", "title": "Производителят на най-скъпия бомбардировач започна сглобяването на новия В-21"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399910-%D0%BD%D0%B0%D0%BE%D0%BC%D0%B8-%D0%BA%D0%B5%D0%BC%D0%B1%D1%8A%D0%BB-%D0%B2-%D0%B3%D0%BE%D0%BB%D0%B0-%D1%80%D0%BE%D0%BA%D0%BB%D1%8F", "text": "Миналият уикенд Наоми Кембъл лъсна прекалено гола на ревю, част от Лондонската седмица на модата. То се организира вече няколко поредни години, а всички средства отиват в помощ на жертвите на урагана „Катрина“.   Наоми Кембъл обаче успя да събере всички погледи и да измести фокуса от доста по-младите си колежки.     49-годишната черна перла се показа в рокля тип бански костюм. Бузите на дупето й стърчаха, пъпът и гърдите й се подаваха, а тук-таме имаше черен шифон и пайети, които се мъчеха да прикрият тялото й, но напразно.   Няма как да не признаем, че без значение от годините й, Наоми изглежда меко казано прекрасно и всяка една дама може просто да й завиди за женствените и красиви форми. Кембъл се превърна в истинска социална звезда, след като се показа с този шантав и палав тоалет. Всички са единодушни, че моделът изглежда много съблазнително.     Преди време ви показахме как папарак е издебнал Наоми, докато се преоблича. Той качи снимката в социалните мрежи и показа звездата без грам фотошоп и то само по бельо. Реакцията на интернет потребителите бе очаквана – те не можаха да повярват на очите си как изглежда звездата.   Преди да си помислите, че тя е отпусната и с много целулит, ще ви кажем, че от снимката лъха класа и красота и доказва, че Наоми наистина много се старае и изглежда наистина неотразимо. Определено не са й нужни програми, за да оправи несъвършенствата.", "date": "2019.09.19", "title": "Наоми Кембъл в гола рокля"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399911-%D0%BA%D0%B8%D0%BB%D1%8A%D1%80%D0%BA%D0%B0%D1%82%D0%B0-%D0%BD%D0%B0-%D0%B5%D0%BB-%D1%87%D0%B0%D0%BF%D0%BE-%D1%83%D0%BC%D1%80%D1%8F", "text": "Една от най-добрите наемни убийци на наркобарона Ел Чапо, наричана „гангстерската Ким Кардашиян\", е намерена мъртва в леглото на любовника си при неизяснени обстоятелства, пише „Сън\". 35-годишната Клаудия Охоа Феликс е била ръководител на отряда за екзекуции на мексиканския картел „Синалоа\", начело на който стоеше Хоакин Гузман-Ел Чапо преди да го екстрадират в САЩ.          Атрактивната брюнетка е намерена мъртва в къща в град Кулиакан в северозападната част на Мексико.      Според местните медии, 35-годишната жена починала през нощта вероятно от белодробна аспирация. Засега не е ясно дали е станала жертва на насилие или на инцидент.     Аспирация се получава, когато някой вдиша чужди тела, например течности, в белите си дребове, което причинява задушаване и смърт. [null] Според информациите, Клаудия отишла в нощен клуб в града, а след това се прибрала с мъж в дома му. Любовникът казал, че се опитал да я събуди, но тя не отговорила, затова той се обадил в полицията.       Прокурор обяви, че в тялото ѝ са открити алкохол и други субстанции и че е починала от задушаване.       Сочната брюнетка е работела като модел и е имала връзка с Родриго Аречига, по-известен като Ел Чино Антракс. Той бил тартор на бандата „Антракс\", която била свързана с клана „Синалоа\", преди да го вкарат в затвора.      Самата Клаудия била наричана „Императрица Антракс\". Тя имала брак и с наркотрафиканта на „Синалоа\" Ел Чаво Феликс, от когото има три деца. След ареста на Ел Чино Антракс („Китайския Антракс\") Феликс оглавил бандата, която продължила да изпълнява мокри поръчки за хората на Ел Чапо.", "date": "2019.09.19", "title": "Килърката на Ел Чапо умря"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399912-%D1%81%D0%B5%D0%BA%D1%81%D0%B8-%D0%B0%D1%82%D0%BB%D0%B5%D1%82%D0%BA%D0%B0-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "Сексапилната украинска атлетка Мари Бек-Романчук се разголи за пореден път и разпали фантазиите на последователите си в социалните мрежи. Сребърната медалистка в скока на дължина от европейското първенство по лека атлетика в Берлин през 2018 година се готви усилено за Световното в катарската столица Доха в края на месеца, но отново публикува горещи снимки. 24-годишната украинка зарадва феновете си с кадър, на който се вижда всяка извивка от изваяното й тяло.                  ", "date": "2019.09.19", "title": "Секси атлетка се разголи"}
