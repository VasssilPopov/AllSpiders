{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374428-%D0%B4%D0%BF%D1%81-%D0%BE%D1%82%D0%BD%D0%BE%D0%B2%D0%BE-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2,-%D0%BF%D0%B8%D1%88%D0%B0%D1%82-%D0%B4%D0%BE-%D0%B5%D0%BA", "text": "ДПС отново поиска оставката на вицепремиера Валери Симеонов. Изпрати и писмо до Европейската комисия, насочено срещу националистите във властта.   \"Писмото ни е израз на нашата загриженост за бъдещето на страната и е в интерес на държавата. Призовахме ГЕРБ да предприемат решителни действия относно националистите, но такива няма. Няма и изразена позиция от тяхна страна\", каза лидерът на Движението Мустафа Карадайъ.     Той подчерта, че е отговорност на всички партии от демократичния спектър да противодействат на участието на националисти и ксенофоби във властта.   В писмото ДПС изразява тревогата си от надигащия се национализъм в Европа, където националисти печелят и избори.   „Докато в Европа системните партии избягват и полагат много усилия да не съставят коалиция с националистически формации, то в България националистите участват във властта. Всички виждаме какво се случва в страната\", посочи Карадайъ.   В писмото от ДПС призовават за общи действия срещу популизма, ксенофобията, национализмите и радикализмите.", "date": "2017.10.27", "title": "ДПС отново поиска оставката на Валери Симеонов, пишат до ЕК"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374422-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B4%D0%B0-%D0%BF%D0%BE%D0%BA%D0%B0%D0%B6%D0%B5-%D1%80%D0%B5%D0%B0%D0%BB%D0%BD%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8", "text": "\"Очакваният в средата на ноември доклад на Европейската комисия за напредък в съдебната реформа ще е справедлив и обективен\", каза в София еврокомисарят по правосъдието Вера Йоурова. Тя не се ангажира със срок за отпадане на десетгодишното наблюдение над България и Румъния. \"Не зная. Зависи от резултатите и от оценката на експертите. Председателят на Европейската комисия казва,че неговото желание е този механизъм вече да се прекрати и да се намери нов подход за работа и сътрудничество. Но не можем да прогнозираме. Това ще е решение, което ще се базира на осезаемите резултати, които искаме да видим, и на необратимостта и устойчивостта на реформите\", коментира Йоерова. \"Всеки път, когато се срещна с господин Цацаров (главният прокурор Сотир Цацаров, бел.ред.), той ми дава убедителни знаци за напредък и аз оставям с впечатление, че всичко в България е наред. И след това виждам фактите, цифрите и резултатите и у мен се появяват съмнения дали наистина всичко е прекрасно. Така че нека да изчакаме и да видим какво ще покаже докладът от ноември. Ние искаме да сме справедливи и максимално обективни. Затова всеки път, когато се срещна с господин Цацаров, му пожелавам успех и късмет... и действително прокуратурата да покаже реални резултати,\" каза еврокомисарят Вера Йоурова. Йоурова посети България за участие в годишната министерска среща Европейски съюз - Западни Балкани в областта на правосъдието и вътрешните работи.", "date": "2017.10.27", "title": "Прокуратурата да покаже реални резултати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374423-%D0%B0%D0%B2%D0%B0%D0%BD%D1%82%D1%8E%D1%80%D0%B0%D1%82%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0", "text": "Комисия в испанския Сенат одобри предложението на правителството да поеме управлението в Каталония, за да спре кампанията й за независимост, предаде Асошиейтед прес. Предложенията, изготвени от правителството на премиера Мариано Рахой, включват отстраняване на каталунското регионално ръководство от длъжност и ограничаване на пълномощията на регионалния парламент. Комисията е приела поправка, предложена от опозиционната социалистическа партия, предвидените мерки да се приложат постепенно и пропорционално, в зависимост от развитието на ситуацията в Каталония. Цялата горна камара на испанския парламент се очаква да разисква и да одобри предложенията с възможни допълнителни поправки днес. Консервативната Народна партия на премиера Рахой разполага с пълно мнозинство в Сената. След това правителството ще реши кои мерки да осъществи и кога.", "date": "2017.10.27", "title": "Авантюрата Каталуния приключва"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374424-%D0%B5%D0%B2%D1%80%D0%BE%D1%82%D0%BE-%D0%BF%D0%BE%D0%B5%D0%B2%D1%82%D0%B8%D0%BD%D1%8F", "text": "Еврото падна бързо с 1% спрямо щатския долар, след като Европейската централна банка обяви планове да \"ореже\" програмата ѝ за изкупуване на активи от януари, съобщи Ройтерс. Все пак банката отбеляза, че програмата може да бъде удължена при необходимост. Финансовата институция извършва своята програма за изкупуване на облигации в размер на €60 млрд. месечно, опитвайки се да стимулира ръст на икономиката и на инфлацията в страните от еврозоната. Днес тя обяви, че от януари тя ще намали размера на изкупуване на €30 евро месечно, като програмата ще продължи поне до септември 2018 г. Еврото приключи сесията със загуба от 0,55%, а доходността по 10-годишните германски бундове падна с 3 базисни пункта. Анализатори от Citi Research обявиха по-рано този месец, че целта на ЕЦБ е да намали програмата за изкупуване на активи без да предизвика пазарна истерия. Според експертите неутралното ниво на количествено улеснение, което ЕЦБ трябва да въведе, поддържайки пазара, е общо около €250 млрд. - в рамките на предвижданата поне 9-месечна програма за 2018 г. От Citi добавиха, че размерът на месечните покупки може да даде знак на инвеститорите дали програмата ще спре внезапно, или ще бъде удължена. \"Примерно, €20 млрд. на месец навяват мисълта, че програмата ще спре веднага след като продължението ѝ приключи. Обратното, €40 млрд. на месец означават, че е по-вероятно да има последващо намаляване и продължение\", пишат анализаторите.", "date": "2017.10.27", "title": "Еврото поевтиня"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374425-m%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0%D1%82%D0%B0-%D1%88%D0%B2%D0%B5%D0%B4%D1%81%D0%BA%D0%B0-%D0%B1%D0%BE%D0%BB%D0%B5%D1%81%D1%82", "text": "В продължение на вече близо две десетилетия Швеция се бори с мистериозна болест. Тя е наречена \"Синдром на резигнацията\" и засяга само деца на емигранти. Тези деца се затварят напълно в себе си, спират да говорят или ходят, или дори да отварят очи. В крайна сметка рано или късно те се възстановяват. Но защо това се случва единствено в Швеция?     Но в противоречие с общия й външен вид косата й е гъста и лъскава като на здраво дете. Очите на Софи обаче са затворени. Под долнището на анцуга тя носи памперс. Прозрачна тръбичка на система влиза в носа на Софи - тя се храни така в последните 20 месеца.       Софи и семейството й са емигранти от бившия Съветски съюз. Те пристигат през декември 2015-а и живеят в квартира за бежанци в малко градче в централна Швеция. \"Кръвното й налягане е напълно нормално\", казва д-р Елизабет Хулткранц, доброволец от организацията \"Лекари по света\".   Софи обаче има висок пулс, което показва, че може би реагира на това, че толкова много хора са дошли да я посетят.   Хулткранц проверява рефлексите на Софи. Всичко функционира нормално. И все пак детето не помръдва. Хулткранц, която преди пенсионирането си е била оториноларинголог, се опасява, че Софи не отваря уста. Това би могло да се окаже опасно, защото ако възникне проблем със системата, Софи би могла да се задуши.     \"Когато обяснявам на родителите какво се е случило, им казвам, че светът е бил толкова ужасен, че Софи се е затворила в себе си и е изключила съзнателната част от мозъка си\", разказва Хулткранц.   Медиците, които лекуват тези деца, са единодушни, че именно травмите са ги накарали да се оттеглят от света. Най-уязвими са децата, които са станали свидетели на крайно насилие, често срещу техните собствени родители, или чиито семейства са избягали от дълбоко несигурна среда.   Родителите на Софи имат ужасяваща история, която включва изнудване и преследване от местни мафиоти. През септември 2015-а колата им е спряна от мъже, облечени в полицейски униформи. Те са извлечени навън. Софи остава в колата и вижда как пребиват жестоко майка й и баща й.   Мъжете освобождават майката на Софи, тя грабва дъщеря си и побягва. Но бащата на Софи не успява да избяга. \"Отведоха ме, след което не помня нищо,\" казва той.   Майката на Софи я води в дома на приятели. Малкото момиче е дълбоко разстроено, плаче, крещи \"Моля ви, отидете и намерете баща ми!\" и рита с крака стената.   Три дни по-късно бащата успява да се върне при тях и оттогава семейството бяга като се крие в домовете на приятели. Три месеца по-късно заминават за Швеция. При пристигането си те са задържани в продължение на часове от шведската полиция.     \"Само след няколко дни забелязах, че тя не си играе със сестра си толкова, колкото преди\", казва майката на Софи, която очаква бебе през следващия месец. Скоро след това семейството е информирано, че не може да остане в Швеция. Софи чува всичко от тази среща с емиграционните служби и в този момент спира да говори и да се храни.   Синдромът на резигнация за първи път е описан в Швеция в края на 90-те години. Има над 400 регистрирани случая за две години (2003-2005 г).   Със засилването на опасенията у шведите за последиците, до които ще доведе емиграцията, тези \"апатични деца\", както често ги наричат, се превръщат в огромен политически проблем. Появяват се твърдения, че децата фалшифицират състоянието си или че родителите ги тровят, за да си гарантират правото на престой в страната. До този момент нито едно от тези твърдения не е доказано.     Едно е сигурно - децата от определени географски и етнически групи са най-уязвими - тези от бившия СССР, Балканите, ромски деца и в последно време и язиди. Малък процент от тях не са придружавани от свои близки. Практически няма африканци, има много малко азиатци.   За разлика от Софи, децата в това състояние често са живели в Швеция в продължение на години, говорят езика и са се адаптирали добре към живота там.   В миналото са регистрирани редица подобни състояния, напомнящи синдрома на резигнацията, например сред затворниците в нацистките концлагери. В началото на 90-те години във Великобритания сходно състояние, наречено \"Первазивен синдром на отказ\", е идентифицирано сред деца, но има само шепа случаи и нито един от тях не е сред мигранти.   \"Доколкото ни е известно, няма установени случаи извън Швеция\", пише д-р Карл Салин, педиатър в детската болница \"Астрид Линдгрен\" към университетската болница \"Каролинска\" в Стокхолм.     Няма категоричен отговор на този въпрос, казва Салин, който изследва синдрома на резигнацията в докторантурата си. Най-правдоподобното обяснение е, че има някакви социокултурни фактори, които са необходими, за да се развие това състояние. Определен начин на реакция на травматични събития изглежда като легитимна причина.   И така - не се знае какъв е механизмът, който отключва синдрома, нито защо се случва само в Швеция. Явно това е позволеният начин децата да изразяват травмата, която са преживяли. Ако наистина е така, това води до интересен въпрос: дали синдромът на резигнация може да бъде заразен?   \"Това донякъде се подразбира като извод. Ако се осигурява подходящият тип приемане на този тип поведение в обществото, ще бъдат регистрирани повече такива случаи\", коментира Салин.   Ако погледнем първия случай през 1998 г. в Северна Швеция, в момента, в който за него е съобщено, са констатирани и други случаи в същия район. Има и случаи на семейства, в които първо един преминава през този синдром, после друг.   Трябва обаче да отбележим, че учените, които предполагат този модел за разбиране на заболяването, не са сигурни, че е нужен пряк контакт между отделните случаи. Това е тема за допълнителни изследвания. И точно тук Салин засяга основната пречка пред разбирането на синдрома на резигнация - липсата на изследвания. Никой не прави последващ анализ какво се случва с тези деца, но знаем, че те оцеляват.   За родителите на Софи това все още изглежда абсурдно.     Дните им преминават по графика и режима на Софи - упражнения, които да предотвратят мускулна атрофия, опити за ангажирането ѝ с музика и анимационни филми, разходки навън в инвалидна количка, хранене и преобличане.   \"В такива случаи човек не бива да бъде колеблив\", казва педиатърът на Софи - д-р Ларс Дагсон, който я преглежда редовно, откакто е установено заболяването. \"Мога само да я поддържам жива. Не мога да подобря положението ѝ, защото като лекари нямаме право на глас дали тези деца могат да останат в Швеция.\"   Дагсон споделя възгледа, разпространен сред лекари, работещи с деца със синдром на резигнация, че възстановяването зависи от усещането за сигурност. Това е нещо, което разрешителното за постоянен престой в страната отключва като процес.   \"В известен смисъл детето трябва да има усещането, че има надежда, че има за какво да живее... Това е единственият начин, по който мога да обясня защо правото да останат в страната във всички наблюдавани от мен досега случаи променя ситуацията.\"     Миналата година влезе в сила нов временен закон, който ограничава шансовете на всички кандидатстващи за убежище да получат постоянно жителство. Кандидатите за убежище получават или тригодишна, или 13-месечна виза. Семейството на Софи е с 13-месечна и тя изтича през март догодина.   \"Какво ще се случи след това? Реалният проблем не е намерил решение - те висят в нищото,\" казва Дагсон. Той се съмнява Софи да се възстанови за 13 месеца.   \"Не казвам, че е невъзможно, но всичко сега зависи от това как възприемат и чувстват това родителите. \"Дали ще останем след тези 13 месеца?\" - ако те не са сигурни в това, не могат да дадат на Софи усещането, че всичко е наред.   И все пак примерът от град Скара в Северна Швеция показва, че има начин децата със синдром на резигнация да бъдат излекувани, дори семейството да не получи право на постоянен престой.   \"От наша гледна точка това конкретно заболяване е свързано с предишни травми, не с убежището\", казва Аника Карлсхамре, старши социален работник в Gryning Health, компания, поддържаща Solsidan - дом за деца с всякакъв вид проблеми.     \"В този момент детето разбира, че майка му не може да се погрижи за него\", обяснява Карлсхамре. \"И те губят надежда, защото знаят, че са напълно зависими от родителите си. Когато това се случи, към кого или към какво може да се обърне детето?\"   Тази семейна връзка трябва да бъде преизградена, но първо трябва да започне възстановяването на детето. По тази причина първата стъпка на Solsidan е да отделят децата от родителите им.   \"Информираме семейството за това какво се случва, но не позволяваме комуникация между тях, защото детето трябва да изгради зависимост от нашия екип. След като отделим детето, са нужни само няколко дена, докато видим първите признаци на подобрение...\"     Децата там стават всеки ден. Те имат ежедневни дрехи и опитни членове на персонала като Клара Огрен им помагат да оцветяват или рисуват като държат ръката им с молив в нея.   \"Играем \"за\" тях, докато те не станат способни да играят сами. И се опитваме да ги забавляваме, да танцуваме и слушаме музика. Искаме да върнем сетивата и възприятията им към живота. Може примерно да им дадем малко Кока-Кола, която да отпият с уста, за да вкусят нещо сладко. Дори и да се хранят със системи, ние ги отвеждаме в кухнята, така че да усещат миризмата на храна\", разказва тя.   \"Мислим, че те искат да живеят и всичките им способности за това все още са налице, но са забравили или изгубили усещането как да ги използват. За тази работа е нужна много енергия, защото трябва да живеем \"за\" децата, докато те не започнат да живеят своя собствен живот.\"   Най-дългото време, което е било нужно за възстановяването на дете там, е било шест месеца. Често децата нямат контакт с родителите си, докато не придобият способността да разговарят с тях по телефона.   От 35-те деца, които среща Калсхамре през годините, едно получава разрешение да остане в Швеция, докато още е в Solsidan. Останалите се възстановяват преди емигрантският им статут да е ясно определен.   Наскоро е публикувана книга за Solsidan, озаглавена \"Пътят обратно\", но дейността на организацията не е особено популярна. Дали подобен тип лечение би помогнало на Софи? 12 месеца са много дълго време за дете на нейната възраст, за да бъде дистанцирано от света. Какво мислят нейните родители, че ще помогне за нейното възстановяване?   \"Може би появата на новото бебе ще помогне\", коментира бащата на Софи. Майката на Софи единствено повтаря това, което е чула от лекаря. \"За да може Софи да се събуди, според лекарите тя и нейното семейство трябва да се чувстват в безопасност.\"   Най-големият им страх е, че ще бъдат депортирани обратно там, откъдето са дошли, и че хората, които са ги преследвали, ще ги намерят.   \"Казаха ни, че ще ни убият. Какво по-фатално от това може да се случи?\"", "date": "2017.10.27", "title": "Mистериозната шведска болест"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374426-%D1%86%D0%B0%D1%86%D0%B0%D1%80%D0%BE%D0%B2-%D0%B5-%D1%83%D0%B1%D0%B5%D0%B4%D0%B8%D1%82%D0%B5%D0%BB%D0%B5%D0%BD,-%D0%BD%D0%BE-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BC%D1%83-%D0%BD%D0%B5", "text": "Европейският комисар по правосъдието Вера Йоурова заяви, че \"Сотир Цацаров е много убедителен. След всяка среща с него имам усещането, че всичко в прокуратурата е ОК\". Тя обаче твърди, че данните \"я карат да се съмнява, че всичко е толкова перфектно\". Еврокомисарят бе на посещение в България.   Тя разсея съмненията, че скоро ще бъде свален мониторингът над правосъдната система на България и Румъния до края на 2018-та година. Предложението от последните години е механизмът да бъде заменен с наблюдение за спазването на върховенството на закона върху всички държави-членки на ЕС. Зад това искане са повечето български партии, евродепутати, както и главния прокурор Сотир Цацаров.   Йоурова напомни, че това зависи от рефроматорските действия на българските власти и такова е и желанието на ЕК. По думите й ноемврийският доклад за напредъка на България няма да бъде по-мек от обичайното заради ротационното председателство на ЕС, което България поема.   Междувременно от министерството на правосъдието обявиха, че започват да работят за механизъм за независимо разследване на главния прокурор. Това са препоръките и на Венецианската комисия, която иска главният прокурор да не се меси при избора на председатели на върховни съдилища, както и да може да бъде разследван.", "date": "2017.10.27", "title": "Цацаров е убедителен, но работата му не"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374427-%D0%B7%D0%B0%D0%BA%D0%BE%D0%BD%D0%B8%D1%82%D0%B5-%D0%BD%D0%B0-%D0%B3%D1%8C%D0%BE%D0%B1%D0%B5%D0%BB%D1%81-%D0%B7%D0%B0-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0%D1%82%D0%B0", "text": "Десетилетия след Втората световна война министърът на пропагандата на Нацистка Германия Йозеф Гьобелс продължава да бъде възприеман като майстор на публичната манипулация. Това е човекът, който отговаря за цялата публична комуникация на държавния и партиен апарат в Германия, паякът, който плете мрежите от дезинформация, образи на врага и страх.     И както всеки майстори си има инструментите, Гьобелс използва мрежа от лостове за влияние върху общественото мнение, докато в един момент не успява да промие съзнанията на една почти цяла държава. Чрез радиото, киното, плакатите и публичните демонстрации той облъчва германците с нацистки послания.     През 1950 г. професорът от Йейлския университет Ленърд Дууб, специалист в областите на социалната психология и пропагандата, изготвя доклад по преведените дневници на Гьобелс, в който са изведени основните принципи на пропагандата, които нацистите употребяват, за да влияят на масите.     Важен момент тук е, че тези принципи отговарят за времето си и за конкретната политическа ситуация по света. До голяма степен част от тях не биха били приложими днес. Гьобелс е работил в среда на открита и тотална война, при която ресурсът не само на Германия, но и на нейните съюзници и на завладяните страни, е бил впрегнат в постигането на победа.     Това обаче не означава, че не е полезно, особено за света днес и постоянните информационни войни, които се водят в момента. Освен това някои от принципите са извън времето и могат да бъдат прилагани и в мирно време спрямо гражданите.         - всички нареждания трябва да излизат от този център. - центърът трябва да обяснява пропагандата на важните официални лица и да запазва висок техния морал. - центърът трябва да контролира всички други агенции, които имат пропагандно влияние.   .   - чрез недопускане на иначе полезен материал за пропагандата, който обаче би дал на врага полезна информация; - чрез открито разпространяване на пропаганда, чието съдържание и/или тон ще накарат врага да направи желаните от нас изводи; - чрез насочване на врага към разкриване на важна информация;  - чрез премълчаване на всяка информация за желано от нас действие на врага, когато дори беглото му споменаване би накарало врага да го преустанови.         - Съобщението трябва да достигне до публиката преди конкурентната пропаганда; - Пропагандната кампания трябва да започне в оптималния за това момент; - Основната тема на пропагандата трябва да се повтаря многократно, но не и отвъд момента, в който това ще започне да намалява ефективността й.   - Тези лозунги трябва да предизвикват желаната реакция, която публиката вече е възприела преди това. - Трябва да са лесни за запомняне.  - Трябва да се използват отново и отново, но само при подходящи ситуации. - Трябва да са подбрани така, че да не могат да се върнат като бумеранг към нас.   - Пропагандата трябва да намали всяко натрупващо се безпокойство в обществото (освен по отношение на последствията от поражението), което не може да бъде намалено от самите хора - Пропагандата трябва да засили страха от последствията, които евентуална загуба би нанесла.   - Трябва да се очакват неудобни фрустрации. - Неизбежните фрустрации трябва да бъдат поставени в перспектива.", "date": "2017.10.27", "title": "Законите на Гьобелс за пропагандата"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374419-%D0%BC%D0%BE%D0%B6%D0%B5-%D0%B1%D0%B8-%D0%B8%D0%BC%D0%B0-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%BC%D0%B5%D0%B7%D0%B0%D0%BD-%D0%B8-%D0%B4%D0%BE%D0%BC%D0%B0%D1%82%D0%B8-%D0%B2-%D0%B1%D1%8E%D0%B4%D0%B6%D0%B5%D1%82%D0%BD%D0%B0%D1%82%D0%B0-%D0%BF%D0%B8%D1%82%D0%B0,-%D0%BD%D0%BE-%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D1%8F%D0%BC%D0%B0-%D0%BC%D0%B5%D1%81%D0%BE", "text": "Така председателят на КНСБ Пламен Димитров коментира пред Нова телевизия проектобюджета за 2018 година. Да, може би за първи път имаме около 550 млн. лева повече за персонал – не само заплати, но и осигуровки. Повече от половината от това обаче отива за образование, а останалото – за сектор \"Сигурност\", каза Димитров.", "date": "2017.10.27", "title": "Може би има повече пармезан и домати в бюджетната пита, но със сигурност няма месо"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/374420-%D0%BE%D0%B4-%D0%B8-%D0%BB%D0%B5%D0%B4%D0%B5%D0%BD%D0%B8%D1%82%D0%B5-%D0%B2%D0%B5%D0%BB%D0%B8%D0%BA%D0%B0%D0%BD%D0%B8-%D0%BE%D1%82-%D0%BD%D0%B8%D0%B9%D0%BB-%D0%B3%D0%B5%D0%B9%D0%BC%D1%8A%D0%BD-%E2%80%93-%D0%BD%D0%B5%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%B0-%D0%BC%D0%B0%D0%BB%D0%BA%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%B7%D0%B0-%D0%B4%D0%B5%D1%86%D0%B0-%D0%B8-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8", "text": "Скандинавските митове и легенди оживяват в магическия свят на Нийл Геймън и илюстратора Крис Ридъл! След впечатляващата „Скандинавска митология\" британският писател Нийл Геймън кани малки и големи на ново пътешествие в света на митовете и легендите с „Од и Ледените Великани\" – необичайна малка книга за деца и възрастни с илюстрации от Крис Ридъл.   Сред смразяващия студ на зимата, която изглежда сякаш никога няма да свърши, в една мрачна утрин малкият Од облича най-топлите си дрехи, взима брадвата на баща си – единствения спомен, който е останал от него след смъртта му по време на викингска експедиция, – и поема през снега, за да потърси късмета си...    Момчето, чието име означава „връх на острие\", загърбва познатото село, за да се втурне към неподозирано приключение в брутален и магичен свят на викинги, богове и великани. Митичният Асгард е застрашен и само много специален герой може да помогне на оказалите се безпомощни богове. Някой като Од... С присъщия си тънък хумор британският писател повдига сериозни въпроси за отношението към по-слабите и готовността да помогнеш дори тогава, когато самият ти имаш нужда от спасение.   „Од и Ледените Великани\" е майсторско въведение в магическия свят на суровия север, като поднася по увлекателен начин основни мотиви от скандинавската митология.    Съчетанието на смешно-страшната история с разкошните черно-бели илюстрации от Крис Ридъл превръщат изданието в подходящото четиво през мрачните зимни вечери за всички деца, готови във всеки момент да се втурнат в смели приключения. Нийл Геймън e британски писател, станал известен с графичните си новели. Един от най-близките приятели на Тери Пратчет и печелил най-престижните награди в областта на фантастиката, сред които наградите „Хюго\" и „Небюла\", Геймън се радва на почитатели по цял свят, а някои от най-известните му творби са с телевизионни и филмови адаптации.    Крис Ридъл илюстрира множество творби за деца. Работи с големи писатели като Куентин Блейк и Нийл Геймън, както и с комедианта и актьор Ръсел Бранд, а у нас е познат с поредицата му, писана в съавторство с Пол Стюард – „Фъргюс Крейн и огнените диаманти\" и „Отвъд Гъстата гора. Хроники за Ръба\".", "date": "2017.10.27", "title": "\"Од и Ледените Великани\" от Нийл Геймън – необикновена малка история за деца и възрастни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374421-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%BD%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D1%85%D0%B0%D1%80%D1%82%D0%B8%D0%B5%D0%BD%D0%B8%D1%82%D0%B5-%D1%83%D1%87%D0%B5%D0%B1%D0%BD%D0%B8%D1%86%D0%B8", "text": "Все още не можем да отпишем книжните учебници, каза министърът на образованието Красимир Вълчев във връзка с проблема с тежките ученически раници. По думите му електронните учебници са алтернатива, но не може да се разчита, че всяко дете ще има достъп до електронно съдържание само чрез персонално устройство. Министърът изтъкна, че ученическата раница тежи средно 7 кг, от които 2 кг са учебници. Според него голяма част от тежестта на раниците идва от учебните помагала и тетрадките, които трябва да се оптимизират за следващата учебна година. \"Най-голямата оптимизация ще дойде по линия на учебните тетрадки и помагалата, трябва да се ограничи броят им\", каза Вълчев. Той каза, че трябва да се направи всичко възможно за облекчаване на тежестта на учебниците, като спомена и за закупуването на шкафчета.", "date": "2017.10.27", "title": "Образованието не се отказва от хартиените учебници"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/374418-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B7%D0%BB%D0%B0%D1%82%D0%BE%D1%82%D0%BE-%D0%BE%D0%B1%D1%8A%D1%80%D0%BD%D0%B0-%D0%BF%D0%BE%D1%81%D0%BE%D0%BA%D0%B0%D1%82%D0%B0", "text": "Cтoйнocттa нa злaтoтo в чeтвъpтъĸ ce пoĸaчвa. Цeнaтa нa цeнния мeтaл cмeни пocoĸaтa cлeд пoвeчe oт ceдмицa cпaд нa фoнa нa oтcлaбвaщия дoлap и yĸpeпвaщoтo eвpo.   Πo oбeд злaтoтo ce тъpгyвaшe пo $1.277,98 зa тpoйyнция в cpaвнeниe c нивoтo $1.277,01 зa yнция пpи зaĸpивaнe нa пaзapa в cpядa.   Фючъpcитe зa злaтoтo в CAЩ c дocтaвĸa дeĸeмвpи пocĸъпнaxa c $0,1 дo $1.279,1 зa yнция.   Cpeбpoтo ce тъpгyвa пo $16,97 зa yнция в cpaвнeниe c $16,91 пpи зaĸpивaнe нa cecиятa в cpядa. Πлaтинa cтpyвa пo $918,49 cпpямo $919,99 дeн пo-paнo, a пaлaдият - $966,97 пpи цeнa $960,50 зa yнция в cpядa.   Πpeдлaгaнeтo нa cвeтoвния пaзap нa злaтoтo пpeз тpeтoтo тpимeceчиe e билo в paзмep нa 1,157 xил. тoнa, ĸoeтo e c 2% пo-мaлĸo тo cъщия пepиoд нa 2016 гoдинa, ce ĸaзвa в aнaлизa нa Тhоmѕоn Rеutеrѕ GFМЅ.   Дoбивът нa цeнния мeтaл пpeз тpeтoтo тpимeceчиe ce e пoнижил нeзнaчитeлнo - дo 841 тoнa, a втopичнoтo пpoизвoдcтвo e билo 308 тoнa.   Cвeтoвнoтo тъpceнe нa физичecĸo злaтo пpeз тpимeceчиeтo e нapacнaлo c 7%, дo 900 тoнa, глaвнo зa cмeтĸa нa пoвишeнoтo тъpceнe oт ювeлиpнaтa пpoмишлeнocт.   Πoĸyпĸитe нa цeнния мeтaл oт cтpaнa нa цeнтpaлнитe бaнĸи ca в нeмaлĸия oбeм 71 тoнa, мaĸap и дa ce нaмaлявaт cъc 7 нa cтo в cpaвнeниe c юли - ceптeмвpи 2016 гoдинa.   Πpитoĸът нa злaтo в cвeтoвнитe бopcoви инвecтициoнни фoндoвe ЕТF (ехсhаngе trаdеd fundѕ) пpeз тpимeceчиeтo ce e cъĸpaтил 3,8 пъти дo 30 тoнa.", "date": "2017.10.27", "title": "Цената на златото обърна посоката"}
{"url": "http://www.classa.bg/%D1%81%D0%B2%D1%8F%D1%82/item/374412-%D0%B1%D0%B0%D1%88%D0%B0%D1%80-%D0%B0%D1%81%D0%B0%D0%B4-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D1%83-%D0%BD%D1%8F%D0%BC%D0%B0%D1%82-%D0%BC%D1%8F%D1%81%D1%82%D0%BE%D1%82%D0%BE-%D0%B2-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Президентът на Сирия Башар Асад и семейството му нямат мястото в бъдещето на държавата, завиви държавният секретар на САЩ Рекс Тилърсън днес, предаде Ройтерс, цитирани от агенция Фокус.   Тилърсън направи това заявление, след срещата си с представител на ООН за Сирия Стефан де Мистура. Представителят завил, че замразените преговори за решаване на сирийската криза на женевска площадка, между правителството и опозицията, ще продължат на 28 ноември.    Преговорите ще са продължение на разговорите между Русия, Иран и Турция, които ще се проведат в столицата на Казахстан – Астана и също ще целят постигането на политическо разрешение на сирийския конфликт.", "date": "2017.10.27", "title": "Башар Асад и семейството му нямат мястото в бъдещето на държавата"}
{"url": "http://www.classa.bg/%D1%81%D0%B2%D1%8F%D1%82/item/374413-%D0%BB%D0%B8%D1%87%D0%BD%D0%B8%D1%8F%D1%82-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%BD%D0%B0-%D0%BF%D1%83%D1%82%D0%B8%D0%BD", "text": "Владимир Путин винаги е отричал да има някакво сериозно богатство, той даже се шегува, че не му трябват пари. \"В гроба нямаш джобове, няма да вземеш парите със себе си\" - казва руският президент в интервюто с американския режисьор Оливър Стоун за документалния филм, който излезе тази година. На въпрос съпоставимо ли е неговото богатство със състоянието на Рокфелер, Морган или Онасис, Путин се смее и отговаря: \"Нямам такова богатство, за каквото се говори\".   Наистина, името на Путин досега не е излизало в никакви документи, за които има свободен достъп. Няма данни той да притежава активи или офшорни компании.  Според декларацията за имотно състояние, с която разполага Transparency international, руският президент има доста скромна банкова сметка и не особено значима собственост. Той не притежава никакви луксозни яхти или огромни вили. Доходите на Путин за 2016 година са в размер на 8,9 милиона рубли. Това се равнява на близо 257 хиляди лева.     Счита се, че той управлява активите си благодарение на сложно преплетена схема. Такава е и темата на мащабно разследване на журналистите от Международния консорциум за разследваща журналистика и вестник „Новая газета\".   Някои от приятелите на президента никога не са се занимавали с политика или със сериозен бизнес. Но изведнъж, те се оказват собственици на активи за стотици долари, въпреки че едва си спомнят имената на техните фирми.   .    За него не се знае много, в последните десет години той работи като главен специалист в петербургския филиал на държавната компания \"Совкомфлот\". Тя се занимава с транспорт на нефт и петролни продукти. Той сам отговаря на телефона в офиса си и е много любезен към журналистите.   Ако се съди по заплащането на подобни длъжности, най-вероятно Шеломов получава не повече от 40 хиляди рубли - към 1100 лева месечно, или 8400 долара годишно, т.е. - 13 848 лева на година. Интересно е обаче, че по данни на журналистите от Международния консорциум за разследваща журналистика, за няколко години, Шеломов е придобил активи за 573 милиона долара.   По-голямата част от неговото състояние е в акции на големи корпорации, свързани с представители на най-близкото обкръжение на Владимир Путин. Той е собственик на петербургската компания \"Акцепт\", която няма интернет страница и по всичко личи, че не се занимава с търговска дейност. Най-вероятно тя е била създадена, за придобиването на акции на други компании.     В края на 2016-та година става ясно, че фирмата на Шеломов \"Аспект\" е станала собственик на 50 процента от компанията \"Игоры драйв\", която строи автомобилната писта близо до Санкт-Петербург, недалече от известния ски курорт Игора. Една от идеите е пистата да се използва за трасе на \"Формула 1\".   Това е един от любимите курорти на Путин, там се състои сватбата на дъщеря му Екатерина през 2013-та година. Сред инвеститорите в курорта са банка \"Россия\", чийто собственик е старият приятел на президента Юрий Ковалчик, както и офшорка на друг близък на Путин - виолончелиста Сергей Ролдугин.   Пистата в Игор е скъпо съоръжение, стойността й е към 11 милиарда рубли - 3 милиона 170 хиляди лева.       Заедно с Шеломов, инвеститори в проекта са вече споменатия банкер Ковалчук и любителят на автописти Владимир Василев. Ковалчук е в американския списък със санкционирани лица заради анексирането на Крим.   Василев често работи с руските държавни железници (РЖД), които сериозно зависят от Кремъл. РЖД е оглавявано от друг приятел на Путин - Владимир Якунин. За последните четири години Василев е сключил с железниците договори за 21,8 милиарда рубли.- 6,2 милиона лева.     Според документите, проверени от журналистите от Международния консорциум, активите, придобити от компанията на Шеломов \"Акцепт\" от 2004 година насам са на стойност 573 милиона долара. Неговата фирма получава и сериозни заеми на стойност 18 милиона долара от панамската офшорка Santal Trading Corporation без никакво обезпечение.   Тази компания участва в друга финансова схема за строителството на известния като \"двореца на Путин\" на черноморското крайбрежие. Фирмата е получавала пари от хора, близки до президента, включително от сват му - Николай Шамалов, за чийто син е женена дъщерята на президента - Екатерина.   Схметата е следната - държавните болници купуват медицинско оборудване, доставчиците плащат част от парите на Шамалов и партньорите му, които ги пренасочват за строителството на \"двореца\".   Фирма \"Акцепт\" има и малко акции в банка \"Россия\", в началото те са 6,1 процента. Банката е известна като банката на приятелите на Путин.   Фирмата на Шеломов се развива светкавично. През 2014-та година тя купува 12,47% от застрахователното дружество \"СОГАЗ\" - част от държавния руски гигант Газпром. Останалата част е придобита от банка \"Россия\". Акциите на „Акцепт\" в началото струват 421 милиона рубли, а след една-две години вече са на стойност 6,17 милиарда рубли заради добрите резултати на компанията.   Няколко години преди това \"Акцепт\" става собственик на фирмата на СОГАЗ, която се занимава с недвижими имоти. В главната сграда са и офисите на банка \"Россия\" в Санкт Петербург.       Синът на братовчедката на Путин има и още фирми - той купува компанията \"Платинум\", благодарение на която забогатява още повече. И тук собствеността не е случайна - фирмата е свързана с братята Аркадий и Борис Ротенберг - стари приятели на президента, също част от списъка със санкционирани лица на САЩ. Те имат още една банка \"СМП\", и се занимават с недвижими имоти и водка, която кръщават Путин.   Само година след като придобива \"Платинум\", \"Акцепт\" се превръща от неизвестна фирма в най-големия кредитор на банка \"Россия\".   В момента Шеломов има 8,4 процента акции на банката на стойност 21 милиона долара.   Според Шеломов не е учудващо, че хора със скромни възможности като него и неголяма заплата, стават големи собственици. \"Причините може да са различни\" - твърди той и прекъсва интервюто, пише в материала на Международния консорциум.     Около Путин се въртят много такива хора, те не са крупни бизнесмени и не приличат на милионери, но на хартия притежават сериозни състояния, получени от съратниците на президента.   Един от тях е бившият месар Пьотр Колбин, който по данни на Forbes има 550 милиона долара, но твърди, че \"не е бизнесмен\". Неговото състояние е свързано с енергетиката, сектор, силно зависим от държавата в Русия.   А Путин?   Руският президент има различни приятели - нефтени магнати, ръководители на държавни фирми, политици, тяхното заможно състояние е обяснимо. Но Шеломов и Колбин са друга работа. Въпреки че притежават сериозни активи, често придобити чрез съмнителни схеми, те не демонстрират това и не са свикнали да общуват с журналисти.   Тогава, имайки предвид личните и семейни връзки на президента, възниква въпросът: това пари на Путин ли са? Ако попитате Шеломов, той казва: Вие така смятате.   Но Путин не е вчерашен, той няма да остави следи като подписи на документи, които да го компрометират или името му да бъде свързано със сериозни активи. В такъв случай, винаги се намира доверено лице или далечни роднини, на които да запишеш нещата. Така от законова гледна точка всичко е идеално.   Разбира се, няма преки доказателства, че въпросните дружества са собственост на Путин. В Русия идват избори, а това винаги кара някои хора да почнат да вадят кирливите ризи.", "date": "2017.10.27", "title": "Личният милионер на Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374414-%D1%81%D0%B2-%D0%BC%D1%87%D0%BA-%D0%BD%D0%B5%D1%81%D1%82%D0%BE%D1%80-%D0%BF%D1%80%D0%B5%D0%BF-%D0%B4%D0%B8%D0%BC%D0%B8%D1%82%D1%80%D0%B8%D0%B9-%D0%B1%D0%B0%D1%81%D0%B0%D1%80%D0%B1%D0%BE%D0%B2%D1%81%D0%BA%D0%B8", "text": "Свети войни Арета, Нестор и Никита. Стенопис от сръбския манастир Манасиjа. Източник: spcportal.org Свети войни Арета, Нестор и Никита. Стенопис от сръбския манастир Манасиjа. Източник: spcportal.orgСв. мъченик Нестор е момъкът християнин, за когото се говори в житието на св. Димитрий Мироточиви.     Преди да излезе на борба с великана Лий, императорът пожалил неговата младост и го запитал:   - Как смееш да отидеш срещу тоя борец, който е прославен в цял свят? Нестор отговорил:   - Велика и непобедима е силата на моя Христос!   Като чул името Христово, императорът се разгневил и му заповядал да отиде на борба с Лий.   Момъкът се прекръстил, впуснал се в борба с Лий и го победил. От високия подиум го хвърлил върху копията долу, както той по-рано хвърлял другите и особено невинните християни.   Разярил се императорът. Веднага издал заповед: Нестор да бъде обезглавен. Изложени били две основания: Нестор е християнин. Нестор е убил Лий, любимеца на императора.       Преподобни Димитрий Басарбовски се родил в село Басарбово, което се намира на 8-9 километра от град Русе. Преподобни Паисий Хилендарски в своята \"Славянобългарска история\" сочи 1685 г. навярно като година на смъртта му.   Според св. Паисий той бил цивилно лице. Живеел просто. Имал няколко овци. Засадил си малко лозе до една река. Там си направил малка колиба. Прекарал целия си живот сам. Със светия си живот угодил на Бога. На същото място умрял и там бил погребан. По-късно Бог открил на някои човеци неговите мощи. Последните били пренесени в село Басарбово, Русенско. Край тях ставали изцеления. Така с простото си житие св. Димитрий просиял всред българския народ. Бог го прославил посмъртно с много чудеса.   Според румънския синаксар той бил селски пастир на животни. Бил с чувствителна съвест. Имал страх Божи. Веднъж, като изкарвал животните на полето, от невнимание стъпкал едно птиче гнездо с птиченцата. Този случай така му подействувал, че за наказание три години ни зиме, ни лете не обул виновния крак.   Друго предание говори, че бил женен, но без деца. Подир смъртта на жена си постъпил в пещерния манастир до родното си село. Там бил постриган за монах. Подвизавал се усърдно. Възпитал в себе си всички възвишени добродетели на истински монах. Предвидил смъртта си. Излязъл от манастира, легнал между два камъка на брега на близката река Лом и там предал на Господа душата си.   Подир някое време паднал пороен дъжд. Водата свлякла тия два камъка заедно със светите мощи на преподобния в реката. Мощите лежали известно време във водата. Преподобни Димитрий се явил на една бесновата девица от село Басарбово и й казал, че ще я излекува от болестта й, щом като извади мощите му от реката. Мощите били извадени и положени в селската църква. Бесноватата девица била излекувана. Такова благодатно изцеление получавали и много други болни от различни болести.   Две боголюбиви сестри от близкото село Червена вода благоговейно почитали преподобния. Поискали тайно да си откраднат от мощите му частица за новопостроения от тях храм. Но колата им не могла да тръгне, докато не се разкаяли и не върнали откраднатата частица.   Търновският митрополит Никифор дошъл да се поклони на мощите с група духовници. В тая група бил и монах Лаврентий. Той се опитал като целува мощите, да си отхапе частица. Но устата му останала отворена до момента, докогато със сълзи на очи се покаял.   Преславският епископ Йоаникий тежко заболял. Поискал да го занесат при преподобни Димитрий. Положили го при ковчега му. След като била отслужена божествена Литургия, той оздравял напълно. Турчин решил една нощ да ограби църквата на преподобния. Докоснал се до сребърните кандила. Нозете му се схванали. Сутринта богомолци го изнесли на ръце из църквата. Този човек до края на живота си пълзял по улиците на град Русе и просел милостиня.   Угро-влахийски воевода пожелал да има мощите на преподобни Димитрий в своята домашна църква. С такава мисия изпратил в Басарбово боляри и свещеници. Но светецът не разрешил да пренесат мощите му през Дунава. Удивени, пратениците решили да разберат волята на Божия угодник. Поставили мощите в кола с невпрягани дотогава юнци. Оставили животните свободни. Юнците отишли с колата направо в Басарбово и спрели пред църквата.   В 1774 г., когато бушувала една от руско-турските войни, руският генерал Петър Салтиков наредил мощите на преподобни Димитрий да бъдат отнесени в Русия. Букурещкият българин Димитър Поклонник, който служел за преводач при генерала, го помолил да ги остави в Букурещ като обезщетение срещу загубите на румънския народ във войната. Генералът се съгласил. Оттогава тези свети мощи почиват в Букурещ, в църквата \"Три светители\".", "date": "2017.10.27", "title": "Св. мчк Нестор. Преп. Димитрий Басарбовски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374415-%D0%B1%D1%83%D0%BD%D1%82%D1%8A%D1%82-%D0%BD%D0%B0-%D0%BF%D0%B8%D0%BB%D0%BE%D1%82%D0%B8%D1%82%D0%B5-%D0%B8-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F", "text": "Набързо бяха съчинени всякакви конспирации около бунта на пилотите от авиобазата в Граф Игнатиево.  И най-усърдно се стараеха тъкмо ония, които са най-отровния плод на Истинската Конспирация на Прехода. И аз мога набързо да наглася една „завера“.  Ето я: нашите властници, в момент на някакво прозрение, са решили да обезсилят напълно авиацията, да я занулят – за да имат повод да поверят „охраната“ на държавата на НАТО.  Няма да се главоболим повече с „родното небе“ и да се изръсваме, ще загубим комисионите от тлъстите сделки, но това е най-малкият проблем – ще ги наваксаме от другаде.  Нека руснаците и американците да се джафкат из без друго продъненото ни небе, а ние ще си гледаме кефа. Тази идея изглежда доста смислена – защото и реалностите са такива. Държавата си дава вид, че живурка – и е напълно спокойна, понеже е наясно, че населението й вече е достатъчно анестезирано.  Иначе то щеше да си спомни, че преди три години изтребителите отказаха да участват във военния „парад“ на Гергьовден.  Обяснението беше, че се опасяват за сигурността на публиката, дошла да наблюдава парада.  Иначе са готови да я пазят.     Навремето поне бяхме наясно, докъде ни стигат силиците.  Веднъж – още имахме напълно прилични въоръжени сили, при едно учение, може да е било на Варшавския пакт, руснаците кацнаха в Смолян, преди нашите да стигнат там от Пловдив.  Сега пък само два руски самолета еднократно да пикират над Министерския съвет – и нашите цървуланковци, всички вкупом, ще отидат на колене до Кремъл.  Същото е и с Турция – колко време ще издържим на военен натиск, преди да наденем фесовете?  Кой ще ни каже?  Военната ни доктрина е съчинена като за прошляци, като за прислуга на силните.  Обаче, Велик е нашият войник, нали.   Ненчев, най-великолепното недоразумение във военната история на България, казал, че бунтът на пилотите в авиобазата в Граф Игнатиево бил „пълзящ държавен преврат“!  Той, който все още не е допълзял до себе си, говори тия дивотии.  И, разбира се, веднага се намира телевизия, която да им се радва.   Бойко вече каза на Цветанов и хората край него да спрат да дрънкат срещу президента Радев.  Сега трябва да каже и на прислужниците си от медиите да не се престарават толкова.  А те и не знаят как да го правят: да използваш Ненчев за атака срещу Радев е, все едно да използваш клозетни графити в дискусия за възникването на Вселената.  Човекът е подсъдим по няколко обвинения, но продължават да озвучават ефира с лъжите му.  Сега излезе, че е оставил авиацията в идеално състояние.   И си съчинява поредната измишльотина – колкото да ни подсети, че, всъщност, самият той, както и безчислен брой други като него, са продукт именно на истинската измишльотина, на Голямата Конспирация, която, въпреки цялата си примитивност, се оказа същината на целия Преход: невзрачни хора да управляват държавата, колкото са по-невзрачни – толкова по-добре.  Хора, които още не са се състояли, а вече обсебват Властта.  Това беше Голямата завера на Прехода.  Това беше конспирация срещу самата същност на властта, в която е прието да се смята, че, все пак, имат място смислените хора.  Само си припомнете, колко отвратително неприлични типове се накичиха върху клетата Българска Съдба – и се превърнаха в изпитание, в прокоба за малцината смислени хора, въпреки всичко попаднали във Властта.   И това тръгна още от началото на „Промяната“/Преврата и се превърна в отличителен знак, най-важният на Прехода, в негова същина и философия.  Да не си припомняме навалицата от Случайници, за да запазим поне някакво уважение към себе си.  И сякаш всеки пореден властник най-напред се заклева,  че ще слага недорасляци / думата е на Радой Ралин/ на най-неподходящите за тях места, без изобщо да се притеснява, защото хората отдавна са претръпнали, те дори няма да забележат поредната извратеност.   Те ще се сепнат, само когато смениш навреме, примерно, същия Ненчев – понеже очевидно е създал цялата бъркотия в авиацията: натирваш го и слагаш на негово място опонента му Радев, това може да направи впечатление.  И сега Цецка президентката щеше да пълзи в краката ти.  Но кой да се сети…   Кажете ми поне един днешен министър/властник, който да излъчва някаква, дори най-невзрачна автономност, да бъде схващан като възможен смислен опонент на Падишаха.  Правилата на Конспирацията изключват това.   Падишаха и Радев не посмяха да нарекат бунта в  Граф Игнатиево бунт.  Оставиха несъстоятелни хора като Ненчев да джафкат.  А той дори има наглостта да се изпъчи, че генералния секретар на НАТО вече бил наясно със ситуацията.  И какво – да не би да прати някой истински Джак Ричър, прочутият военен полицай на Лий Чайлд, да сплаши и натупа нашите момчета.   Те са си прави – а отгоре на всичко не се плашат лесно като цивилните гарги, станали по волята на Конспирацията военни министри или не знам какви си.  Представяте ли си, какво са преглътнали досега, за да ни подскажат най-сетне, че вече не са сигурни в себе си, а може би дори се страхуват.  И да се самоунижат по този начин – те, хората на Небето, докарани до агония от невзрачни кариеристи.   Оценете бунта им – и се опитайте да разберете тия хора.  Вие можете хиляда години да стоите разчекнати между Москва и Вашингтон, хиляда години можете да се правите на клоуни – но това изобщо не е възможно за пилотите ни.  Какво ще им говорите за дълг – а вашият дълг към тях?   Още преди година писах, че в покера с ремонта на изтребителите типове като Ненчев залагат живота на пилотите.  Играят си игричките – и меткат пилотите в смъртта.  Сега, след бунта в Граф Игнатиево, един бивш пилот се осмели да каже две думи и за истината за катастрофата с хеликоптера край Варна.  Тогава най-нахално се опитахте да героизирате драмата, да я приватизирате за нуждите си.  В това ви бива: да пишете некролози и да леете фалшиви сълзи.   Ако прочетете дори само някои от коментарите в различни сайтове, очевидно писани от пилоти, ще приземите незабавно авиацията.  Макар че най-вероятно ще предпочетете да си направите оглушки.  Не правете тъпи интриги, а чуйте пилотите.   Чуйте най-сетне и полицаите.  За каква сигурност изобщо говорите, когато превърнахте полицаите в башибозук – щом като дори сами трябваше да си купуват униформите, да патрулират с автомобили, от които дори циганите се гнусят, и пр.  Нали щяхте да осигурите патрули във всяко село – направихте ли го, или отдавна сте забравили и това.   Търгаши-пенкилери не могат да осигурят националната сигурност.  Вие сякаш дори не подозирате, че националната сигурност означава, извън всичко друго, и справедливост.  Къде е тя в покера, който играете с живота на пилотите?  Вмества ли се в представата ви за „национална сигурност“ запазването на живота на един пилот?  И каква сигурност си въобразявате, че градите, когато не можете да я предложите и на стотици хиляди възрастни хора, изоставени на циганските набези?   Националната ви сигурност отдавна е потънала в клоаката на политическото притворство, на неясните сделки и фалшивата загриженост – а отгоре плуват като… като… разни измисленяци.  Колхозникът-натовец Ненчевци и други подобни.   Националната сигурност отдавна е нещо фантазно, и не само тук, също така отдавна се е превърнала и в главната заплаха за Истината.  Мнозина се подразниха, че метнахте фереджето на „сигурността“ над граничната ограда с Турция.  Това изобщо не е нещо ново.  Още през 1992 година художествената галерия на Пентагона се опита да използва същото фередже, за да скрие факта, че някакъв шегаджия бе нарисувал мустаци на портрета на главнокомандващия на военновъздушните сили Тони Мак Пийк. Нарисувайте едни мустаци на Каркачанов, според който няма бунт.  И разберете пилотите.", "date": "2017.10.27", "title": "Бунтът на пилотите и истинската конспирация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374416-%D0%B2%D0%B8%D0%BD%D0%BE%D0%B2%D0%BD%D0%B8%D1%82%D0%B5-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE-%D0%BF%D0%B8%D1%80%D1%83%D0%B2%D0%B0%D1%82", "text": "За кой ли път ще ви припомня и покажа култовата фотография, на която през зимата на 2011-та г. министър и заместника му празнуваха гибелта на ДЕСЕТ човека, след трагедията в село Бисер. Същите бяха командировани от премиера на кабинета Мутра1 да “инспектират” язовирните стени из страната, а виждате на заглавната снимката как го правеха. В наши дни тримата “герои” продължават престъпните си практики, вместо да са по затворите. Мутра3 и недоносчето на преден план от снимката ни грабят по схемата АЕЦ “Белене”. Третият изпадна от каруцата, заради прекомерна алчност, но грее стол в столична община и се оглежда за още по-топло кресло. Всички “български журналисти” отдавна са “забравили” това и никога няма да ви го кажат и покажат.  ", "date": "2017.10.27", "title": "Виновните за трагедията в бургаско пируват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374417-%D0%BD%D1%8F%D0%BA%D0%BE%D0%B8-%D0%B2%D0%B5%D0%BD%D0%B5%D1%80%D0%B8%D1%87%D0%B5%D1%81%D0%BA%D0%B8-%D0%B1%D0%BE%D0%BB%D0%B5%D1%81%D1%82%D0%B8-%D1%81%D0%B0-%D0%B1%D0%B5%D0%B7-%D1%81%D0%B8%D0%BC%D0%BF%D1%82%D0%BE%D0%BC%D0%B8-%D0%B8-%D1%81%D0%B0-%D0%BE%D0%BF%D0%B0%D1%81%D0%BD%D0%B8-%D0%B1%D1%8A%D1%80%D0%B7%D0%BE-%D1%81%D0%B5-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%B9%D1%82%D0%B5-%D0%BF%D1%80%D0%B8-%D1%81%D1%8A%D0%BC%D0%BD%D0%B5%D0%BD%D0%B8%D0%B5", "text": "Д-р Светослав Георгиев е специалист по кожно-венерически заболявания с 25-годишна практика по специалността. Работи в Кожно-венерическия диспансер в София.    – Не може да се каже точно. Има цикли в разпространението на някои болести. Едни се увеличават, други намаляват. Общо взето, в дълъг период, културата на хората се подобрява, някои болести постепенно намаляват, откакто практикувам като лекар.    – През 50-те години е бил силно разпространен, не само в градска среда. В затънтени села, из Родопите, цели семейства е имало болни от сифилис. Баща заразява децата си и т. н. Предава се не само по полов път, а с ползване на общи прибори, съдове. Ако имаш раничка в устата, лесно може да се заразиш. Една от причините за създаването на кожно-венерическите диспансери през 50-те години е бил сифилисът. Днес вече е рядкост. Има го, но не много. И лечението му се подобри със съвременните медикаменти. Но няма как да изчезне. То и срамни въшки, и краста се среща постоянно, въпреки цивилизацията (смее се).    – Тя също намаля, но има. Гонореята е опасно заболяване, защото дава усложнения от гледна точка на детеродни способности. И при мъжете, и при жените.    – Да. Ако стане хронично, ако се изкара два три пъти един след друг. Може да се заразиш няколко пъти, да се излекуваш и пак да се заразиш. Няма имунитет. Това важи и за сифилиса, и за трихомони и др.  Има един опасен щам, причинител на гонорея от различен вид, който не се лекува с обичайните антибиотици. Лекува се само с 1-2 вида антибиотици с инжекции. Единият вид го няма у нас. Тези антибиотици са създадени покрай американската армия. Щатски войници в Азия са се заразявали с този вид гонорея, наричана на жаргон „азиатски трипер”. Среща се във Виетнам, Камбоджа.    – Не. Среща се по равно и при мъже, и при жени. Нали за секс става въпрос? (смее се).    – При жените по не се забелязва. Разбира се чак когато жената зарази някого. Не при всички жени, но при повечето болестта се проявява със слабо течение, тя може да не знае, че е заразена. При мъжа има течение, и парене, усеща го веднага. Така една жена може да зарази няколко мъже, зависи от половия й живот.    – Трихомоните.    – И при жените, и при мъжете. При жените има по-силно течение, по-бързо се усеща. При мъжете също има течение и парене, отделя се секрет, по-мътен. Общо взето, симптомите са едни и същи, има тънки разлики. Важно е при съмнения да се направи хубаво микробиологично изследване.   Това е паразит. Лекува се с друг тип лекарства. Предава се само по полов път. В това число орален и анален. По въздух и с общи предмети не се предава. Примерно общи кърпи и т. н. – това са митове и легенди. Има шега за такива случаи – „Може ли да се хване СПИН от тоалетна чиния? – Може, ако другият не е станал от нея” (смее се).    – По-малко е. Най-малко от всичките изредени дотук. Поне в България е така. Има теория, че на Запад ползват повече противозачатъчни и по-малко презервативи, а у нас повече презервативи, затова СПИН е по-малко. Но не може да се докаже.    – Да, постреснаха се.    – Хламидии – това е неуточнен вид между вирус и бактерия. Няма симптоми, много от пациентите нищо не усещат. Може да засегне и други органи, освен половите – появяват се болки в големите стави, по-рядко в очите. Ако не се лекува навреме, също води до усложнения в детеродните способности.    – Например микоплазма и уреяплазма – бактерии, които се пренасят горе-долу без симптоми. Може да ги носиш с години и да не разбереш. Без лабораторно изследване не може да се разбере.    – Тичайте с гуменки (смее се). При съмнения човек трябва веднага да си прави лабораторно изследване. Например при жените има едно заболяване бактериална вагиноза, при което има засилено течение, неприятна миризма. А при мъжете няма симптоми и могат да го разпространяват без да знаят. И други от споменатите болести нямат изразени симптоми при някои пациенти, затова трябва да се търси лекар и прави изследване при всяко съмнение – като се усети някаква миризма, някакво течение, зачервяване. И изследване в добра лаборатория, защото някои бъркат, трихомоните например ги бъркат с определен вид бактерии.    – Трудно е да се каже. Не мога да изказвам такива мнения. Всеки да търси компетентен специалист, който ще го насочи.", "date": "2017.10.27", "title": "Някои венерически болести са без симптоми и са опасни. Бързо се изследвайте при съмнение"}
{"url": "http://www.classa.bg/%D1%81%D0%B2%D1%8F%D1%82/item/374409-%D0%BF%D0%B5%D1%87%D0%B0%D0%BB%D0%BD%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D1%82%D1%80%D0%B8%D0%B4%D0%B5%D1%81%D0%B5%D1%82%D0%B3%D0%BE%D0%B4%D0%B8%D1%88%D0%BD%D0%B8%D1%82%D0%B5", "text": "Ако сте родени през 70-80-те години и се считате за зрели  , текстът е за вас. Всеки ден ходите на работа, но все още не печелите добри пари? Рутината не ви носи щастие, а вие сте сигурни, че сте родени за по-добър живот? Тогава трябва да чуете горчивата истина за себе си и нищо друго освен истината …     Поколението на нашите баби рядко е мечтало за принцове, чуждестранни курорти или дори за чаша уиски. Всичко това е изглеждало недостижим лукс. Бабите са се радвали на мирното небе, на възможността да спечелят парче хляб, стабилна работа. Радвали са се, по принцип, на почти всеки мъж – оттогава е и този израз: само да не пие и да не бие. А по-голямата част от оставащото им след тежката работа и раждането на децата време, те използвали за да създават уют. От нищото.     Нашето поколение не помни онези времена на недоимък. 30-годишните днес дори не си спомнят за трудностите на онези, мътните 90-те години: тогава те са били деца. Затова многото претенции на съвременните внучета за бабите изглеждат като “пресищане.” Внучките не искат да работят в завода или на строителната площадка. Те не искат да работят – нека другите, които са неграмотни, да работят.     Мъжете мечтаят да са олигарси, да си седят на задника, с ръцете си не искат да работят, с презрение се отнасят към работата. Те биха предпочели да играят половин ден на компютъра като мениджъри, отколкото да си цапат ръцете. Жените са още по-зле. Те са крайно мързеливи. За идеална и успешна се счита безделницата, която паразитира до (или по-точно под) някой олигарх, като метреса.     Пазарът е наситен с хищни безделнички със силикон къде ли не. Разбира се, ако избраникът им е на по-ниско ниво от Брад Пит, те никога няма да са щастливи. Наоколо винаги ще има само едни смотаняци.     Другата причина за всичките ни беди е пресищането. Помните ли колко са вкусни на поход картофи върху жар. Какво удоволствие носи пуснатата в кръг бутилка бира? Сега сравнете това с чувството, което изпитваме в ресторант, в който има всичко. Баровете вече не знаят с какво да ни изненадат. Октоподи във всеки супермаркет. Там има и екзотични плодове, реки от алкохол …   Преядохте, господа и дами, пре-я-дох-те!  Ние твърде много и вкусно плюскаме, всичко много лесно се получава. Ние не ценим дрехите от последната колекция, забравяйки как нашите баби са кърпили чорапи. Ние смятаме, че е нормално в колата да има климатик, а ако няма мърморим. Ние по принцип винаги мърморим и плюскаме. За нас вече няма нищо изненадващо. А където има пресищане, там се образува вакуум.   За да бъдем щастливи, трябва да се ограничаваме. Не случайно във всяка религия има пости. Колкото човек е по-гладен, толкова по-вкусна е храната. И обратното.     Кой знае защо ни възпитаваха, че всички са ни длъжни. Ние не ходехме на училище по 5 километра пеша за да учим. Учителите ни снасяха знанията в човките. Ние не помагахме на родителите си на полето – за нас винаги имаше топла закуска. Много от нас не искат деца. И защо да се притесняват за някой? Инфантилни мъже чакат грижовна майка. Жените са в очакване на умствено изостанал олигарх за да му скочат на врата и да не работят. Никой не иска да направи нещо, да дава, да дарява!   Ние критикуваме правителствата, президентите, крещим че в страната е бардак? Кои сме ние, госпожи и господа? Кои сме, ако се изправим пред истината? И какво наистина заслужаваме? А?", "date": "2017.10.27", "title": "Печалната истина за тридесетгодишните"}
{"url": "http://www.classa.bg/%D1%81%D0%B2%D1%8F%D1%82/item/374410-%D1%80%D1%83%D1%81%D0%B8%D1%8F-%D1%81%D0%B5-%D1%85%D0%B2%D0%B0%D0%BB%D0%B8-%D1%81%D1%8A%D1%81-%D1%81%D0%B0%D1%82%D0%B5%D0%BB%D0%B8%D1%82%D0%B8-%D1%83%D0%B1%D0%B8%D0%B8%D0%B9%D1%86%D0%B8", "text": " Това обявиха от руското военно министерство, цитирани от в. “Известия”.   Уточнява се, че по време на изпитанията, сателитът се отделил от околоземна платформа “Космос-2519”, пусната на 23 юни 2017 г.     Апаратът, след като променил орбитата си, се върнал на платформата и я инспектирал.   В резултат на изпитанията по управлението на маневриращ военен спътник, са били тествани наземни и орбитални средства, както и методи за балистични изчисления и софтуер.   Също така е била потвърдена възможността за автоматично откачване на сателита от платформа, дистанционното управление на полета му и използването на оборудването на борда.   Подобни сателити убийци, предназначени не само за наблюдение на други апарати, но също и за прихващането им, ще станат важен елемент от руската орбитална фракция, изпълнявайки сдържаща роля в космическата военна надпревара.", "date": "2017.10.27", "title": "Русия се хвали със сателити убиийци"}
{"url": "http://www.classa.bg/%D1%81%D0%B2%D1%8F%D1%82/item/374411-%E2%80%9C%D0%B1%D0%BE%D1%80%D0%B1%D0%B0-%D1%81-%D0%BF%D0%BB%D0%B0%D0%BD%D0%B0-%D0%BD%D0%B0-%D1%81%D0%B0%D1%82%D0%B0%D0%BD%D0%B0%D1%82%D0%B0%E2%80%9D", "text": "  Започнаха кошмарните дни на най-известния   по света – Джордж Сорос    Неговите организации продължават да бъдат блокирани в Унгария, експулсирани от Австрия, а сега и от Турция.   Всичко започна с пролетната офанзива срещу структурите на Сорос от известния евроскептик – унгарският премиер Виктор Орбан.   Тогава партията му прие закон, подобен на нашия закон за “чужди агенти”, и се опита да ограничи дейността на основания от Сорос Централноевропейски университет, но не успя.     И така, започна вторият кръг на борбата между Сорос и Орбан, сега заради мигрантите.   В средата на октомври започва кампания за разпространяване на листовки под прикритието на национален въпросник, който излага така наречения “план на Сорос”.   В текста на  разпространяваното послание се твърди, че ЕС, в съответствие с плана, който е проектиран от Джордж Сорос, се изисква “всяка членка на Европейския съюз  да плати задължително 9 милиона форинта държавна помощ за всеки имигрант”. Също така в листовката се казва, че като част от плана на Сорос, Брюксел задължително прехвърля имигранти от Западна Европа към Източна Европа.   Унгария също трябва да участва в този процес. “Целта на плана Сорос е да се намали значението на езика и културата на европейските страни и да се ускори интеграцията на нелегални имигранти”, – се посочва в текста на листовката.", "date": "2017.10.27", "title": "“Борба с плана на Сатаната”"}
{"url": "http://www.classa.bg/%D1%81%D0%B2%D1%8F%D1%82/item/374408-%D0%BC%D0%BE%D1%81%D0%BA%D0%B2%D0%B0-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D0%BF%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BD%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-%D0%B5-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D0%BF%D1%80%D0%B8%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0", "text": "Позицията на западните страни в Съвета за сигурност на ООН по отношение на престъпленията с химическо оръжие в Сирия, \"е на ръба на прикриването на терористи\", заяви руското външно министерство. Според изявлението, през последните няколко години \"всички руски опити да се постигне реакция на Съвета за сигурност на ООН срещу престъпленията на терористи с химическо оръжие, бяха все по-твърдо блокирани от западната тройка [ Великобритания, САЩ и Франция]. \" Москва също така заяви, че необичайните изявления на няколко западни държави след ветото на Русия на резолюцията на ООН относно мандата на мисията на Организацията за забрана на химическите оръжия (ОЗХО) в Сирия \"прекрачват линията\". Руското министерство заяви, „необходимо е обаче да им напомним какво е приемливо в международните дела и кога е най-добре да се въздържат\". Министерството на външните работи на Русия е посочило по-специално, че прессекретарят на Белия дом, Сара Сандърс „стигна в изявленията си да казва, че Москва одобрява използването на химически оръжия от режима на Асад срещу жени и невинни деца \". Руското министерство също припомни, че посланикът на САЩ пред ООН Ники Хейли заяви, че Русия \"отново е на страната на диктатори и терористи, които използват химическо оръжие\". С това Москва призова американските партньори да \"спазват поне минималните правила\". \"В Белия дом и Държавния департамент явно не могат да разберат, че не сме против удължаване на мандата на мисията на ОЗХО, но сме срещу прибързани решения по въпроса, без да се взема под внимание докладът за дейността на този механизъм за една година, за който малко е известно в момента \", подчерта руското външно министерство. Русия ще представи в кратък срок на Съвета за сигурност на ООН \"конкретни съображения относно мерките, които трябва да бъдат предприети\", след като получи доклада за мисията на ОЗХО в Сирия. Москва подчерта, че това означава \" да гарантира с действия, а не с думи истинска независимост, обективност и професионализъм\" при разследването на престъпления, извършени с употребата на токсични вещества. В комюникето се отбелязва, че използването на зарин в сирийския град Хан Шейхун през април миналата година и последвалите събития разкриха \"сериозните проблеми\" на мисиите на ОЗХО, събиращи доказателства и изпреварващи разследването. Според оценките на Москва целта на западните партньори \"не е да открият истината, а само да се възползват от специализираните международни структури, за да увеличат натиска върху Дамаск\", каза руското външно министерство.", "date": "2017.10.27", "title": "Москва: \"Позицията на Запада по отношение на химическите оръжия е на ръба на прикриването на тероризма\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374402-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Трябва да живеете и да се радвате на момента. През последните дни, сте извършили такава огромна работа, че сега може да си позволите да си починете. Отидете в кафене, сред природата или посетете приятели. Освен това и здравето ви е добро. Що се отнася до парите, те ще бъдат достатъчни за всичко, което планирате. Днес избягвайте флиртовете и интимните връзки. Разбира се, с вашия темперамент няма да е лесно да го направите, но е необходимо. Невероятните печалби днес не се очакват, но без пари няма да останете. За кариерното си развитие, трябва да търсите нови връзки, да намерите средства за инвестиране и да придобиете нови знания. Днес, може да ви манипулират, дори онези, на които преди сте се подигравали. Е, животът е бумеранг, така че не се изненадвайте. Един добър ден за преместване, промяна на работата и установяване на чуждестранни контакти. Възможно е един виртуален роман, да дойде до логичния си финал. Очаква ви приятно пътешествие, за което сте мечтали през цялата година. И накрая, ще сте свободни от работа и от предразсъдъци. Между другото, по-добре да отидете до желаната страна със самолет и да изключите водния транспорт. Големи перспективи очакват заетите с търговия, реклама и право. Днес, ще бъдете толкова нестабилни вътрешно, че много хора просто няма да ви познаят. Опитайте се да изказвате правилно вашите мисли, а не да мъмрите. Романтична среща очаква необвързаните. Само не се опитвайте да превърнете любовта в приятелство, в противен случай пак ще останете сами. Не се отдалечавайте много от дома, в противен случай, ще пропуснете най-интересното. В личната и работната сфера, се очакват глобални промени, които ще ви харесат и обнадеждят. Има сто процента шанс, да срещнете сродната си душа, да направите кариера и да бъдете богати финансово. Днес, ще бъдете в центъра на вниманието за всички, с които комуникирате. Днес, ще ви е трудно да се адаптирате към работата. Но, това ще стане постепенно, помощ и подкрепа, ще ви окажат колегите. Днес не взимайте важни решения за личния си живот сами, направете го с избраника си, така ще е много по-лесно. Големи заеми е по-добре да избягвате, особено кредити и ипотеки. Дръжте отчета за работата си при вас, така че никой да не го вижда. Ако сте сигурни, че всичко сте направили правилно, не въртете в главата си, сто пъти една и съща мисъл. Критичността, ще ви пречи в личния живот. А вашите подозрения и ревност към партньора ви, могат да се превърнат в фобия. Така и депресията не е далеч.   Очаква ви внезапна проверка по време на работа и тя ще ви изненада. Е, ако нямате от какво да се страхувате, тогава се успокойте. Ако не е така, предварително си подгответе обяснителна реч. В семейството са възможни, кавги заради пари. Опитайте се, да си правите бюджет в бъдеще, за да нямате подобни проблеми. Посветете деня на близките си, децата и духовния комфорт. Работата няма да избяга, но семейството трябва да цените и да се грижите за него. Що се отнася до разходите, те могат да излязат извън контрол, така че си позволите само най-необходимите покупки. Има опасност от травми, затова по-добре не сядайте зад волана. Днес, ще бъдете толкова безкористни, че ще привлечете много нови хора. Само не забравяйте, че не всички са \"добрички\", както мислите. Ако сте в не сериозни отношения с избраника си, тогава и кавгите и помиренията са неизбежни. Но, това се случва с всички новопоявили се двойки. Оставете всичко да се развива от само себе си, само така, има надежда, да решите много проблеми. Твърде голямо значение придавате на много неща, а не си струва. В личния си живот, трябва да слушате повече съветите на приятелите си. Безразсъдството ви, може сериозно да засегне връзката с близък човек.", "date": "2017.10.27", "title": "Дневен хороскоп 27 октомври"}
{"url": "http://www.classa.bg/%D1%81%D0%B2%D1%8F%D1%82/item/374403-%D0%BC%D0%B8%D1%82%D0%B8%D1%87%D0%BD%D0%B0%D1%82%D0%B0-%D1%82%D1%80%D0%B0%D0%BD%D1%81-%D1%81%D0%B8%D0%B1%D0%B8%D1%80%D1%81%D0%BA%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%89%D0%B5-%D0%B1%D1%8A%D0%B4%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-%D0%B2-%D0%BE%D0%B3%D1%80%D0%BE%D0%BC%D0%B5%D0%BD-%D0%BF%D1%80%D0%BE%D0%B5%D0%BA%D1%82", "text": "Руските държавни руски железници (РЖД) планират да увеличат инвестициите си за следващата година до рекордните 579,4 милиарда рубли (около 10 милиарда долара), съобщава Ройтерс. Според проекта на документа, получен от агенцията, основната му цел е модернизирането на Транссибирската и Байкало-Амурската (БAM) магистрали, които се простират съответно в продължение на около 9200 и 4320 км. Легендарната Транссибирска магистрала, която отпразнува своя 100-годишен юбилей през 2016 г., свързва европейската част на Русия с Далечния изток на страната, както и с Китай, Монголия и Северна Корея. От своя страна БАМ преминава през Източен Сибир и Далечния Изток и свързва езерото Байкал с река Амур. В допълнение, РЖД има намерение да инвестира в премахването на ограниченията за инфраструктурата, обновяване на подвижния железопътен състав, както и разширяването на пристанищата и развитието на транспортен център Москва. Инвестиционната програма и финансовият план на РЖД се одобряват ежегодно от руското правителство. Очакваните инвестиции за 2018 г. ще бъдат най-високи от 2010 г. насам.", "date": "2017.10.27", "title": "Митичната Транс-сибирска магистрала ще бъде обновена в огромен проект"}
{"url": "http://www.classa.bg/%D1%81%D0%B2%D1%8F%D1%82/item/374404-%D1%80%D1%83%D1%81%D0%BA%D0%B0%D1%82%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%BF%D1%80%D0%B8%D0%B7%D1%80%D0%B0%D0%BA,-%D0%BD%D0%B0%D0%B9-%D1%82%D0%B8%D1%85%D0%B0%D1%82%D0%B0-%D0%B2-%D1%81%D0%B2%D0%B5%D1%82%D0%B0", "text": "В края на май, подводницата от руския флот Краснодар проведе атака с крилати ракети срещу цели на Ислямска държава в Палмира (Сирия) и се премести в Черно море. И въпреки че НАТО бе предупредено за преминаването й през Средиземно море, подводницата беше толкова мрачна и \"тиха като мишка\", че се оказа истинско предизвикателство за проследяване. Колумнистът Юлиан Барнс в статия за \"The Wall Street Journal\" отбелязва, че по време на пътуването си Краснодар е била следвана от USS George H.W. Bush и наблюдавана от хеликоптери MH-60 Seahawk и самолети за разузнаване P-8A Посейдон. Тя обаче успяла да заобиколи проследяващите устройства, сякаш е \"призрак\". \"Русия може да се гордее, че новите й подводници са най-тихи в света\", казва Барнс, който описва мисията като \"успешна\". Краснодар е проектирана да работи близо до брега и е в състояние да атакува цели на над 2500 километра. Тя има покритие, което поглъща ехото, за да избегне сонарите, а нейната задвижваща система е монтирана на амортисьори, които потискат шума. Благодарение на акумулаторните батерии, които използва, тя може да се движи почти безшумно. Според автора, НАТО е загрижено не само за незабележимостта на подводницата. Американски служители и анализатори на отбраната твърдят, че маневрите, извършени от руската подводница по пътя от Балтика до Черно море \"са част от стратегията за продажби\", насочена към потенциалните купувачи, включително Египет, \"комуто биха могли да покажат крилатите ракети\", се казва в статията. И накрая, вестникът признава, че страните-членки на организацията, не са достатъчно подготвени да се изправят пред руските подводници, а \"неочакваното възраждане на развитието на руските подводници отново е разпалило съперничеството от Студената война\". Това налага американският флот да разработва анти-подводни военни технологии, казва Барнс.", "date": "2017.10.27", "title": "Руската подводница - призрак, най-тихата в света"}
{"url": "http://www.classa.bg/%D1%81%D0%B2%D1%8F%D1%82/item/374405-%D1%81%D1%82%D1%80%D0%B0%D0%BD%D0%BD%D0%B8-%D1%84%D0%B8%D0%B7%D0%B8%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B8-%D1%81%D0%BF%D0%B8%D1%80%D0%B0%D1%82-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%BD%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-f-35-%D0%B2-%D1%81%D0%B0%D1%89", "text": "През последните няколко месеца, във Военновъздушните сили на САЩ е налице значително увеличение на така наречените \"физиологични събития\", както се наричат необяснимите случаи на влошаване на здравето сред пилотите на изтребители F-35. Между 2006 г. и 2017 г., са били записани 29 такива инциденти, една трета от които тази година, съобщава сайтът Aviation Week. Пет от десетте \"физиологични събития\", записани през тази година се наблюдават в периода 2 май - 8 юни във военновъздушната база Лука в Аризона, след което полетите на F-35 в района са били временно спрени. Полковник Бен Бишоп, също пилот на такива самолети, каза за портала, че след подновяването на полетите в базата, се съобщава за три \"физиологични събития\", но наблюдаваните симптоми са по-тежки, отколкото в предишни случаи. Бишоп обясни, че експертите все още не са намерили основната причина за проблема. Симптомите могат да бъдат свързани с хипоксия (намаляване на кислород в кръвта), хиперкапния (повишено ниво на въглероден двуокис в кръвта) или тъканна хипоксия (изчерпване на кислорода в тъканите), или са в резултат на декомпресия, дехидратация, липса на сън или преумора. Специалистите не са открили грешка в системата, която контролира нивата на концентрация на кислород в самолета, така че Бишоп гарантира, че \"физиологичните епизоди\" не са свързани със замърсяване в кабината или със системата за снабдяване с кислород. Полковникът предполага, че може да има някакъв проблем \"във взаимодействието между машината и човека, нещо, което се отразява на дишането и понастоящем се разглежда работата на клапаните, които позволяват на пилотите да издишват\".", "date": "2017.10.27", "title": "Странни \"физиологични инциденти\" спират операции на изтребители F-35 в САЩ"}
{"url": "http://www.classa.bg/%D1%81%D0%B2%D1%8F%D1%82/item/374406-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B8-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D1%89%D0%B5-%D0%BF%D1%80%D0%BE%D0%B2%D0%B5%D0%B4%D0%B0%D1%82-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8-%D0%B2%D0%BE%D0%B5%D0%BD%D0%BD%D0%B8-%D1%83%D1%87%D0%B5%D0%BD%D0%B8%D1%8F", "text": "Южна Корея и Австралия ще провеждат съвместно военно учение във водите близо до Корейския полуостров, като знак за приятелство и в рамките на сътрудничеството в областта на взаимната сигурност. Агенцията \"Йонхап\" заяви в четвъртък, че маневрите ще се проведат следващата сряда в близост до южнокорейското пристанище Пусан и остров Джеджу в Корейския проток. В ученията ще участват южнокорейски разрушители, морски патрулни самолети и хеликоптери Lynx. От своя страна Австралия планира да мобилизира фрегатите Мелбърн и Паррамата, както и хеликоптери MH-60 и самолети P-8. Маневрите на двете страни се провеждат ежегодно от 2012 г., след споразумение между техните министри на отбраната, с цел засилване на комбинираните операции и оперативната съвместимост на техните военноморски сили.", "date": "2017.10.27", "title": "Южна Корея и Австралия ще проведат съвместни военни учения"}
{"url": "http://www.classa.bg/%D1%81%D0%B2%D1%8F%D1%82/item/374407-%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D0%B6%D0%B8%D0%B2%D0%B5%D0%B5-%D0%B1%D0%B5%D0%B7-%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81%D1%8A%D1%81-%D1%81%D0%B0%D1%89", "text": "Старият дебат се върна на преден план: Мексико трябва да диверсифицира пазарите си, за да намали прекомерната си зависимост от Съединените щати. Възможността президентът САЩ Доналд Тръмп да реши да анулира споразумението за свободна търговия (НАФТА) или да промени условията му в неблагоприятни за Мексико, принуди правителството на Енрике Пеня Нието да преориентира политиката си навън и да има скрити карти в ръкава си. 80% от мексиканския износ отива в Съединените щати, което е почти 37% от брутния вътрешен продукт (БВП) на страната, факт, който е важен, когато става въпрос за прогнозиране на въздействието от евентуално излизане от търговския блок. Въпреки това, позицията на правителството е, че оттеглянето на договора ще навреди много повече на американските износители, отколкото на мексиканците. \"Мексико е по-голямо от NAFTA\", каза Луис Видегарай преди две седмици. Мексико твърди, че по-голямата част от неговия внос и износ от страната се извършват съгласно правилата на Световната търговска организация (СТО), така че използването на такъв тарифен режим няма да бъде травмиращо. Освен това добавя, че половината от размяната със САЩ не се осъществява чрез преференциите на договора и за да смекчи въздействието, възнамерява да използва съюзите, вече установени с повече от 40 страни. Въпреки това, експертите предупреждават, че това не е толкова лесно, колкото изглежда. Най-засегната от премахването на NAFTA може да бъде автомобилната индустрия (една от най-важните в Мексико), чийто износ ще бъде обложен с данък в размер на до 25%; и селскостопанския сектор, като млечни продукти, захар, напитки, тютюн и текстил ще се облагат с между 7.9 и 25%. Най-ентусиазирани да се възползват от \"празнотата\", която Тръмп може да остави, са Канада, Южна Корея и Япония. Търговските представители от тези страни предложиха подписването на транстихоокеански договор (ТТП) без САЩ или установяването на по-силни двустранни съюзи с 11-те нации, които все още са в този блок. Кръговете на преговорите за определяне на съдбата на договора с Вашингтон все още са в разгара си, но триенето вече е започнало да има икономически последици. В средата на тази година например се наблюдава спад в износа на САЩ в Мексико, което повдига тревога сред американските производители: \"Ние със сигурност сме притеснени,\" каза главният изпълнителен директор на Съвета на американските зърнени храни, организация, посветена на износа на зърно от САЩ. Правителството на Пеня Нйето все още не е планирало да напусне масата за преговори със Съединените щати. Въпреки че шансовете за намиране на нови бизнес партньори са отворени, преходът може да отнеме време и с настъпващите президентски избори, трябва да се стъпва внимателно. Във вторник министърът на икономиката на Мексико Илдефонсо Гуаяро потвърди, че страната му ще продължи да води преговори \"без значение колко трудни са предложенията, за да види каква е волята и гъвкавостта\" на своите партньори. Лошата новина е, че преговорите няма да приключат тази година според планираното, а ще бъдат удължени до първото тримесечие на 2018 г., което ще съвпадне с изборите в Мексико.", "date": "2017.10.27", "title": "Мексико се готви да живее без свободна търговия със САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374399-%D0%BD%D0%B0%D1%80%D0%BA%D0%BE%D0%BC%D0%B0%D0%BD-%D0%BD%D0%B0%D1%85%D0%BB%D1%83-%D0%B4%D0%B0-%D0%BA%D1%80%D0%B0%D0%B4%D0%B5,-%D0%BD%D0%BE-%D0%B2%D0%B8%D0%B4%D1%8F-%D0%B3%D0%BE%D0%BB%D0%B0-91-%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D0%B0%D0%B1%D0%B0-%D0%B8", "text": "Баба на 91 години прогони от дома си в Ярмут, Масачузетс, крадец както била напълно гола, помогнал й също така териерът Пепър, пише metro.co.uк. Обирджията бил толкова шашнат от вида на голата Патриша Мълкийн, че казал само:    \"Sorry, ma'am\" и побегнал. Бабата чула шул, който разлаял 12-годишната Пепър.   Напълно гола тя слязла по стълбите и видяла крадеца, който при неочакваната гледка успял само да се извини и офейка.    Съпругът на Патриша Джак казва пред английския таблоид: \"Жена ми е на 91 години, но винаги спи гола. И изведнъж този 20-годишен младеж вижда гола 91-годишна жена. Това си е достатъчно наказание.\"    Не така мисли полицията обаче, която е арестувала 28-годишния Джоузеф Парънт, който вече е обвинен в нахлуване в чужда собственост с взлом, а също така и в притежаване на наркотици.", "date": "2017.10.27", "title": "Наркоман нахлу да краде, но видя гола 91-годишна баба и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374400-%D0%B1%D1%80%D0%B0%D0%B4-%D0%BF%D0%B8%D1%82-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B1%D1%80%D0%B0%D0%BA%D0%B0-%D1%81%D0%B8-%D1%81-%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%B4%D0%B6%D0%BE%D0%BB%D0%B8", "text": "Холивудският актьор Брад Пит, който преди година реши да се раздели със звездната си съпруга Анджелина Джоли, и до ден-днешен не може да дойде на себе си. Артистът сподели, че след раздялата с Джоли е тръгнал на психолог, за да върне душевното си равновесие. Той неведнъж е признавал, че проблемите в брака му били от доста време.    Заради семейните дрязги дори започнал да посяга към бутилката. От последния брой на списание Star обаче става ясно, че животът между двамата, поне според 53-годишния актьор, бил „12 години ад\".      Осведомен източник, пожелал анонимност, е споделил пред изданието, че Пит само привидно се посипва главата с пепел и съжалява за брака с Джоли. „Връзката им беше обречена още от самото начало заради постоянните драми и гняв. Те никога не са имали нищо общо освен добрия секс\", заявява информаторът. Изглежда Пит се е справил с депресията си, съдейки по мълвата, че си е хванал ново гадже – 21-годишната британска актриса Ела Пернел.    Двамата работят заедно над екранизацията на книгата на Стефани Данлър „ Sweetbitter\", където Пит се изявява като продуцент, а на младата актриса е поверена главната роля. Джоли все още не е коментирала новината. Тя е съсредоточила всичките си усилия над възпитанието на децата.", "date": "2017.10.27", "title": "Брад Пит проговори за брака си с Анджелина Джоли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374401-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BB%D0%BE%D0%B7%D0%B0%D0%BD%D0%BE%D0%B2%D0%B0-%D0%B8%D0%B7%D0%B6%D0%B8%D0%B2%D1%8F%D0%B2%D0%B0-%D0%BA%D0%BE%D1%88%D0%BC%D0%B0%D1%80", "text": "Николета Лозанова сънува кошмари, в които вече не е най-популярната българска красавица. Мястото й отдавна е отнето от една амбициозна руса фурия, която пръска сексапил в социалната мрежа „Инстаграм\". Участничката в риалити формата „Сървайвър: Камбоджа\" Янита Янчева убедително я е детронирала, като с това е събудила нечувана завист в моделката, пише \"Уикенд\". Двете секси мацки са едни от най-следените жени от България в социалните мрежи и като такива жестоко се съревновават за внимание. Любопитното е, че сред чужденците Янита е истинска звезда, докато за сега Николета е по-позната сред нашенците.      И двете обаче задържат вниманието на мъжете с щедри деколтета със силикон. По примера на Николета, която се популяризира с голотата си, Янита не прави никакви изключения в тази посока и щедро пръска прелестите си. Много от тях са запечатани на снимки лично от съпруга й - канадецът    Тави Кастро, който също се радва на голяма публичност в нета. Като бивш спортист, модел, настоящ диджей, фитнес инструктор и тренировъчен гуру, той има в актива си и участия на престижни състезания за бодибилдинг, сред които и „Мистър Олимпия\".    Официално сексапилното семейство се занимава с фитнес, изготвяне на тренировъчни програми, реклама на продукти и моделство. Двамата започват своя бизнес план преди около 3 години, когато нашумя и друг сексапилен българин – Лазар Ангелов. Именно той „сватосва\" младите и им отваря очите за апетитната възможност да правят пари с красивите си и хармонични тела. Oт тогава бодибилдърското семейство обикаля света, снима се в предизвикателни пози, рекламира хранителни добавки и трупа популярност сред фитнес обществото.   В сметката на Янита за сега има над един милион почитатели в „Инстаграм\", където Николета е представена с едва 600 000 фена. Съпругът на Янчева е с над 2 милиона последователи. Само от този факт, всеки ден двамата получават по хилядарка от рекламите на дрехи, добавки или други продукти, които рекламират. При това единствената им работа е единствено да позират пред камерата на своя телефон.", "date": "2017.10.27", "title": "Николета Лозанова изживява кошмар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374398-%D1%81%D1%8A%D0%B2%D0%B5%D1%82%D1%81%D0%BA%D0%B8-%D1%83%D1%87%D0%B5%D0%BD-%D0%BA%D1%80%D1%8A%D1%81%D1%82%D0%BE%D1%81%D0%B2%D0%B0-%D1%85%D0%BE%D1%80%D0%B0-%D1%81-%D0%BC%D0%B0%D0%B9%D0%BC%D1%83%D0%BD%D0%B8", "text": "Той расте с 3-4 години по-бързо от другите, придобива невероятна сила и е много по-малко чувствителен към болка. Яде безразборно и от всички забавления предпочита сексуалните удоволствия. Най-важните му предимства са простотата в управлението и безупречното послушание. Възможностите за използване са безкрайни - от работа за чираци до военна служби. Това би могло да бъде човекът на бъдещето.    Поне така мечтае биологът Илия Иванов, който през 1925 г. получи от СССР 10 000 долара за пътуване до Африка и изследвания там. Разбира се, те дадоха такава сума на учения, понеже той вече бе постигнал сериозен успех в изкуственото осеменяване на коне преди това. Благодарение на работата на учения един жребец може да оплоди до 500 кобили на сезон, пише polonsil.ru.    Във Френска Гвинея ученият търсил децата на жени, изнасилени от горили. Той пише, че е намерил такива, но няма документи. 7 фактов о том, как советский ученый скрещивал людей с обезьянами 7 фактов о том, как советский ученый скрещивал людей с обезьянами      Тогава ученият искаше да извърши изкуствено осеменяване на африканки със сперма от шимпанзета. Колониалните власти не позволиха опитът да се води в болницата и не можеха да гарантират чистотата на експеримента.    През 1927 г. професорът оплождал три женски шимпанзета: Бабет, Сивет и Черняя. Никоя от тях обаче не забременяла. 7 фактов о том, как советский ученый скрещивал людей с обезьянами      Тогава Иванов реши да импрегнира жените със сперматозоидите на маймуните. Това вече е било в Сухуми, където ученият е транспортирал няколко маймуни за експерименти. Съществото обаче не успя. Единственият мъж, който беше на Иванов, беше 26-годишният Тарзан. Той не толерира нов климат и необичайна диета с пилешки яйца и варени банани.    Тогава Иванов беше потиснат и експериментите му приключиха. Но имаше последователи. През 1977 г. Джордж Майкъл Бедфорд открива, че човешките сперматозоиди не се прикрепят към яйцата на повечето примати, но проникват в яйцеклетката на гиббона, така че хибридизацията е възможна. Проверка на хипотезата не се осъществява от етични съображения.", "date": "2017.10.27", "title": "Съветски учен кръстосва хора с маймуни"}
{"url": "http://www.classa.bg/%D1%81%D0%B2%D1%8F%D1%82/item/374393-%D0%B4%D0%B0-%D0%B3%D0%BE%D0%B2%D0%BE%D1%80%D0%B8%D0%BC-%D1%81-%D0%BF%D1%83%D1%82%D0%B8%D0%BD-%D0%B1%D0%B5%D0%B7-%D0%B8%D0%BB%D1%8E%D0%B7%D0%B8%D0%B8", "text": "            Старата истина, че е по-добре да разговарят един с друг, отколкото да не разговарят, е валидна разбира се и за отношенията между Германия и Русия. Само че диалогът сам по себе си все още не е политика - а и не носи непременно полза, може дори да навреди, ако се основава на погрешни предпоставки.        В германската политика спрямо Русия твърде дълго време бе широко разпространена представата, че ако се разговаря повече с Москва, отношенията ще се подобрят - ако не изцяло, то поне донякъде. По време на мандата си като външен министър сегашният германски президент Франк-Валтер Щайнмайер доста често се поддаваше на подобна реторика - още от началото на конфликта в Украйна толкова често се срещаше с руския външен министър Лавров, че влошаването на отношенията със сигурност не може да се дължи на липсата на разговори.   При първото си посещение в Москва в качеството си на президент Щайнмайер правилно определи приоритетите, като отдели огромно внимание на срещата си с правозащитната организация \"Мемориал\". Отношението на руските власти към \"Мемориал\" е един от многото примери за това, че конфликтът между Запада и руското правителство е не само и не главно просто конфликт на интереси за енергия и влияние, а най-вече конфликт на ценности.   \"Мемориал\" е поставена от руското правосъдие под натиск, защото организацията иска да преосмисли престъпленията по време на комунистическата диктатура и се противопоставя на сегашния режим в Русия, при който някогашните извършители се реабилитират, а отчасти и възхваляват в името на един имперски патриотизъм. Жертвите, сред които руснаците са най-голямата група, се споменават в официалната руска история само периферно.    Ето защо е правилно, както се изразява Щайнмайер, да се разговоря с Путин без илюзии. Илюзия е впрочем и представата, че разделящите конфликти могат да се решат в обозримо време. Путин няма да се откаже от онова, което завоюва в Украйна. Трябва ясно да му се даде да разбере, че Западът няма да забрави това. Само на тази основа има смисъл да се води диалог.     ", "date": "2017.10.27", "title": "Да говорим с Путин. Без илюзии."}
{"url": "http://www.classa.bg/%D1%81%D0%B2%D1%8F%D1%82/item/374394-%D1%82%D0%B5-%D0%B8%D0%BC%D0%B0%D1%82-%D0%BF%D1%80%D0%B0%D0%B2%D0%BE-%D1%82%D1%80%D1%8A%D0%BC%D0%BF-%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "            След президентските избори в САЩ в Републиканската партия се заговори за „гражданска война\": Доналд Тръмп, един самовлюбен националист, на когото му работи ченето, срещу партийния център, срещу консерваторите, на които никак не им е лесно.      Тази свада протича толкова бурно, че демократите, които са в опозиция, всъщност биха могли с наслада да се отпуснат на трибуната си. Но конфликтът изобщо не се води, за да се забавлява публиката – не, той е убийствено сериозен. На карта е заложен престижът на Америка и на нейните институции, тук става дума за основните принципи на демокрацията, ако не и за война или мир.    В свойствения си арогантен стил Доналд Тръмп може колкото си иска да игнорира унищожителната критика на сенаторите Флейк, Коркър и Маккейн, към която можем да добавим и изявленията на бившия президент Джордж У. Буш. Но всички тези хора имат право: на Тръмп му липсват почтеност, достойнство и още много неща. Флейк и Коркър заявиха, че повече няма да се кандидатират, а това показва, че според тях положението е драматично.    Жалко е само, че мнозина други републиканци се ослушват.", "date": "2017.10.27", "title": "Те имат право: Тръмп е катастрофа за Америка"}
{"url": "http://www.classa.bg/%D1%81%D0%B2%D1%8F%D1%82/item/374395-%D1%81%D0%BC%D1%80%D0%B0%D0%B7%D1%8F%D0%B2%D0%B0%D1%89%D0%B8-%D1%86%D0%B8%D1%82%D0%B0%D1%82%D0%B8-%D0%BD%D0%B0-%D0%B2%D0%B5%D0%BB%D0%B8%D0%BA%D0%B8-%D1%85%D0%BE%D1%80%D0%B0", "text": "1. Ако прекалено дълго се вглеждаш в бездната, бездната започва да се взира в теб. ( )   2. Повечето от нас – не са те. Нашите мисли – това е мнението на други хора; нашият живот е мимикрия; нашите страсти са цитати! ( )   3. Има две възможности: или ние сме сами във Вселената, или не сме. И двете са еднакво страшно. ( )   4. Великите умове често са се сблъсквали с жестокото противопоставяне на средновековни умове. ( )   5. От писаните или изречени думи по- тъжни няма: “Така би могло да бъде” (John Greenleaf Whittier)   6. Не се страхувам от този, който е изучавал 10 000 различни удари; Страхувам се от този, който е изучил един удар 10 000 пъти. ( )   7. Някои хора умират на 25, но не ги погребват до 75. ( )   8. Не позволявайте на училището да пречи на вашето образование. ( )   9. Един човек може да умре, народите могат да идват и да си отиват, но идеята живее. ( )   10. Няма дотолкова здрави хора, които да се приспособят към това дълбоко болно общество. ( )   11. Всеки умира, но не всички живеят истински. ( )   12. Не съм ли победил своя враг, ако съм го превърнал в мой приятел? ( )   13. Предразсъдъците рядко се преодоляват с обосновани доводи тъй като те не се основават на разумни решения, те не могат да се унищожат с логика. ( )   14. Ако искаш да построиш кораб, не трябва събираш хора, да планираш, да им даваш задачи, да доставяш инструменти. Необходимо е да се заразят хората със стремеж към безкрайното море. Тогава те сами ще построят кораб … ( )   15. Тези, които могат да се откажат от свободата си заради сигурността, не заслужават нито свобода, нито сигурност. ( )   16. Когато падне последното дърво, когато последната река пресъхне, когато последната птица умре, когато последната риба умре, само тогава хората ще осъзнаят, че парите не могат да се ядат. ( )   17. Източникът на страха е в сърцето ви, а не в ръцете на плашещия. ( )   18. Не вярвайте на никой, освен ако не е този, който наистина обичате или който ви обича. ( )   19. Когато бях на пет години майка ми винаги ми казваше, че ключът към живота е щастието. Когато отидох на училище ме попитаха какъв искам да стана, когато порасна. Аз написах: “щастлив.” Те ми казаха, че не съм разбрал задачата, а аз им казах, че те не разбират живота. ( )   20. Всички са гении. Но ако ние оценяваме рибата по способността й  да се изкачи на дървото, тя ще изживее живота си, мислейки, че е глупава. ( )   21. Величието на нас като хора, не е толкова в способността да изградим света отново – това е мит на атомния век – а способността да променим себе си. ( )   22. Човекът не е създаден, за да търпи поражения. Човек може да бъде унищожен, но не и победен. ( )   23. В едно общество, където всички са виновни, единственото престъпление е да те хванат. В един свят на крадци, единственият смъртен грях е глупостта. ( )   24. Лозунгът на истинската демокрация – не е “Нека това да направи правителството”, а “Дайте да направим това сами.” ( )   25. Дори път от хиляда мили започва с една крачка. ( )   26. Човек. Той жертва здраве за да прави пари. След това харчи пари за да възстановява здравето си. Той чака бъдещето и не се наслаждава на настоящето; в резултат на това не живее нито в настоящето, нито в бъдещето. Той живее така, сякаш никога няма да умре, и умира, без никога да е живял в настоящето. ( )   27. Ние сме поколението на най-силните и най-умните хора, които някога са живели. С потенциал, който се разпилява напразно. Цяло поколение служители на бензиностанции, работници, сервитьори – роби в бели якички. Рекламата ни кара да купуваме коли и парцали. Ние работим усилено омразна работа, за да купуваме неща, които не ни трябват. Ние сме доведените деца на историята. Нито с цели, нито с място. По наше време нямаше нито голяма война, нито голяма депресия.     Нашата велика война е духовната. Нашата велика депресия е нашето съществуване. Внушаваха ни по телевизията, че един ден ще станем милионери, филмови, рок и спортни звезди, но ние не станахме. Постепенно това ни застигна и ни вбесява, страшно ни вбесява.   ", "date": "2017.10.27", "title": "Смразяващи цитати на велики хора"}
{"url": "http://www.classa.bg/%D1%81%D0%B2%D1%8F%D1%82/item/374396-%D0%B1%D1%80%D0%BE%D0%BD%D0%B7%D0%BE%D0%B2%D0%B0%D1%82%D0%B0-%D0%BA%D1%8A%D1%89%D0%B0-,-%D0%BA%D0%BE%D1%8F%D1%82%D0%BE-%D1%81%D0%BA%D0%B0%D1%80%D0%B0-%D1%81%D0%BE%D1%84%D0%B8%D1%8F", "text": "        Дали по повод българското председателство на ЕС в София ще бъде издигната 15-метрова бронзова кула? Решение все още няма, но проектът на живеещия в Австрия скулптор Пламен Деянофф, представен в НБУ, вече предизвиква дискусии. Емоции предизвиква не толкова самата кула от бронз, колкото мястото, където трябва да се издигне. На това място допреди 18 години се намираше мавзолеят на социалистическата легенда Георги Димитров, чието взривяване все още е обект на спорове.   Навремето над жълтите павета на софийския площад „Александър Батенберг\" доминираше масивната сграда с колони, а дълги опашки от хора чакаха, за да влязат в социалистическия храм на покойника. Сега зейналата там празнина, заобиколена от един парк, е запълнена от умерено посещаван паркинг.         Новото пространствено решение за мястото, където до взривяването му се издигаше мавзолеят на Георги Димитров, „ще помогне да се преодолее травмата от миналото\", уверява живеещият във Виена скулптор Пламен Деянофф. Австрийското посолство в София подкрепя плана му на мястото на срутения „последен дом\" на комунистическата легенда да бъде издигната една не по-малко импозантна „Бронзова къща\" в чест на българското Европредседателство през 2018 година. Но в София този план предизвиква противоречиви реакции.     Защото в България хората все още се разделени в оценката си за онова припряно събаряне на поклонническата сграда преди 18 години. През последните месеци от съществуването си осветената в зеленикаво покойническа крипта почти не привличаше любопитни.    В края на 1980-те години малцина бяха онези, които слизаха в мрачните катакомби на мавзолея, за да хвърлят отегчен поглед на балсамираните останки на комунистическия лидер, починал през 1949 година. Дверите на мавзолея бяха затворени още малко преди срутването на социалистическата номенклатура в България. Година по-късно служителите в мавзолея изгубиха работата си, а стъкленият саркофаг – своя обитател. Останките на някогашния Генерален секретар на Коминтерна бяха кремирани и погребани през 1990 година – повече от четири десетилетия след смъртта му.   За съжаление на някои историци, през 1999 година антикомунистическите противници на мавзолея решиха да го вдигнат във въздуха. Оказа се обаче, че поклонническото място не може толкова лесно да бъде изличено от картата на София. След три неуспешни опита, едва четвъртият успя да изравни със земята масивната сграда, снабдена дори с противоатомен бункер. В общи линии това колкото оспорвано, толкова и мъчително взривяване отне точно толкова време, колкото и изграждането на мавзолея: шест дни.   Въпросът за отношението към символите на миналото занимава всички бивши социалистически държави след политическите промени. Вярно, трупът на Владимир Илич Ленин все още лежи като Спяща красавица в московския си мавзолей. Но в някогашните сателитни държави на разронилата се съветска империя много бюстове бяха свалени от постаментите им. Редом с Маркс, Енгелс и различните герои на работническо-селските движения, многобройни статуи на Ленин намериха нов дом в съответните „паркове на миналото\" в Москва, Вилнюс или Будапеща, които масово привличат туристи.       Култът към личността и авторитарното партийно господство днес отново са на мода в бившия социалистически свят. А архитектурните свидетелства за онази епоха на много места са си непокътнати – ако не броим берлинския Дворец на републиката, съборен заради азбеста. Дори поляците, които не хранят особено топли чувства към руснаците, се отказаха от събарянето на големия съветски подарък и мъдро запазиха варшавския Дворец на културата като масивен спомен за социалистическата епоха.   И в София много граждани се ядосваха по повод припряното събаряне на мавзолея. „Трябваше да го направят музей на социализма\", това мнение беше широко разпространено. И наистина, дупката, която заличаването на историята с помощта на взрив отвори в градския пейзаж и в националното съзнание, предизвика точно толкова спорове, колкото и възникналият през 1990-те години въпрос как да се използва изпразненият от съдържание социалистически „храм на покойника\".   През 2018 година България поема председателство на ЕС – тъкмо поради това градските първенци ще обсъждат идеята на Деянофф за оформяне на това пространство. Австрия, която поема от България председателство през втората половина на 2018, е готова да покрие разходите от три милиона евро за временното инсталиране (в продължение на една година) на 14-метровата „Бронзова къща\".       Според допитванията, в най-бедната страна от ЕС България живеят най-ентусиазираните европейски граждани. Въпреки това критиците смятат, че конструкцията, която копира прочутата „Хрельова кула\" от Рилския манастир, е неподходяща за това място, ако не и провокация. Също както навремето, когато мавзолеят набързо беше взривен, днес те отново обвиняват общинските власти, че с този проект рискуват да вземат еднолично решение, което не е било достатъчно широко обсъдено. Малина Едрева, председател на Комисията за култура към общината, подчертава пред местните медии, че окончателно решение по проекта все още няма. След двете представяния в НБУ и в Столичната библиотека, през ноември ще има и публично изслушване. И чак през декември съветниците ще вземат окончателното си решение за проекта и евентуалното му местоположение.   България никога няма да бъде такава, каквато е била. Мнозина не харесват и пътя, по който се развива столицата София. В телевизионните анкети особено по-възрастните хора се отнасят скептично към плановете за преустройство на сегашния паркинг. „Такъв паметник на този паркинг? Що за глупост!\" пренебрежително маха с ръка един белокос пенсионер. Защото дори един комунистически лидер, споминал се преди почти 70 години, в България има повече от еднократния си земен живот.", "date": "2017.10.27", "title": "\"Бронзовата къща\", която скара София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374397-%D0%BA%D0%B0%D0%BA%D0%B2%D0%BE-%D1%89%D0%B5-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D0%BE%D0%B1%D1%89%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%B0-%D0%B2%D0%B4%D1%8F%D1%81%D0%BD%D0%BE", "text": "Електоралният потенциал на \"градската десница\" в България е 4.5%. Опитите за съюз вдясно е добре да бъдат насърчени. Но за да се случи това, лидерите им трябва да отговорят на два фундаментални въпроса             Страстите преди и след предсрочните избори, приключили с фиаско за реформаторските партии, бяха последвани от лятно затишие. Обвиненията за загубата, показните покаяния на лидери, както и взаимните нападки между твърдите им привърженици в социалните мрежи секнаха.   \"Щом вдясно никой с никого не се кара, значи подготвя обединение с някого, за да може да се скарат после\" - така знаково лице от т.нар. градска десница в България обяснява затишието около общността.     Малко след това стана ясно, че \"Да, България\" и ДСБ водят преговори, а целта им е да образуват ядро, около което по-големи и по-малки формации като БЗНС, Зелените и ДЕОС да се обединят. Стремежът очевидно е съвместно явяване на избори, което лидерите на \"Да, България\" и ДСБ Христо Иванов и Атанас Атанасов обясниха само като технически инструмент за постигане на целите им.   В две последователни седмици двамата демонстрираха първо сближаване на позициите си в съвместно интервю, а няколко дни по-късно по време на кръгла маса със символното заглавие \"Моделът на завладяната държава и опозицията срещу него\" съобщиха, че поставят началото на \"обща работа\". Целта - събиране на обществено доверие за \"демонтаж\" на управленския модел на еднолична власт, която усвоява и присвоява общите пари, управлява чрез страх и симулация на безалтернативност и \"краде бъдещето\".     Разбира се, след плахото одобрение за тази стъпка от страна на демократичната общност, заваляха въпроси. Искрени ли са двамата лидери? Ама защо го правят сега, а не преди изборите? Кой е по-десен и може ли по-десен да се кооперира с по-либерален? Ще се скарат ли за подредба на листи преди първите очертаващи се избори? Защо не бяха заедно на парламентарния вот? На този фон бившият председател на ДСБ и настоящ заместник шеф на партията Радан Кънев подмята одобрителни коментари, но това е само предният план. На заден план лансира теза, която звучаща логично или не, може да се превърне в поредния препъни камък за общността. А именно – организационно обединение на формациите.   \"Очаквам още на местните избори през 2019 такова обединение да се случи в повечето общини на страната - не защото някой \"отгоре\" е взел такова решение, а защото никой няма да се довери на разделени или хлабаво коалирани формации, че имат силата и волята за голяма промяна\", казва той.   И думите му биха звучали логично, ако реалностите за т.нар. градска десница не бяха малко по-особени. На първо място - извън София тя има малко по-различни характеристики и главната от тях е, че в редица по-малки населени места ДСБ все още е част от РБ, макар на централно ниво въпросът да не стои така. А обединение с партиите от бившия блок биха добавили само негатив към нов опит за опозиционна представителност на демократичната общност. Най-малкото защото с оставането на поста си лидер на СДС Божидар Лукарски доказа, че вече няма нужда и от трикове, за да се покаже близостта между т.нар. Реформаторски блок и ГЕРБ.   И не на последно място, защото горчивата истина за непредставените 4.5% от избирателите е, че РБ започна разпада си, не когато Лукарски обяви \"трика\" в изборната нощ и блокът взе курс към ГЕРБ и Борисов (защото в крайна сметка всички партии доброволно влязоха в правителството), а когато се прокара за първи път въпросът за единното лидерство.   Т.е. опитът досега показва, че подобен подход има не сплотяващ, а разединяващ ефект, именно заради желанието за доминация на една малка група над друга и обратното.   Ето защо отговорното политическо поведение на този етап не е да се подхваща тема за организационен съюз и разпускане на партии, тъй като това е сигурен начин въпросните формации да се скарат преди да са се събрали. Още повече, че насочването на подобен процес към организациите по места крие рискове от възраждане именно на РБ. А той като формирование е може би най-вредното нещо, случило се в демократичното пространство у нас.   И когато се говори за дългоочакваното - според някои закъсняло, а според други не - но в крайна сметка естествено сътрудничество между \"Да, България\" и ДСБ, е необходимо да се споменат още няколко обстоятелства, извън характеристиките на \"дясното\" в страната.     Управлението в България очевидно е подчинено на интересите на Борисов  и Цацаров. Интереси напълно видими, преплетени и получаващи потвърждение във всеки един обществен скандал в последната половин година – от избора на ВСС до случаите \"Емко\" и \"Дунарит\". На този фон опозоцията на управлението е вяла, а темите, които я вълнуват – посредствени.   Откакто в Народното събрание липсват представителите на градската десница (ама не тези, които стръвно желаят да са патерица на Борисов или камъчето в обувката му – описанието зависи от това колко е речовит лидерът на въпросния придатък към ГЕРБ), съглашението няма изобличители. А либералната демокрация няма защитници. От парламентарната трибуна вече не се чува анализ на случващото се, а изобличенията са маргинализирани.   Разбира се, държавата не спира да съществува от липсата на тези партии в парламента. Не спират да съществуват и избирателите им, които са малко, но оцелели след всички трусове, причинил досегът на демократичната общност до властта.   Ето защо опитите за тематичен съюз между ДСБ и \"Да, България\", както и гравитиращите около тях по-малки формации е добре да бъдат насърчени. Но за да се случи това лидерите им трябва да отговарят на два фундаментални за политическото им съществуване въпроси. Първият е: обединявайки се, готови ли са да бъдат опозиция на модела на управление, налаган от ГЕРБ, БСП и ДПС в страната до край, а не \"национално отговорно\" по модела на РБ да се преврърнат в смокиновия лист за срамните съглашения между Борисов и Цацаров? И вторият: могат ли да бъдат разобличители на модела КОЙ вътре в самата демократична общност или когато стане дума за листи, отново ще се прибегне до трикове и прегръдка с РБ, според които изобличаването на Борисов е комплексарско?   От отговора на именно тези въпроси зависи убедителността на \"общата работа\", за която заговориха Атанас Атанасов и Христо Иванов. Опциите за отговор са две. Едната е трикът, който вече познаваме. Другата засега не е постигана.", "date": "2017.10.27", "title": "Какво ще излезе от \"общата работа\" вдясно?"}
{"url": "http://www.classa.bg/%D1%81%D0%B2%D1%8F%D1%82/item/374392-%D0%BA%D1%8E%D1%80%D0%B4%D1%81%D0%BA%D0%B8%D1%8F%D1%82-%D0%BA%D0%BE%D0%BD%D1%84%D0%BB%D0%B8%D0%BA%D1%82-7-%D0%B2%D1%8A%D0%BF%D1%80%D0%BE%D1%81%D0%B0,-7-%D0%BE%D1%82%D0%B3%D0%BE%D0%B2%D0%BE%D1%80%D0%B0", "text": "          Кюрдите твърдят, че са „най-големият народ без собствена страна\". В земите между Турция и Иран живеят общо между 25 и 30 милиона кюрди. Те никога не са разполагали със своя собствена държава, която да обхваща всички земи, населявани от кюрди. След разпадането на Османската империя те все пак получават относително широка местна автономия, която обаче е отменена само няколко години по-късно. Мечтата на много кюрди за собствена държава -„Велик Кюрдистан\" все още е жива, само че кюрдите са силно разединени. Съществуват три кюрдски езика и няколко различни вероизповедания. Въстанията на кюрдите за по-голяма независимост започват в началото на 19-ти век. В момента подобни стремежи има предимно в Ирак. Багдад се опитва с всички сили да предотврати отцепването на кюрдите от иракската държава и изпраща срещу тях и войската.     В Иран също живеят близо 12 милиона кюрди. Те са добре интегрирани в иранското общество, но от десетилетия насам настояват за повече права - най-вече в културната област - защото се чувстват дискриминирани от Техеран. Много от кюрдите живеят по протежението на границата със Северен Ирак. Иран подкрепяше борбата на иракските кюрди срещу \"Ислямска държава\" (ИД), но междувременно ревизира позицията си. Сегашният конфликт в Северен Ирак изнервя значително шиитското иранско правителство. То се опасява да не би искрата на кюрдските стремежи за независимост да прехвърчи и отвъд границата с Иран. Затова Техеран си сътрудничи тясно с шиитското държавно ръководство на Ирак.     Населяваните от кюрди региони в Източна Турция са икономически слаби и страдат и от конфликта с турското правителство. В Иран кюрдските региони също са икономически по-слабо развити в сравнение с останалата част на страната. Там се развива предимно земеделие. Кюрдските земи в Северен Ирак разполагат с големи залежи от петрол и земен газ. Според експертите, там ежедневно се добиват по около 650.000 барела суров петрол. Този добив обаче не е достатъчен, за да осигури съществуването на независима кюрдска държава. Бившият директор на ЦРУ Дейвид Петреъс предполага, че кюрдите в Ирак би трябвало да добиват по около един милион барела на ден, ако искат с това да финансират независимостта на своя евентуална държава.     Освен в Северен Ирак, брожения има и в Турция. В югоизточната част на страната живеят близо 11 милиона кюрди, които също настояват за по-голяма автономия. Ситуацията там се радикализира особено от края на 70-те години на миналия век, след като бе създадена Кюрдската работническа партия (ПКК). Както в Турция, така и в САЩ и в ЕС тя е смятана за терористична организация. В рамките на кюрдския конфликт в Турция досега са загинали над 40.000 души, от които, според експерти, повече от половината са били членове на ПКК.   През 2002 турското правителство започна „процес на отваряне\" и помирение с кюрдите. От юли 2015 насам обаче насилието отново ескалира.       Турската държава се опасява, че кюрдите искат да се отцепят от Анкара и да основат своя независима държава. Лидерът на ПКК Абдуллах Йоджалан от 18 години насам е зад решетките, но битките между бойците на ПКК и турската армия не стихват. Анкара иска ПКК да се демилитаризира и поставя под натиск и прокюрдската партия ХДП, чийто лидер бе арестуван.     ПКК оправдава терористичните си акции с това, че турската държава потиска кюрдския народ и се опитва да го асимилира. Първоначално ПКК искаше собствена държава в Югоизточна Турция, постепенно обаче тя се отказа от това свое искане и междувременно настоява само за „демократична автономия\" в границите на турската държава. Радикални групировки около ПКК обаче все още настояват за пълна независимост.   Едва ли може да се очаква бързо решение. Кюрдският въпрос навярно може да бъде решен само в рамките на отделните национални държави с кюрдско население. Референдумът за независимост на кюрдите в Ирак ясно показа обаче, че много от тях не виждат своето бъдеще в рамките на съществуващия държавен ред. Но и отношението на правителствата в Ирак и Турция показва, че там не са готови на отстъпки пред кюрдите.", "date": "2017.10.27", "title": "Кюрдският конфликт: 7 въпроса, 7 отговора"}
