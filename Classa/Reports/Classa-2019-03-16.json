{"url": "http://www.classa.bg/%D1%81%D0%B2%D1%8F%D1%82/item/393647-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D1%81%D0%B0%D1%89-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%BE%D1%81%D1%82%D0%B0%D0%B2%D1%8F%D1%82-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B2%D0%B0%D0%BD%D1%82%D0%B8%D0%B2%D0%BD%D0%B0-%D1%8F%D0%B4%D1%80%D0%B5%D0%BD%D0%B0-%D0%B0%D1%82%D0%B0%D0%BA%D0%B0", "text": "САЩ не трябва да се отказват от политиката на превантивна ядрена атака, ако не искат да \"опростят вземането на решения от противника\", заяви шефът на съвместните началник щабове на въоръжените сили Джозеф Дънфорд, по време на изслушване пред Комитета на въоръжените служби на Сената на САЩ.   \"Настоящата политика е правилната политика\", каза Дънфорд, коментирайки законопроект за забрана на превантивни ядрени атаки, който бе представен през януари в Конгреса на САЩ от демократите. \"Не бих препоръчал каквато и да е промяна, която опростява вземането на решения от противника\", добави генералът. Също така Дънфорд подчерта, че съществуват редица обстоятелства, които в бъдеще могат да доведат до дискусия по въпроса за превантивната ядрена атака на най-високо ниво. \"Мога също да си представя някои ситуации, в които може да не искаме да изключим тази възможност за президента на САЩ, Доналд Тръмп\", каза той. Политиката „Да не си първи\" при използване на ядрени оръжия беше подкрепена от конгресмена Адам Смит и сенаторката Елизабет Уорън, която започна кампанията си за кандидат на демократите за президентските избори през 2020 година. Сегашната американска ядрена стратегия се смята за \"опасна\" от тези политици.", "date": "2019.03.16", "title": "Пентагонът: САЩ не трябва да изоставят политиката на превантивна ядрена атака"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393648-%D0%BF%D1%80%D0%B0%D0%B7%D0%BD%D1%83%D0%B2%D0%B0%D0%BC%D0%B5-%D1%82%D0%BE%D0%B4%D0%BE%D1%80%D0%BE%D0%B2%D0%B4%D0%B5%D0%BD-%D0%BA%D0%BE%D0%BD%D1%81%D0%BA%D0%B8-%D0%B2%D0%B5%D0%BB%D0%B8%D0%BA%D0%B4%D0%B5%D0%BD", "text": "Тодороведен се отбелязва в първата събота от Великденските пости. Тази година той се празнува на 16 март. На този ден църквата почита паметта на Свети Теодор Тирон.     Според поверието по време на гоненията на християните император Юлиан Отстъпник продължавал да иска връщането на езичеството. Знаейки, че 40 дни преди Великден християните спазват строг пост, той решил да се подиграе с тях и да ги застави да ядат идоложертвена храна. Юлиан наредил на градоначалника на Константинопол да напръска тайно с кръв от езически жертвоприношения всички постни храни на пазара, така че християните, макар и без да знаят това, да се осквернят и да бъдат подиграни. Тогава Свети Теодор Тирон се явил на патриарх Евдоксий и му известил наредбата на Юлиан Отстъпник.     Предупредени своевременно, християните се хранили с варено жито. Юлиан разбрал, че замисълът му е разкрит, останал посрамен и пуснал неосквернена от езичниците стока на пазара. Легендата разказва, че на този ден светецът отивал при Бог да моли за лято, облечен с девет кожуха. Традиции и поверия на Тодоровден     Тодоровден се нарича още Тудорица или Конски Великден. Отбелязва се с тържествено почитане на коня и с кушии (надбягвания с коне). С венец се окичва победителят в състезанието, а в дома на стопанина му се извива дълго хоро. На този празник жените правят и раздават обредни питки за здраве. Питките се наричат \"конче\" или \"копито\" и върху тях се изработват желаните фигурки.На трапезата задължително трябва да присъстват: картофи, пита, гъбена чорба, варена царевица, супа от леща.Преданията разказват, че на този ден светецът обличал девет кожуха и отивал при Бога да проси за лято.Във връзка с изградената представа за светеца на този ден стават надбягванията с коне. Отличилият се кон бива накичен с венец и тръгва пръв за село, причакван вкъщи от мома или млада булка. В къщата на щастливия домакин се спретва и хорото. На този ден жените месят и раздават обредни питки и хлябове, наречени „конче\" или „копито\", на които от тесто се измайсторяват съответните фигурки. Хлябът се раздава на роднини и съседи за здраве на конете. Много от пролетните ни празници са запазили елементи от по-стари езически вярвания. Християнската религия се е приспособила към тези стародавни практики, като е наложила върху тях патронажа на някой християнски светец. Характерен пример за това е Тодоровден, който се празнува за здраве на конете и същевременно като ден на св. Тодор. Името Тодор означава \"божи дар\". На този ден имен ден празнуват Тодор, Тодорка, Теодор, Доротея, Дора, Божидар, Божидара, Юлияна, Юлиян.", "date": "2019.03.16", "title": "Празнуваме Тодоровден - Конски Великден"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393641-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%B0%D1%82%D0%B0-%D0%B0%D0%BD%D0%B0%D1%82%D0%B5%D0%BC%D0%B0-%D0%BD%D0%B0-%D0%B4%D0%B8%D0%B7%D0%B5%D0%BB%D0%B0-%D0%B3%D0%BE%D0%BB%D1%8F%D0%BC%D0%B0-%D0%B3%D1%80%D0%B5%D1%88%D0%BA%D0%B0", "text": "След като Западна Европа започна борба с използването на дизелови автомобили, все повече стари автомобили са се насочили към търговците в нашия регион. \"Темпът на доставка на дизелови автомобили у нас не се увеличава. Дизеловият автомобил е предпочитан от дълго време от българина, защото е по-икономичен като разход на гориво. Анатемосването на дизеловите автомобили като цяло е погрешно, едни нови автомобили Евро 6, дизелови, понякога са в пъти по-икономични от бензиновите. Това каза  Цветелина Цанева, изпълнителен директор на Асоциацията на вносителите на автомобили , в ефира на  .     \"Въпросът е какъв е изборът, който правим, защото автомобилите, които залежават в момента в Германия, са основно Евро 5. Ако такива автомобили дойдат в България - те безспорно ще обновят нашия автопарк. Но както от много години насам и с автомобилите, и с всичко останало, ние ползваме продуктите на Западна Европа, защото това можем да си позволим. Не можем да не отчетем, че Германия е един от най-големите производители на автомобили в света, други такива са Франция и Италия. Най-големият доставчик на автомобили у нас е Италия, основно се пазарува там заради конкурентните цени\", каза още Цанева.  Става дума за немски и френски автомобили, закупени в Италия. Европейският пазар е отворен. Естествените механизми за подбор и реалното изкарване от движение на старите употребявани автомобили трябва да регулират процесите със стария автомобилен парк на Европа, става ясно от думите на Цанева. \"Българинът лесно може да промени мисленето си относно автомобила, всеки разбира от хубаво. Ако човек може да си позволи по-добро качество, той лесно ще направи тази крачка. Но има голяма разлика в покупателната способност в София и другите няколко най-големи града на страната, както и при хората от провинцията, които не могат често да си позволят автомобил извън границата от 3 до 5 хил. лв. и нуждите им са определени от лошото качество на обществения транспорт в малките населени места. Докато в София градският транспорт става все по-добър, по-екологичен, на много места в станата има закрити автобусни линии и това затруднява живота на хората като цяло \", посочи още гостът.     Цанева съобщи, че средната възраст на внасяните у нас автомобили е между 5 и 10 години. А иначе в наличност има около 3,7 млн. регистрирани автомобили, около 700 хил. - с прекратена регистрация заради неплатена ГО. Автопаркът, включително и този, който е статичен и стои като отпадък по улиците, е много голям за страна като нашата и население от 7 млн. По данни на Пътна полиция над 60% от автомобилите у нас са над 20-годишни.", "date": "2019.03.16", "title": "Абсолютната анатема на дизела - голяма грешка!"}
{"url": "http://www.classa.bg/%D1%81%D0%B2%D1%8F%D1%82/item/393642-%D0%BC%D0%B0%D1%88%D0%B8%D0%BD%D0%B0-%D0%BD%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D1%80%D1%83%D1%81%D0%BA%D0%B8-%D1%84%D0%B8%D0%B7%D0%B8%D1%86%D0%B8-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D1%8F%D1%82-%D1%87%D0%B0%D1%81%D1%82%D0%B8%D1%86%D0%B8-%D0%B2-%D0%BC%D0%B8%D0%BD%D0%B0%D0%BB%D0%BE%D1%82%D0%BE", "text": "Квантов компютър е успял да пътува в миналото за част от секундата в хода на експерименти, водени от руски учени. Те също са изчислили вероятността за подобно времево пътуване на един електрон в междузвездното празно пространство, съобщава Phys.org. В работата си изследователите от Физико-технологичния университет в Москва разглеждат възможността за нарушаване на втория принцип на термодинамиката. \"Този закон е тясно свързан с идеята за стрелката на времето, която постулира посоката на времето от миналото към бъдещето\", заяви водещият автор Гордей Лесовик, директор на лабораторията за квантова физика в университета. От този закон следва, че изолираната система или остава статична, или еволюира към хаос, а не към ред, което означава необратимост на времето. В тази връзка Лесовик каза \"ние сме създали състояние, което се развива в противоположната посока на стрелката на термодинамичното време.\" Изследователите решили да проверят дали времето може да регресира спонтанно, поне за една малка частица. За тази цел те работят с местоположението на един единствен електрон в празното пространство, използвайки уравнението на Шрьодингер, което управлява квантовия свят. Неговите изчисления се основават на теорията, че електронът разпространява своето местоположение - или функцията си на квантова вълна - постепенно в пространството, подчинявайки се на термодинамичната стрелка на времето. Въпреки това, учените са взели предвид влиянието на флуктуациите в микровълновия фон на пространството, теоретично способни в определен момент да преместят квантовата вълнова функция на електрона обратно в предишно състояние, с други думи, премествайки електрона в миналото Според техните изчисления тази регресия може да се случи само за 0.06 наносекунди в период, равен на възрастта на Вселената, или 13.7 милиарда години. За да се провери на практика тази възможност за нарушаване на втория термодинамичен закон, руски изследователи си сътрудничили с физици от Националната лаборатория Аргон (САЩ) и Федералната политехническа школа в Цюрих (Швейцария) в множество експерименти с компютър на IBM. В тях са използвани модели от два, а след това и три кубита - кубит (или квантовия бит) е минималната единица квантова информация, аналогична на бита в традиционните изчисления, която премина през четири фази.   Първоначално всеки кубит бил подреден в едно основно състояние \"0\", което съответства на състоянието на електрона, разположен в малка област. Точно както електронът се разпространява през все по-широкото пространство, кубитите следват все по-сложен ред нули и единици, благодарение на специална програма за квантова еволюция. Специална програма променя състоянието на квантовия компютър, така че да имитира натиск към еволюция назад. Фаза 2 се възобновява: ако\" тласъкът\" е успешен, еволюцията не се придвижва към хаос, а обратното, към ред, към фаза 1, с други думи: \"към миналото\". Експериментите показаха, че в 85% от случаите системата с два кубита се връща към първоначалната конфигурация, докато в система с три кубита нивото на успех е 49%. Авторите на изследването се позовават на несъвършенствата на сегашния квантов компютър, които знаят как да коригират. \"Нашият алгоритъм може да бъде актуализиран и използван за тестване на програми, писани за квантови компютри и да се премахнат шумът и грешките\", казва Андрей Лебедев, един от авторите на изследването.", "date": "2019.03.16", "title": "\"Машина на времето\": руски физици успяха да изпратят частици в миналото"}
{"url": "http://www.classa.bg/%D1%81%D0%B2%D1%8F%D1%82/item/393643-%D1%85%D1%83%D0%B0%D0%BD-%D0%B3%D1%83%D0%B0%D0%B9%D0%B4%D0%BE-%D0%BF%D0%B0%D0%B4%D0%BD%D0%B0-%D0%B2-%D0%BA%D0%B0%D0%BF%D0%B0%D0%BD%D0%B0-%D0%BD%D0%B0-%D1%80%D1%83%D1%81%D0%BA%D0%B8-%D0%BA%D0%BE%D0%BC%D0%B8%D1%86%D0%B8", "text": "След телефонния разговор със специалния представител на САЩ за Венецуела, Елиът Абрамс, руските шегаджии Вован и Лексус отново се представиха за президента на Швейцарската конфедерация Уели Маурер и този път влезнаха в диалог с Хуан Гуайдо. Според известния комедиен дует, разговорът със самопровъзгласилия се \"президент на Венецуела\" се състоял на 20 февруари, същия ден, когато Гуайдо каза в интервю за Televisa, че е имал телефонен разговор с \"президента на Швейцария.\" По време на интервюто Гуайдо каза, че е бил информиран от швейцарския политик, че венецуелският президент Николас Мадуро се опитва да направи незаконни движения на пари в европейската страна, както стана и в разговора с „Маурер\". \"Трябва да намериш начин да замразиш тези сметки, президент, и ще ми кажеш по обичайните канали как да се движиш напред\", се чува в аудиото, споделено в социалните мрежи от Владимир Кузнецов (Вован) и Алексий Столяров (Lexus) На свой ред дуото шегаджии попита за възможна военна намеса във Венецуела и за опасността, която това означава за Мадуро. \"Е, това е опция, явно тази опция не се контролира от нас. Най-доброто, което може да се случи, очевидно е съгласувани избори, но днес, с тази криза ...\" казва Гуайдо. Имитирайки гласа на Маурер, комиците поискаха \"официален\" документ, за да уточнят измислената блокада на активи. \"Перфектно, ние ще работим незабавно по този въпрос\", се съгласи президентът на венецуелското народно събрание. След публичните твърдения на Гуайдо по въпроса, министерството на външните работи на Швейцария ги отрече напълно. \"Тази информация не е вярна, нямаше телефонен контакт между г-н Гуайдо и президента Маурер\", заяви говорител на Reuters. Шегаджиите, за да избегнат разкриването, са се свързали с американския пратеник за Венецуела - отново се преструвайки се на Маурер - да укори Гуаидо за това, че не е запазил тайната на разговора, заявявайки, че поради това \"Кланът Мадуро може веднага да изтегли всички пари от Швейцария.\" Твърди се, че Абрамс е повярвал на аргумента. „Да, това беше грешка от негова страна, разбира се, че ще запазим всичко поверително, ще дам на Гуаидо да разбере по мек начин, че неговият коментар е грешка и не трябва да се повтаря\" – цитират шегаджиите предполагаем имейл от дипломата. Вован и Лексус твърдят, че са получили от Гуайдо въпросния документ, който с подпис и печат на Народното събрание официално изисква \"да се направи необходимото за защитата и / или блокирането на активите на венецуелската държава\". Текстът включва споменаване на \"Lexus Vovanial Bank Ltd\", фиктивна измислена от двамата банка, подчертано ключова за реализирането на \"блокадата\".", "date": "2019.03.16", "title": "Хуан Гуайдо падна в капана на руски комици"}
{"url": "http://www.classa.bg/%D1%81%D0%B2%D1%8F%D1%82/item/393644-%D0%BF%D0%BE%D0%BB%D1%81%D0%BA%D0%B0%D1%82%D0%B0-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B0-%D1%86%D1%8A%D1%80%D0%BA%D0%B2%D0%B0-%D0%BF%D1%80%D0%B8%D0%B7%D0%BD%D0%B0,-%D1%87%D0%B5-%D0%BD%D0%B0%D0%B4-380-%D1%81%D0%B2%D0%B5%D1%89%D0%B5%D0%BD%D0%B8%D1%86%D0%B8-%D1%81%D0%B0-%D0%BC%D0%B0%D0%BB%D1%82%D1%80%D0%B5%D1%82%D0%B8%D1%80%D0%B0%D0%BB%D0%B8-%D0%B4%D0%B5%D1%86%D0%B0-%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B5%D0%BD%D0%B8%D0%B5-%D0%BD%D0%B0-%D0%BF%D0%BE%D1%87%D1%82%D0%B8-30-%D0%B3%D0%BE%D0%B4%D0%B8%D0%BD%D0%B8", "text": "Лидерите на Католическата църква в Полша признаха, че общо 382 духовници сексуално са насилвали деца между 1990 и 2018 г. Така Полша се присъедини към Австралия, Чили, Германия и САЩ, открили подобни случаи. в техните църкви.   \"Това е особено болезнен и трагичен проблем, тъй като е свързан с хора, посветили се на служене на Църквата и на други човешки същества, те имат социално доверие и това социално доверие е нарушено по много трагичен начин\", каза по време на пресконференция във Варшава Архиепископ Марек Едрашевски, цитиран от Ройтерс.   Подробно данните показват, че между 1990 и 2018 г. 382 духовника са насилили сексуално 624 жертви, включително 198 момчета под 15 години и 184 на възраст между 15 и 18 години. Имената на престъпниците не бяха разкрити.   \"Ние знаем, че това е само върхът на айсберга\", каза Адам Зак, координатор за защита на децата и младите хора в полския епископат, цитиран от AFP. В същото време, приматът на Полша Войчех Полак подчерта, че дори един случай на сексуално насилие от свещеници \"носи болка и срам\".   Миналата година полските епископи се извиниха на жертвите на сексуално насилие от представители на католическата църква в страната си и казаха, че са започнали да събират данни, за да \"определят причините за тези събития и да оценят тяхната величина\".   През февруари членовете на полската благотворителна организация „Не се страхувайте\", която предоставя помощ на жертви на сексуални престъпления от свещеници, представиха на Папа Франциск резултатите от друго разследване, разкрило около 400 случая на сексуално насилие в Католическата църква на страната.   Докладът показва, че 85 духовници са осъдени за педофилия. Съобщава се, че 88 други случая на сексуално насилие в Църквата са разкрити от медиите, а 95 свещеници са обвинени от техните жертви. В същото време документът разкрива, че 24 архиепископи и епископи са били наясно с престъпленията, но са ги покрили.   \"Ние изискваме отварянето на архивите на полската църква и представянето на цялата информация за правонарушителите на силите на реда, защото църквата не може да бъде над закона\", гласи докладът.   През последните години католическата църква е разтърсена от многобройни секс скандали в различни страни, включително Австралия, Чили, Германия и САЩ. Според оценки на организацията Ending Clergy Abuse (ECA), най-малко 100 000 души в света са претърпели някакъв вид сексуални злоупотреби.   През август 2018 г. и преди едновременното разследване на членове на Католическата църква, осъдени за педофилия, папа Франциск поиска прошка чрез публично писмо и открито призна вината на цялата църковна общност за извършените престъпления.", "date": "2019.03.16", "title": "Полската католическа църква призна, че над 380 свещеници са малтретирали деца в продължение на почти 30 години"}
{"url": "http://www.classa.bg/%D1%81%D0%B2%D1%8F%D1%82/item/393645-%D1%82%D1%80%D1%8A%D0%BC%D0%BF-%D0%BD%D0%B0%D1%80%D0%B5%D0%B6%D0%B4%D0%B0-%D0%B4%D0%B0-%D0%B4%D0%B0%D0%B4%D0%B0%D1%82-5-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%B1%D0%B5%D0%BB%D0%B8%D1%82%D0%B5-%D0%BA%D0%B0%D1%81%D0%BA%D0%B8", "text": "Съединените щати възнамеряват да осигурят 5 милиона долара за продължаването на \"жизнените операции на белите каски в Сирия\", обяви специалният пратеник на САЩ за Сирия, Джеймс Джефри. Длъжностното лице, което е и делегат на Вашингтон в Глобалната коалиция срещу терористичната група Ислямска държава, направи това изявление в рамките на третата конференция в Брюксел (Белгия) за подкрепа за бъдещето на Сирия и региона.   Според изявлението, това финансиране на организацията \"Бели каски\" е поръчано от президента на САЩ Доналд Тръмп и все още подлежи на одобрение от Конгреса на САЩ. \"Американското правителство силно подкрепя работата на белите каски\", се казва в документа, като се казва, че членовете на тази организация са \"спасили повече от 114 000 живота след началото на конфликта\" в Сирия. Американската страна твърди, че организацията \"Бели каски\" има повече от 2 800 доброволци, които \"продължават да предоставят операции за търсене и спасяване, спешно реагиране и възстановяване, за да помогнат на цивилните в областите, извън контрола на режима.\" Въпреки че документът определя белите каски като \"героични спасители\", които имат \"най-опасната работа в света\", дейностите на тази група са осъждани като терористични от Дамаск и Москва. Сирийското правителство многократно обвини тази организация, че е част от ислямистки бунтовнически групи. Русия, от своя страна, разкри участието им в инсценирането на предполагаеми химически атаки в Сирия, с цел изкуствено да се създаде претекст за военна намеса в тази арабска страна. През декември миналата година постоянният представител на Русия в ООН Васили Небензия заяви, че белите каски трябва да бъдат класифицирани като терористи. \"Това е псевдохуманитарна организация, всъщност тя е клон на терористичната организация Фронт Ал Нусра, която е дискредитирана от престъпления, документирани на територията на Сирия\", каза дипломатът, добавяйки, че групата \"има представители на Запад\". Небензия заяви, че западните страни, които финансират тази организация, са наясно с терористичния й характер, въпреки че предпочитат да не говорят за това. \"Белите каски заслужават да бъдат в списъка на терористичните групировки на ООН\", подчерта руският дипломат в този контекст. Организацията \"Бели каски\", която по-късно прие името Сирийска гражданска отбрана, беше създадена между края на 2012 г. и началото на 2013 г. от Джеймс Ле Месюриер, бивш офицер от британската армия, който започна да обучава първите \"граждански защитници\" в Турция.   Те действат на териториите, контролирани от въоръжената опозиция в Сирия, особено от фронта на Ал Нусра, свързан с Ал Кайда Белите каски получават безвъзмездно дарения от Американската агенция за международно развитие (USAID), както и от Обединеното кралство, Дания и Япония", "date": "2019.03.16", "title": "Тръмп нарежда да дадат 5 милиона долара на Белите каски"}
{"url": "http://www.classa.bg/%D1%81%D0%B2%D1%8F%D1%82/item/393646-%D0%BF%D1%85%D0%B5%D0%BD%D1%8F%D0%BD-%D0%BE%D1%86%D0%B5%D0%BD%D1%8F%D0%B2%D0%B0-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B7%D0%B0-%D0%B4%D0%B5%D0%BD%D1%83%D0%BA%D0%BB%D0%B5%D0%B0%D1%80%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0", "text": "Северна Корея планира да не продължава преговорите със Съединените щати по въпроса за денуклеаризацията на страната, заяви на пресконференция на 15 март заместник-министърът на външните работи на Северна Корея Чо Сон Хай.   \"Ние не възнамеряваме да правим отстъпки на исканията на САЩ по никакъв начин, още по-малко да провеждаме такива преговори за денуклеаризация\" каза той, цитиран от ТАСС.   Заместник министърът заяви, че лидерът на страната Ким Чен Ун скоро ще направи изявление за официалната позиция на Пхенян относно преговорите с Вашингтон. Втората среща на върха между президентите на САЩ Доналд Тръмп и Ким Чен-ун се проведе на 27 и 28 февруари, но приключи по-рано от очакваното без постигане на споразумение. Северна Корея предложи \"постоянно и напълно да демонтира\" ядрения обект в Йонгбйон, \"в присъствието на американски експерти\", ако действието на 5 резолюции на ООН, приети през 2016 и 2017 г., бъде преустановено, като се посочва, че става дума само за частично спиране на ограниченията, а не за общото им прекратяване. От своя страна, Тръмп заяви, че Северна Корея е призовала за пълно премахване на санкциите. \"Не можем да го приемем, тъй като тези области са по-малко важни от областите, които искаме\", каза Тръмп.", "date": "2019.03.16", "title": "Пхенян оценява прекратяване на преговорите с Вашингтон за денуклеаризация на страната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393639-%D1%89%D0%B5-%D0%B8%D0%BC%D0%B0-%D0%BB%D0%B8-%D1%80%D0%B0%D0%B7%D1%81%D1%80%D0%BE%D1%87%D0%B2%D0%B0%D0%BD%D0%B5-%D0%BD%D0%B0-%D0%B7%D0%B0%D0%B4%D1%8A%D0%BB%D0%B6%D0%B5%D0%BD%D0%B8%D1%8F%D1%82%D0%B0-%D0%BA%D1%8A%D0%BC-%E2%80%9E%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F%E2%80%9C,-%D0%BC%D0%BE%D0%B1%D0%B8%D0%BB%D0%BD%D0%B8-%D0%BE%D0%BF%D0%B5%D1%80%D0%B0%D1%82%D0%BE%D1%80%D0%B8-%D0%B8%D0%BB%D0%B8-%D1%87%D1%81%D0%B8-%D1%89%D0%B5-%D0%BD%D0%B0%D0%BF%D1%8A%D0%BB%D0%B7%D1%8F%D1%82-%D1%85%D0%BE%D1%80%D0%B0%D1%82%D0%B0-%D0%B2%D0%B5%D0%B4%D0%BD%D0%B0%D0%B3%D0%B0", "text": "Вчера ГЕРБ обявиха намерението си за промяна в Закона за вероизповеданията – да не се опрощават, а да се разсрочат задълженията на мюфтийството към държавата. За нас от начало и докрай това е сделка между ГЕРБ, Обединени патриоти и ДПС, за да се спаси правителството. Второ, ако не беше БСП, това щеше да мине тихомълком и никой да не разбере. Трето, предложиха промяната не защото чуват гласа на хората, а защото се уплашиха от реакцията на хората. Четвърто, новото предложение е старото, но в друга, по-завоалирана форма.  Искам да припомня малко факти. През декември 2018 г. този въпрос го обсъждахме и гласувахме в парламента. Тогава бяхме против – и гласувахме, и говорихме против. Някой в държавата да разбра, че има проблем? Сега БСП е извън парламента. Миналият вторник ние първи заявихме какъв е проблемът и вече осми ден се коментира. Къде БСП е по-силна – в парламента, в цялото, общото, в говорилнята, където никой не чува нашата различна позиция, или извън парламента, когато поставя същия въпрос, по същия начин и виждате каква е реакцията? След като БСП постави така нещата миналия вторник и хората реагираха, се започна с гигантската манипулация. Това било въпрос на национална сигурност. Борисов припомни личното си участие във Възродителния процес. Мюфтийството заговори за Косово. Ако не се опростят дълговете — ще се радикализира обществото, БСП създава етническо напрежение. Питам ги сега – като отмениха опрощаването, има ли опасност за националната сигурност, радикализираме ли се, ще имаме ли Възродителен процес? Изведнъж този въпрос в устата на Цветанов вчера стана правен казус. Изводът – плашат ви, хора! И не, защото има етническо напрежение и не, защото политиците употребяваме темата, а защото с вашите пари, чрез вашите страхове, които ви всяват, си плащат на ДПС оставането на власт. И сега отново ви манипулират, че са ви чули гласа. Не, не са чули гласа, а просто се уплашиха от вас. Имайте самочувствие и смелост, че от вас зависят нещата. Можете да промените не само едно решение на правителството. Можете да промените модела на управление и цялостния модел на прехода, ако си повярвате, че силата е у вас.     Защо смятаме, че новото предложение е завоалираното старо? Спира принудителното изпълнение за тези задължения, държавата няма да си ги търси да ги събира. Разсрочва задълженията, но никой не казва за колко време, при какви условия. Едно разсрочване за 50 години, например, е скрито опрощаване. Искаме ясните условия, при които се разсрочват тези задължения. Министърът на финансите да излезе и да ги обяви. Не само, че до ден-днешен шикалкавят и не казват колко са, но сега манипулират обществото и хвърлят прах в очите на хората, че проблемът е решен. Ще ни представят ли график за разсрочване на плащанията на общинските болници, за да не фалират? Ще има ли график за разсрочване на задълженията на български граждани, които дължат пари на „Топлофикация“, мобилни оператори или ЧСИ ще ги напълзят веднага и ще ги нападнат да си събират парите не с лихвите, а с десет пъти отгоре. Според нас сделката продължава. Гарантирам ви, че това предложение на ГЕРБ ще бъде одобрено единодушно от ОП и ДПС. Просто, защото така е договорено. Уж нова сделка, но тя е старата под различна форма. Замазват очите на хората, за да просъществува възможно най-дълго новата тройна коалиция ГЕРБ-ДПС-ОП.  ", "date": "2019.03.16", "title": "Ще има ли разсрочване на задълженията към „Топлофикация“, мобилни оператори или ЧСИ ще напълзят хората веднага?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393640-%D0%BC%D0%B0%D0%B9%D0%BA%D0%B8-%D1%81%D1%80%D0%B5%D1%89%D1%83-%D0%B4%D0%B5%D0%BD%D1%8F%D1%82-%D0%BD%D0%B0-%D0%B1%D0%B0%D1%89%D0%B0%D1%82%D0%B0", "text": "Майки от НПО за борба срещу насилието настояват СЕМ да санкционира продуцентите на сериала \"Денят на бащата\" заради сцени на агресия и жестокост. Медийният регулатор може да глоби БНТ, а не авторите на филма, но това, да речем, са подробности в пейзажа. За някои от случаите майките са прави и СЕМ сигурно ще вземе съответното решение. Например инцидентът, в който малкият Боби намушка с нож свой съученик, беше излишно дълъг и ненужно натуралистичен. Можеше да бъде показан пестеливо, по начин, щадящ детската психика, че и тази на възрастните.     Не е ясно дали майките са забелязали основното в пейзажа, което също е свързано с насилие. И то не епизодично, като изпускане на нервите, придружено с обиди и дори шамар по бузата на Боби. А онова всекидневно и продължително манипулиране на детската психика с цел синът да бъде отчужден от другия родител. На подобен натиск, най-вече от майките, са подложени хиляди деца. От тях, защото при развода най-често те взимат родителските права. Всъщност, те и затова толкова прибързано и лекомислено се решават на тази стъпка. От една страна, е съдът, който почти при всички случаи им гарантира попечителството върху децата. От друга страна, са родителите на съпругата, чиито съвети, за разлика отпреди, не са насочени към това младите да гледат някак да се помирят, а обикновено насърчават дъщерята при най-малкия проблем да СИ вземе децата и се върне в бащиния дом. А тя, почувствала се не просто родител, а собственичка на чедото, и подкрепена от съдебната практика, внася исковата молба с пълната убеденост, че ще спечели делото. А ако съпругът й много знае, ще го отреже от уточнения в съдебното решение режим за личен контакт с детето и никой нищо няма да може да й направи. Разбира се, има и безобразни мъже, с чиято защита не бих се наел, дори и да съм адвокат. Има и по-умерени като героя на Захари Бахаров, от чиято изневяра се заразпада бракът. Авторите на сериала вероятно искат да кажат, че дори виновният има право след развода да общува с детето си. Не са се сетили да акцентират, че това е право първо на детето, а после на бащата. И че отнемането или ограничаването на личния контакт с другия родител е удар не само по бившия партньор, но и - и то най-вече - по психиката на малолетния.     Има обаче и мъже, и то немалко, които държат на семейството. Когато любовта залинее или отмине, не тичат при друга или при адвокат, отговорни са в името на потомството. Но и тяхната участ е като на онези, безобразните. Дори съдът да постановява изключителна вина на съпругата, пак ще й даде попечителството. Изхождайки от интереса на детето, преценява, че тя е по-пригодна да го отглежда. Не за друго, а защото е жена. Което е чист сексизъм, защото оценката е според общите характеристики на половата група, а не според персоналните качества на съпругата. Ако разводът е заради нейна изневяра, как тя би била по-пригодна да възпитава детето си? И на какво ще го научи? Колкото и да му говори срещу другия родител, някой ден то ще види в интернет съдебното решение и ще разбере истината за раздялата. Какво ще се случи с психиката му тогава? Въпреки някои неподходящи за деца сцени, \"Денят на бащата\" постави за пръв път във фокуса на общественото внимание изключително тежкия проблем за родителското отчуждение. С надеждата, че съдебната практика няма повече да насърчава прибързаните разводи, след които уж на децата няма нищо да им липсва. А всъщност ще им липсва най-важното - нормалната среда, в която да станат човеци.", "date": "2019.03.16", "title": "Майки срещу \"Денят на бащата\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393638-%D1%85%D0%BE%D0%BC%D0%B5%D0%BE%D0%BF%D0%B0%D1%82%D0%B8%D1%8F%D1%82%D0%B0-%D0%BB%D0%B8-%D1%89%D0%B5-%D1%81%D0%BF%D0%B0%D1%81%D0%B8-%D1%81%D1%87%D1%83%D0%BF%D0%B5%D0%BD%D0%B8%D1%8F-%D0%B2%D0%B8-%D0%BA%D1%80%D0%B0%D0%BA", "text": "\"Лекарите са просто шарлатани, които само гледат да спечелят от пациента и са забравили отдавна що е то Хипократова клетва. Лекарствата не лекуват нищо - те просто притъпяват симптомите и толкова. Ваксините са опасни, а фарма-мафията ги пробутва, за да трови масово хората...\" - твърдения, които стават все по-често срещани. Дали е така? Не точно... ... Разхождам се в хубава юнска вечер преди пет години и няколко месеца. Нищо не подсказва, че ще се случи нещо лошо, напротив. Слънцето грее до късно, обиколката на парка още повече допринася за отделянето на ендорфини. А след въпросната разходка ми бяха необходими буквално едно подхлъзване, две стъпала и три секунди, за да се преобърне всичко на 180 градуса.     За почти отрицателно време от човек, който се радва на петъка и слънцето, се превърнах в пациент на \"Пирогов\". Там диагнозите са с непроизносимо име. Ако бях тръгнала да ги проверявам в Google - щеше да ми отнеме поне час. Но много повече щях да си навредя, ако не се бях доверила на медиците. Кракът ми беше счупен в глезена на повече места, отколкото е приемливо, и беше изваден от ставата. Последното, ще ме прощават по-чувствителните, беше осезаемо. Буквално усещах как стъпалото ми се измъква от ставата и при добра воля се връща обратно. Да, звучи мелодраматично като лошо скалъпено риалити. Звучи преувеличено. Само че не е. По-добре изгледайте епизод от \"Откраднат живот\", там няма нелицеприятни гледки. \"Лошата\" медицина в случая се намеси рязко, категорично, със скалпели и титан. Много титан. Докато се усетя, бях в операционна, а след време, което отново ми се стори като две примигвания с очи, бях \"закована\" и оставена да осмисля случилото се. Междувременно видях медицината, ама не онази по сутрешните блокове и по мамешките форуми. Не е и онази, която гледате по сериалите и която се случва между любовните многоъгълници и драмите на напудрени актьори. Не и тази, която дори и зад обикновения аспирин вижда световната конспирация. Не е и онази, която \"само иска да спечели пари от пациентите си\".     Никой не припечели от една уплашена до смърт жена в 11 вечерта насред ортопедията в \"Пирогов\", на която като работещ човек здравната каса пое почти всичко. Без арматурата в глезена, която възлезе на общо седем пирона и една планка. \"Лошата\" медицина в продължение на три месеца се погрижи тази уплашена до смърт жена да се превърне отново в ходеща, скачаща, тичаща.  С белези, които никога няма да изчезнат напълно, но пълноценна и почти забравила преживяното. С едно мааалко изключение. Всичко описано по-горе ме превърна в човек, който мрази да чува колко лоша е съвременната медицина и как нищо не прави. Ежедневно чета форумни гурута, които смятат, че лекарите са шарлатани, а лекарствата им - отрова, и се чудя в един свят ли живеем. Съмненията във ваксините пък вече започнаха да докарват епидемии от дребна шарка - и в България, и в Европа. Общопрактикуващи лекари ежедневно трябва да лекуват и спасяват пациентите си, които са били на \"народолечение\", хомеопатия, пост и молитва. А съвременната медицина прави много. Дано не ви се налага да се уверите!", "date": "2019.03.16", "title": "Хомеопатията ли ще спаси счупения ви крак?"}
{"url": "http://www.classa.bg/%D1%81%D0%B2%D1%8F%D1%82/item/393634-%D0%B2%D0%B0%D1%80%D0%B2%D0%B0%D1%80%D1%81%D0%BA%D0%B0%D1%82%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "В своята хищническа геополитика Америка задейства истинска \"иновация\" на хибридната война - токова или ел. бомбардировка на суверенна държава, в случая Венецуела. След като се провали в идеята да свали социалистическото правителство на Николас Мадуро било с избори, било с опит за преврат, с военна интервенция или агресия чрез хуманитарна помощ, след като се изплю в лицето на закона и демокрацията и самоназначи стажанта си Хуан Гуайдо за държавен глава, на 7 март Америка извърши кибер бомбардировка на венецуелското енерго.      Това обаче се оказа начало на електровойна. Според Мадуро атаката е осъществена по три начина: киберудар, електромагнитен импулс и физическо нападение. Най-напред е била извършена кибератака срещу системата във ВЕЦ \"Симон Боливар\" и системата в Каракас, после е изстрелян електромагнитен импулс, прекъснал процеса по възстановяване на системите, а накрая - и палежи на ел. подстанции. Явно ел. войната е била замислена, координирана и се води от държава, на която повече й подхожда името Същински Американски Щети.      Да оставим настрана, че прибягването до ел. хибридна война говори за безсилието на Америка. Тя прилича на футболен отбор, който секири съперника, чиито играчи ги изнасят на носилки - за да спечели мача. Естествено, че Мадуро и чавизмът имат грешки. Но Америка прави не просто грешки. Тя предвижда и ядрен удар при кибератаки срещу жизненоважни обекти и сфери, примерно енергото. Горката Венецуела обаче не е ядрена сила и Америка може необезпокоявано да я удари и да се изпъчи, че е недосегаема. Това ли са ценностите на \"свободния свят\"?   При ел. войната са починали 21 пациенти, заради спирането на тока нямало как да им бъде извършена хемодиализа. А това вече е варварство. Америка се оправдава, че воювала за демокрацията. Но в историята май няма случай да вървиш напред със злодеяния. ", "date": "2019.03.16", "title": "Варварската Америка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393635-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%81%D0%B0%D0%B2%D0%B8%D0%BD-%D1%85%D0%B5%D1%80%D0%BC%D0%BE%D0%BF%D0%BE%D0%BB%D1%81%D0%BA%D0%B8", "text": "  Град Хермопол в Египет бил родният град на свети мъченик Савин, който бил известен в цялата тази страна и управител на своя град. Поради гонението, повдигнато срещу християните по време на царуването на Диоклитиан, когато много християни били измъчвани и убивани, свети Савин оставил своя дом, власт, богатство и всичките си близки и тайно излязъл от Хермопол, като се укривал в далечно село заедно с други християни. Като се заселил в една колиба, той прекарвал там в пост и молитви денем и нощем. Служителите на идолите търсили навсякъде Савин, княза на Хермопол, за да го подложат на мъчения, но никъде не го открили, за което още по-силно се разгневили.     Но един бедняк, който идвал за милостиня при блажения Савин и получавал от ръцете му храна и всичко потребно за себе си, взимайки пример от предателя Иуда, дошъл при езичниците и им казал: - Какво ще ми дадете, за да ви предам този, когото търсите? Те му дали две жълтици. След това тръгнали след него, дошли до дома, където живеел светецът, обградили го и почукали на вратата. В това време при свети Савин имало шестима християни. Като помислили, че е дошъл някой от братята, те отворили. Тогава езичниците бързо нахлули в дома и свързали всички. Особено здраво оковали свети Савин с две тежки вериги и след това го отвели на съд пред хегемона на тази страна, който се казвал Ариан. Свети Савин бил разпитван дълго време и много пъти бил принуждаван да принесе жертва на идолите. Но той не се отрекъл от Христа. Заради това бил изтезаван още по-жестоко - тялото му било разкъсвано с остри железа и горено с огън. Накрая бил удавен в реката. Така светецът завършил своя подвиг и преминал при Подвигоположника Христа, за да приеме от Него венеца на победата. Заедно с него били измъчвани и останалите шест християни, които били наградени от Господа със същата слава на небесата.", "date": "2019.03.16", "title": "Св. мъченик Савин Хермополски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393636-16-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1521 г. Фернандо Магелан пристига на Филипините, пресичайки Тихия океан.   През 1769 г. френският мореплавател Луи Антоан дьо Бугенвил завършва околосветското си пътешествие в пристанище Сен Мало.   През 1792 г. е извършен атентат срещу краля на Швеция Густав III, който умира 2 седмици по-късно.   През 1802 г. е създадена американската военна академия Уест Пойнт.   През 1907 г. е съставено 29 Правителство на България, начело с Петър Гудев.   През 1911 г. Иван Гешов става министър-председател на България.   През 1913 г. след обединение на няколко по-малки варненски футболни клуба е създаден СК Тича, като датата се приема и за дата на основаването на ФК Черно море.   През 1917 г. приключва Февруарската революция и е създадено Временното руско правителство.   През 1925 г. е изменен Законът за защита на държавата.   През 1935 г. в нарушение на Версайския договор Нацистка Германия въвежда всеобща военна повинност, а германските въоръжени сили получават името Вермахт.   През 1939 г. в кралския дворец в Прага Адолф Хитлер обявява Бохемия и Моравия за германски протекторат.   През 1945 г. - Втората световна война: Британската авиация извършва масирана бомбардировка на германския град Вюрцбург - за 20 минути са разрушени 90 % от сградите и загиват над 5 000 жители.   През 1963 г. при изригване на вулкана Агунг на остров Бали (Индонезия) загиват 11 000 души.   През 1978 г. самолет Ту-134 на БГА Балкан катастрофира край селата Тлачене и Габаре, извършвайки редовен полет София-Варшава, при което загиват 73 души - 27 българи, 39 поляци и 7-членния екипаж.   През 1978 г. премиерът на Италия Алдо Моро е отвлечен от лява терористична групировка и по-късно убит.   През 1988 г. - Ирано-иракска война: Град Халабджа в Ирак е атакуван от режима на Саддам Хюсеин с бойни отровни газове, в резултат на което загиват 5 000 кюрди.   През 1994 г. Йозеф Моравчик става министър-председател на Словакия.   1995 г. - Норман Тагард става първият американски астронавт, стъпил на съветска орбитална станция.   1995 г. - Мисисипи става последният американски щат, който ратифицира 13-ата поправка в Конституцията, забраняваща робството.   През 1998 г. папа Йоан Павел II поднася извинението на Ватикана за мълчанието на Римокатолическата църква по времето на Холокоста през Втората световна война.    ", "date": "2019.03.16", "title": "16 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393637-%D0%B5%D0%B4%D0%BD%D0%BE-%D0%BD%D0%B0%D0%BF%D1%80%D0%B5%D0%B4,-%D0%B4%D0%B2%D0%B5-%D0%BD%D0%B0%D0%B7%D0%B0%D0%B4-%D1%82%D0%B0%D0%BD%D0%B3%D0%BE-%D0%B7%D0%B0-%D0%B8%D0%B4%D0%B8%D0%BE%D1%82%D0%B8", "text": "Типичните за март настроения и променливост избуяха през изминалата седмица. Светът около нас се оказа повлечен в едно дебилно танго, в което всички участващи правеха смела стъпка напред, бързо последвана от две назад. На \"голямата сцена\" на европейската политика Великобритания се маеше като сърдита част от проблемна двойка след скандал - хем напира да си тръгне, хем гледа да забави неизбежното. Депутатите от люлката на съвременната демокрация доказаха, че са по-добри от нашите дори в това да не знаят какво точно искат.     Твърдо стъпиха напред - Брекзит ще има, \"не\" на втори референдум! (сиреч да сте мислили като сте гласували първия път, скъпи съграждани) После започнаха стъпките назад - ама тази сделка не става, ама онази също, хич без сделка пак не е добре... Тази седмица финално (за момента) се спряха на това да искат от Европейския съюз отсрочка. Защото за три месеца със сигурност ще постигнат яснота как всъщност искат да излязат от ЕС и изобщо искат ли, след като за 3 години не успяха. Sure thing, mate!* На камерната сцена в България бяха направени редица опити да не изоставаме в тангото, но просто мащабите са различни. Две стъпки назад бяха направени по темите за промените в Изборния кодекс и опрощаването на дълговете на религиозните организации у нас. Вдигането на прага на преференциите продължава да е спорна тема. Както за онези политически сили, които се страхуват от това, че обърканият избирател ще им скалъпи номер тип \"15-15\" и \"не най-правилният човек\" ще вземе да отиде в Европейския парламент, така и за другите партии, които имат същите притеснения, ама не е удобно да ги оповестяват публично, 'щото, нали, #демокрация! Такива вътрешни противоречия водят до психически дисбаланс, накрая някой ще вземе да се поболее и то за едно пусто гласуване. За дълговете на религиозните организации каквото имаше да се каже, каза се. Първо, щяха да ги опрощават. После дойде идеята да не ги опрощават, ами да ги отсрочат. С 10 години. Не така, ами пак така, но иначе. Нищо, де, през последните години сме свикнали с подобни политики тип \"ще го направим, ама се разубедихме и май няма да го правим, но все пак сигурно ще го направим\". Воля трябва, читателю! Воля!  Като казахме \"воля\", никой не може да надмине едноименната партия, когато става въпрос за промяна на курса. Докато на другите им трябват поне няколко дни, понякога седмици, за да променят дадена своя позиция, Марешки и компания показват що значи бързина.     В четвъртък сутрин последваха примера на БСП (Бойкотираме Силно Парламента) с идеята повече да не влизат в пленарна зала. В четвъртък вечер стана ясно, че от \"Воля\" всъщност ще се явяват колкото да има кворум, но няма да участват в дискусиите и обсъжданията. С което цялата инициатива добива един много по-дълбок смисъл. На такива дълбочини, че няма как да достигнем до него. Връщаме се на простичките (ама не точно) неща на столично равнище. Двете стъпки назад в София бяха направени по въпроса с прословутите ограничители за пешеходци на улица \"Граф Игнатиев\". Столична община реши перките да отидат в историята, защото има хора, които не си гледат в краката и после правят лупинги с чело напред. Кой си зяпа телефона, кой брои пенсията... Такова е. А че има нужда от някакъв вид преграда е очевидно. Член на редакцията в рамките на десет метра забеляза две доказателства за това (да видите, че излизаме и на слънце). Първо, върху трамвайните линии скитосваше младеж със слушалки. Малко зад него възрастен мъж с достолепната скорост от пет крачки в минута се чудеше в каква посока да поеме, докато ватманът на приближаващия се трамвай се чудеше как да не си навлече грях на душата. Примери такива колкото поискаш. Тайният замисъл на Столична община е да кандидатстват с \"Графа\" за рекорд на \"Гинес\". Просто още не е решено дали в категорията \"Най-опасната пешеходна улица в света\", \"Най-скандално ремонтираната\" или \"Най-обсъжданата в социалните мрежи\". И за капак на всичко времето, традиционно по мартенски, реши да ни прекара през всички сезони в рамките на няколко дни, като изреди слънце, дъжд и сняг. И не пита колко тежко се живее и танцува с намокрени мартеници! Какво да го правиш... Март е. И личи.  ", "date": "2019.03.16", "title": "Едно напред, две назад (Танго за идиоти)"}
{"url": "http://www.classa.bg/%D1%81%D0%B2%D1%8F%D1%82/item/393630-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%B2-%D0%BF%D0%BE%D0%BB%D1%88%D0%B0-%D0%B8%D0%B7%D0%B1%D0%B8%D1%80%D0%B0-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%BE%D0%B1%D1%89%D0%BD%D0%BE%D1%81%D1%82%D1%82%D0%B0-%D0%BB%D0%B3%D0%B1%D1%82-%D0%B7%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%BE-%D0%B1%D0%BE%D0%B9%D0%BD%D0%BE-%D0%BF%D0%BE%D0%BB%D0%B5", "text": "Управляващата в Полша националистическа партия цели да спре спада на своята популярност пред два ключови избора тази година чрез предупреждението, че подкрепата на опозицията за образователна програма за лесбийки, гейове, бисексуални и транссексуални (ЛГБТ) е заплаха за полската култура и трябва да бъде блокирана, където е възможно. Партията „Право и справедливост“ (ПиС) заклейми новата училищна програма за сексуално обучение, планирана в управляваната от опозицията столица Варшава и я назова посегателство на западния либерализъм срещу традиционните католически ценности.     ПиС се прицелва в правата на ЛГБТ, стараейки се да обърне процеса на спад в своята популярност заради обвинения в корупция срещу финансови регулатори, въпросителни около бизнес сделки на лидера Ярослав Качински и други проблеми. Полската Европейска коалиция – група опозиционни партии – изпреварва с два пункта ПиС преди изборите за Европейски парламент през май според ново проучване на общественото мнение. През есента следват парламентарни избори. Одобрената във Варшава образователна програма за ЛГБТ е предназначена да образова учениците за сексуалната ориентация, дискриминацията и репродуктивното здраве съгласно стандартите на Световната здравна организация. Консервативни политици, римокатолически лидери и коментатори твърдят, че подобни уроци ще лишат родителите от правото да решават как да бъдат образовани техните деца и че децата ще осъзнаят своята сексуалност прекалено рано. „Целият социален механизъм на подготовка на един млад човек – първо дете, а после подрастващ – за бъдещата му роля като жена или мъж, да започне семейство, за ролята на майката и бащата е поставен под въпрос. Той може да бъде унищожен“, каза Качински на партийна конференция на ПиС в събота. Той добави, че ако опозицията надделее на предстоящите избори, тя „ще продължи тези атаки срещу семейството и децата“ и прикани избирателите да помогнат на ПиС да предотврати такива резултати. Повече от половината поляци смятат хомосексуализма за нещо ненормално, но което може да бъде търпяно. Но една четвърт са убедени, че той не бива да бъде толериран изобщо, сочат резултатите от анкета от 2017 г. на Центъра за проучване на общественото мнение.     Полша остава една от най-набожните държави в Европа. Близо 90 на сто от нейното 38-милионно население се идентифицират като католици, а около 12 милиона поляци ходят на литургия всяка неделя. Но докато ПиС е популярна в малките градове и селата, тя има далеч по-малка подкрепа в големите градове като Варшава. Атмосфера на страх Някои анализатори казват, че решението на ПиС да вземат на мушка темата за ЛГБТ в изборна година, е стратегия за заиграване със страха от непознатото, за да бъдат спечелени гласове по време когато подкрепата за партията сред младите и градското население се срива.  Преди тази тактика на ПиС е проработвала, казват анализаторите и отбелязват как през 2015 г. тя е използвала антиимигрантска реторика, за да привлече подкрепа преди изборното поражение на управлявалата дотогава десноцентристка „Гражданска платформа“. От своя страна полските епископи направиха изявление, че варшавската програма за сексуално образование ще подкопае демокрацията, защото ограничава правата на родителите и ерозира свободата на словото, а децата ще бъдат обучавани по начин, която е в разрез с полските традиции. ПиС използва своя сегашен изборен мандат, за да укрепи католическите ценности и се закани „да изправи падналата на колене Полша“ в борбата срещу натрапения й от страни като Германия и Франция по-светски и либерален начин на живот. Сега полските училища не предлагат официално на учениците сексуално образование, но ги обучават как да се подготвят за „семейния живот“. Полша се класира предпоследна сред 28-те страни членки на Европейския съюз по равенство и липса на дискриминация, сочат данни на „Рейнбоу Юръп“ – организация, свързана с Международната асоциация на лесбийките, гейовете, бисексуалните, транссексуалните и интерсексуалните. Хомосексуалните бракове в Полша са незаконни а еднополовите партньорства не са признати от закона. ПиС се е съсредоточила върху укрепването на традиционното семейство, съставено от майка, баща и деца, чрез програми за социални разходи като „500+“, която отпуска 500 злоти (около 130 долара) месечно на дете в семейство, което има повече от едно дете. БТА", "date": "2019.03.16", "title": "Управляващата партия в Полша избира правата на общността ЛГБТ за предизборно бойно поле"}
{"url": "http://www.classa.bg/%D1%81%D0%B2%D1%8F%D1%82/item/393631-%D0%B4%D0%B5%D0%B1%D0%B5%D0%BB%D0%B0%D1%89%D0%B8%D0%BD%D0%B8%D1%82%D0%B5-%D0%BD%D0%B0-%D0%BE%D1%80%D0%B1%D0%B0%D0%BD", "text": "Цитирайки Ленин, Виктор Орбан нарече свои съпартийци от ЕНП „полезни идиоти“. Сега той уж се извинява, но това е просто въжеиграчество. Неговите дебелащини не бива повече да се търпят.       Ако на Европейската народна партия случайно не ѝ достигат причини за  , добра работа може да свърши т.нар. извинително писмо на премиера Виктор Орбан. Писмото е връх на безсрамието и очевидно се опитва да прехвърли върху  другата страна цялата вина за конфликта.     Наскоро Орбан използва формулировката на Ленин  , говорейки за своите опоненти в редиците на собствената си европейска партия, но сега обяснява, че имал предвид не \"определени политици\", а \"определена политика“ – подобно въжеиграчество си е същински политически фарс. Но това не е всичко. Сега Орбан пише, че се извинява, ако „цитатът“ (по Ленин) бил прозвучал като „лична обида“ към нападнатите колеги. Тук човек направо се изкушава да си кажа: Защо пък не проверим от какво би се почувствал лично обиден самият Орбан?     ЕНП не бива повече да търпи дебелащината на Орбан, който прекрачва всякакви граници. Да не говорим, че премълчаното в неговото писмо ясно показва: Орбан няма намерение да промени поведението си. Просто защото не споменава нито дума за същинския повод за спора.  ", "date": "2019.03.16", "title": "Дебелащините на Орбан"}
{"url": "http://www.classa.bg/%D1%81%D0%B2%D1%8F%D1%82/item/393632-%D0%BA%D0%B8%D1%82%D0%B0%D0%B9-%D1%81%D0%B5-%D0%BD%D0%B0%D1%81%D1%82%D0%B0%D0%BD%D1%8F%D0%B2%D0%B0-%D1%82%D1%80%D0%B0%D0%B9%D0%BD%D0%BE-%D0%B2-%D0%B5%D0%B2%D1%80%D0%BE%D0%BF%D0%B0", "text": "В кризата ЕС наложи на Португалия строги финансови ограничения, докато в същото време Китай инвестира масирано в страната. Чудно ли е тогава, че сега португалският премиер се изявява в ЕС като защитник на Пекин?         Това трябва много да е ядосало европейските политици: точно когато румънското ротационно председателство обявяваше, че в бъдеще ЕС ще следи много строго за неевропейските (разбирай - китайските) инвестиции в стратегическите промишлени отрасли, португалският премиер Антонио Коща защити китайската инвестиционна политика, която тревожи много европейци. За вестник Файненшъл Таймс той заяви, че контролът е нещо хубаво, но той не бива да води до протекционистични мерки. \"Ние имаме много положителен опит с китайските инвестиции. Китайците уважават нашите закони и правилата на пазара\", увери Коща.     От 2010 година насам, след икономическата криза,  : купени бяха бившата държавна енергийна компания REN, най-големите застрахователни дружества, най-големите частни болници, много банки. Това даде основание на критиците да твърдят, че страната се разпродава. Освен това китайците контролират и няколко от по-малките електрически компании и направиха опит да погълнат водещия производител на електричество в страната - дружеството EDP. Опитът за придобиване се провали, след като американците възразиха (FDP работи също и на американския пазар).  Троянски кон? Съществуват съмнения дали Португалия е на страната на ЕС, когато въпросът опира да китайските интереси. \"Антонио Коща не е троянски кон на китайците в ЕС. Той е техният боен кон\", казва професор Жоао Дуке от Висшия икономически институт в Лисабон.     Отношенията между двете страни, които имат 500-годишна история, никога не са били по-добри от днес. Сегашният португалски премиер от години се изявява като истински приятел на Китай, чийто президент Си Цзинпин наскоро му се отблагодари за това с лично посещение в Португалия. По време на кризата Китай помогна много на Португалия, като изкупуваше португалски държавни облигации, които никой не искаше. В същото време помощта на ЕС се изразяваше в това да накара Португалия да изпълни волята на Тройката - ЕЦБ, ЕК, и МВФ - за строги икономии и реформи. \"ЕС сега си плаща сметката\" Евродепутатката Ана Гомеш твърди, че именно Тройката е оставила Португалия в ръцете на китайците. \"И сега ЕС си плаща сметката за това\", казва тя. Гомеш е от Социалистическата партия на премиера Коща, но не одобрява курса на своя съпартиец. Тя припомня, че Китай не спазва човешките права, че с инвестициите си в Европа Пекин преследва политически цели, както и че много от тези инвеститори всъщност са държавни фирми. По думите на португалската евродепутатка, тези китайски концерни не трябва да бъдат допускани в европейските стратегически промишлени отрасли.     Илидио Серодио от съвместната Португалско-китайската търговска камара също признава, че  . В Европа те проникват през по-малки държави, като Португалия или Гърция, но от друга страна това носи икономически ползи на тези страни. \"Португалия може само да спечели от добрите си отношения с Китай\", казва предприемачът, който обаче също си дава сметка за свързаните с това опасности.  Засилване на влиянието върху малките държави От няколко години Китай полага усилия да стъпи и на Азорските острови, където неотдавна се сдоби с едно пристанище в близост до американска военновъздушна база. \"Китайците искат да имат собствена база в Атлантическия океан, но няма да им се получи\", казва той.  Без никакво съмнение обаче  в някои от по-малките страни-членки на ЕС, убеден е Серодио. Португалският премиер Антонио Коща знае това, но поне за момента на вижда никаква опасност. \"В това отношение той е оптимист\", казва представителят на съвместната Търговска палата.     Икономистът Жоао Дуке е на друго мнение. \"По време на кризата Китай не само изкупуваше португалски държавни дългове, а успя също да си осигури солидни властови позиции с придобиването на редица фирми. Затова сега Португалия не може да заеме твърда позиция срещу китайската експанзионистична политика\", посочва той. ЕС сам си е виновен Професор Дуке също критикува бездействието на ЕС. \"ЕС подтикваше Португалия да продава колкото може повече, а сега се оплаква от последствията\", казва той и допълва, че може да стане и още по-лошо: Ако световната конюнктура продължи да се влошава, Португалия отново може да изпадне в затруднено положение, а Китай да поеме ролята на спасител, разширявайки още повече влиянието си. \"Вероятно официалното изявление на португалския премиер е един вид подготовка за евентуални бъдещи финансови инжекции от Китай\", казва Дуке. Той смята, че Европа има пълно право да гледа критично на тесните връзки между Португалия и Китай, макар сама да е допринесла за тях.  ", "date": "2019.03.16", "title": "Китай се настанява трайно в Европа"}
{"url": "http://www.classa.bg/%D1%81%D0%B2%D1%8F%D1%82/item/393633-%D1%81%D0%B0%D1%89-50-%D0%B4%D1%8A%D1%80%D0%B6%D0%B0%D0%B2%D0%B8,-%D0%BA%D0%BE%D0%B8%D1%82%D0%BE-%D0%BD%D0%B8-%D0%BF%D1%80%D0%B5%D1%87%D0%B0%D1%82", "text": "Директорът на отдела за политическо планиране към Държавния департамент на САЩ Кирон Скинър заяви, че понастоящем около 50 държави предизвикват безпокойството на Вашингтон. По време на речта си в Центъра за стратегически и международни изследвания във Вашингтон тя заяви, че в края на XX век САЩ «е трябвало да се безпокоят», поради двамата играчи на международната арена, способни да нанесат вреда — Китай и СССР.     По-рано от Генералния щаб на ВС на Русия заявиха, че Министерството на отбраната на САЩ са започнали разработката на военна стратегия под името «Троянски кон».     ", "date": "2019.03.16", "title": "САЩ: 50 държави, които ни пречат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393629-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D1%8A%D1%82-%D0%BA%D0%B0%D1%82%D0%BE-%D0%BF%D0%BB%D0%B0%D1%88%D0%B8%D0%BB%D0%BE-%D0%B8%D0%BB%D0%B8-%D0%BE%D0%BF%D1%80%D0%B0%D0%B2%D0%B4%D0%B0%D0%BD%D0%B8%D0%B5-%D0%BD%D1%8F%D0%BA%D0%BE%D0%B8-%D0%B0%D0%BD%D1%82%D0%B8%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8-%D0%B8%D0%BC%D0%B0%D1%82-%D0%BD%D1%83%D0%B6%D0%B4%D0%B0-%D0%BE%D1%82-%D0%BF%D1%81%D0%B8%D1%85%D0%BE%D0%BB%D0%BE%D0%B3", "text": "Комунизмът днес не е утопия, а символ на най-страшно зло съществувало на планетата. Според най-отявлените му противници то все още е живо у нас и в Русия (не е ясно защо не споменават Китай).  Никой не би се поставил в ролята на адвокат на Сталин, нито на Хитлер. Но и Чърчил по същото време уморява от глад милиони индийци с правотата отредена му от сънародника му Чембърлейн – расов теоретик, признат за пророк както в Британия, така и в Райха. Всички тези властници са разигравали играта на своето време – брутална, кръвопролитна и отговорно организирана. Новият добре съгласуван със съюзниците ни прочит на историята ни говори за кръвожадността на Сталин и комунистите, но премълчава безумните убийства на милиони германци в края на войната извършено под вещото ръководство на Айзенхауер и Чърчил (бомбардировките на Берлин, Лайпциг, Дрезден и Хамбург две години по-рано), да не споменаваме употребата на ядрено оръжие срещу японците.   Днес се премълчава наличието на лагери (все пак несмъртоносни като тези на фашистка Германия) в демокрацията САЩ, където са въдворявани стотици хиляди японци и германци, някои от които граждани на страната на свободата от няколко поколения. Такова е било времето ще кажат помъдрелите. Вероятно. Също така, подобно е било на изток и запад, и след края на войната. Сталин продължава с репресиите, продължават и тези в родната ни страна, където хиляди хора намират смъртта си. Но на Запад също не стоят с ръце в джобовете. Франция, Белгия, Холандия, Италия са разкъсвани от вендета към властимащите по време на окупацията, и към симпатизиралите им – просто разчистване на сметки.     Макартизмът в САЩ се бори с интелигенцията по същия начин. Периодът е толкова срамен, че за него не ще намерите нито ред в „American Spirit” на Кларънс Стийг, книга, която смело критикува избиването на индианците или Ку-клукс-клан. У нас терорът не спира за миг след Освобождението. С кръв се разчистват всички политически сметки. Годините след Септемврийското въстание са изпълнени с толкова убийства, че в един момент се възприема нормално да изчезне този или онзи, без значение на политическите му убеждения. Застраховани са единствено селските луди и тези, които навели глави над земята, работят незаемащи никаква конкретна позиция. Ето какво пише всепризнатият литературен анализатор, бъдещ нобелов лаурят Иво Андрич в есето си „Положението в България“: „България като не може да бъде друга, си печели славата на страна, която по ежедневно случващите се в нея ужаси, засрамва бунтовно Мексико и надхвърля всичко, което някога се е виждало и чувало на Балканите… тази страна се е настървила така, че не може да прогледне от кръв, нито да се свести. Правителството на Ал. Цанков дошло на власт чрез преврат е могло да се задържи на власт само чрез терор. При него политическите убийстава престават да бъдат изключителни събития, тревожещи обществеността. Този зловещо прост начин за разправа с политическите противници е употребяван и от властта и от преследваната от нея опозиция. Никой и никъде не е застрахован от фанатизираните и платени убийци“ (Май 1926 г.). Комунистите дошли на власт след т. нар. революция са насъбрали 20 години вдъхновение и опит за отмъщаване и „гилотината“ им започва да работи с пълна сила, избивайки понякога (също както във Френската революция) дори собствените си деца. Какво да говорим за хилядите невинни-миролюбиво несъгласни – в крайна сметка тези главорези просто продължават традицията. Времето тече и настъпват промени. Репресиите от двете страни на желязната завеса намаляват с началото на 50-те и започва времето на непреките войни – Корея, Виетнам, Афганистан. Тогава гражданите на страните от блока изпитват онова позабравено чувство на спокойствие, така характерно и за нас днес, когато гледаме репортажи за кървави кланета в Африка и Близкия изток, докато предъвкваме вечерята, поливана с вино.   Трябва да признаем, че у нас господстващият комунизъм през 70-те и 80-те притежава съвсем различен облик от този на кървавия терор при идването на власт. Това, че за мнозина онова време преди 1989 г. остава единствено черно зло, е просто мерило за собственото им ограничение. Ако се съди по главозамайващата загуба на социални придобивки, морални ценности и национална идентичност, вероятно времето на социализма е било по-подходящо за характера на българите, също както днес се оказа, че управлението на Кадафи и Садам Хюсеин е било по-добро за „недораслите“ им народи от алтернативата на внесената демокрация. Споменаването на такива факти вероятно е особено тежко за някои професионални демократи, чието основно занимание е да разсейват фокуса на общественото мнение от чудовищните несправедливости на деня към несвързани логично обвинения към миналото. Един убеден демократ, какъвто е Стефан Цанев, честно признава провала на очакванията си със „Съжалявам, че доживях свободата, че не умрях с мечтата си за свобода!“ Комунизмът си отиде! Докато такива господа продължават вече 30 години да го обвиняват за всичко, през управлението на страната преминаха купища мошеници, които я превърнаха в разграден двор. Докато оприличавате Путин на Хитлер, а Русия на Третия райх, България се превърна в дойна марионетка. Време е да оставим миналото в покой. Да се връщаме към него само, за да го анализираме и да потърсим в в него добри практики, които са съществували. Защото само за заслепени обвинители на комунизма, днес всичко е по-хубаво. Време е да спрем с емоционалната употреба на думата комунизъм. Трябва да я използваме също така леко и рядко като феодализъм, например. Препоръчително е за някои обвинители на комунизма да посещават психолог, който да се грижи за вътрешния им мир на хора, някога носили с гордост в ръка червената книжка, а днес терзаещи се от омраза.", "date": "2019.03.16", "title": "Комунизмът като плашило или оправдание. Някои антикомунисти имат нужда от психолог"}
{"url": "http://www.classa.bg/%D1%81%D0%B2%D1%8F%D1%82/item/393628-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B2%D0%B5%D1%87%D0%B5-%D0%B7%D0%B0%D0%B3%D1%83%D0%B1%D0%B8", "text": "Те си го причиниха сами и сега търсят изход от хаоса преди наближаващия Брекзит. Но по всичко личи, че британците нямат нови идеи и се въртят в кръг. Което съвсем не е повод за злорадство, пише в коментара си Б. Ригерт. Четири дълги дни британците държаха в напрежение ЕС с пазарлъците си в последната минута преди поредицата от гласувания в парламента в Лондон. И всички тези гласувания се превърнаха в тежки поражения за министър-председателката Тереза Мей. Но и след тях нищо не се е променило: според сегашната правна уредба,   - след 14 дни - със или без споразумение с ЕС.     Решението на парламента в Уестминстър има само препоръчителен характер. И драмата продължава. През следващите седмици Тереза Мей иска да бъде проведено ново трето гласуване на нейния бракоразводен договор - с крехката надежда, че цайтнотът и объркването ще пропукат фронта на противниците в собствената ѝ партия и сред коалиционните партньори. След това тя трябва да се поиска отсрочка от 27-те държавни и правителствени ръководители на общността.   предвижда такава възможност, за да може в рамките на 3 месеца  .  Брекзит в безкрайна перспектива Ако Тереза Мей се провали отново и замине за Брюксел без нова оферта, тя ще трябва да поиска отлагане с 1-2 години. Така британците ще получат възможност на спокойствие и без да са притиснати от времето да обмислят въпроса много добре и да решат какво точно искат и как могат да го постигнат. Такъв е и съветът, който председателят на Европейския съвет Доналд Туск даде на британците. Мнозина в Брюксел са изненадани от блокадното поведение на британските депутати и загубеното от тях усещане за реалност. Но ЕС все още приема нещата спокойно и проявява търпение. Останалите 27 страни-членки отхвърлят всякакви подобрения в споразумението за напускане на ЕС с рядко виждано сред тях единодушие. Резултатът от всичко това може да се окаже следният: Великобритания да остане още две години в общността и дори да участва още веднъж в европейски избори, да излъчи еврокомисар и да продължи да прави вноски в европейския бюджет. Мнозина в ЕС междувременно се оплакват, че общността си има и други проблеми, освен инатливите британци. И не са във възторг от това, че драмата \"Брекзит\" заплашва да се превърне в приказка без край. Засега обаче всички други изходи са барикадирани: британският парламент отхвърли възможността за нов референдум, а засега никой не говори за оттегляне на молбата за напускане на ЕС. Загуба на престиж и доверие Тереза Мей не е променила стратегията си - тя се надява, че оставащото малко време да фактическото напускане на ЕС ще засилва натиска над депутатите, чиято паника накрая може да ги накара да приемат нейното споразумение с ЕС. Не е изключено да бъде проведено и четвърто гласуване часове преди настъпването на 29 март. При   британският парламент би трябвало да си даде сметка за следното нещо: ако иска да избегне твърд Брекзит, трябва много бързо да промени закона за напускането на ЕС. В противен случай всичко ще приключи на 29 март. Главният европейски преговарящ Мишел Барние засега също призовава да се запази самообладание и да се изчака търпеливо решението на британците. Той знае много добре, че Брекзитът няма да е от полза за никого -  . А Обединеното кралство вече загуби - и престиж, и доверие.        ", "date": "2019.03.16", "title": "Великобритания вече загуби"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393623-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8", "text": "Станислава Желязкова е голямата дъщеря на Димитър Желязков, по-известен като Митьо Очите. Наскоро й беше повдигнато обвинение, че е член на организирана престъпна група, ръководена от баща й. В петък Станислава се яви в Специализирания наказателен съд в София като свидетел по делото срещу групата на Божидар Кузманов-Божо Кравата. Димитър Желязков също бе там, макар и като арестант, пише \"Флагман\".      Митьо Очите е частен обвинител и граждански ищец заради стрелбата по него през 2016 г. и има право да участва в процеса в лично качество Станислава твърди, че не иска да говори за делото, но признава, че има повдигнато обвинение: \"Имам обвинение, да. Но нямам желание да говоря от гледна точка на това, че не съм получила обвинителен акт и не искам да си навлека проблеми. Единствено мога да кажа за самото предявяване на делото – то беше в нечовешки условия. Отивахме в 9 без 15 сутринта, а излизахме в 8 и 9 вечерта.      А едната вечер излязохме в 11,30 вечерта. Аз съм майка-кърмачка и за мен просто това е предпоставка за усложнения.\" Дъщерята на Митьо Очите е под парична гаранция от 10 000 лв. Станислава разкрива, че е успяла да се види с баща си след завръщането му от Турция, но съвсем за кратко. Докато той бе в турския арест тя роди, но Митьо Очите така и не е виждал първото си внуче: \"Да, не го е виждал. Интересува се – как е, расте ли.\"      Според Станислава здравословното му състояние продължава да е влошено: \"Не е добре и не му позволяват да отиде на лекар. Ние пуснахме молба за скенер, за рентген... Да му се направят едни пълни изследвания, а не просто докторът да го види външно и да каже „той е в задоволително състояние\". Защото той все пак има много тежки наранявания, има куршум в него, което е предпоставка да се види – скенер, рентген, и да му се направят едни пълни изследвания.\"", "date": "2019.03.16", "title": "Дъщерята на Митьо Очите проговори..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393624-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D0%BC%D0%B0%D1%80%D1%82", "text": "ОВЕН ( 21 март - 20 април ) Не е препоръчително да поемате рискове и да обещавате неща, които са не реалистични за изпълнение. Старайте се да бъдете по-мъдри, тогава ще заемате водеща позиция в работата. В личната сфера, така ще се покриете, че любимият ще трябва да гадае за вашите намерения. От инвестиции, е желателно за засега да се въздържате. ТЕЛЕЦ ( 21 април - 21 май )  Не се препоръчва да разчитате на другите, дори ако те многократно са ви спасявали и поддържали. Само с независими действия и инициативност, ще постигнете целите си. С финансовите затруднения, ще трябва да се справите с повишено напрежение. Но резултатът, ще бъде много приятен. БЛИЗНАЦИ ( 22 май - 21 Юни ) Препоръчително е да решите с кой да продължите и какво ви пречи за изпълнението на личните планове. Истинските приятели са тежки като златото, така че не влизайте в конфликт с тях без причина. Ако по време на попълване на документи, допуснете грешка, след това ще бъде трудно да я поправите. Ще трябва отново да се обръщате към адвокати и да бягате по инстанции.   РАК ( 22 юни - 23 юли ) Не трябва да давате пари на заем, както и да влагате големи суми в чужд бизнес. Като цяло, денят ще е добър, ако се настроите позитивно. Възможно е не само приятно стечение на обстоятелствата, но и истински чудеса. В личния живот, очаквайте радикални промени. Възможна е неочаквана и съдбовна среща. ЛЪВ ( 24 юли - 23 август ) Очаква ви ден, помрачен от терзания и проблеми. Освен това, ще се притеснявате с по всякакви причини. Имайте предвид, че нервите ви не са от желязо, а психично здраве също не може да си купите. Не са изключени интересни и изгодни пътувания из града. Ако имате практично отношение към пазаруването, ще спасите семейния бюджет от криза. ДЕВА ( 24-ти август - 23 септември ) За да успеете в професията, трябва да направите нещо, което ще е полезно за работното ви място. Също много ще зависи от това, колко коректни и внимателни, ще бъдете в комуникацията с колегите. Минимални загуби се очакват във финансите, така че, пестенето няма да навреди. В любовта, ако някой наистина ви обича, няма да ви остави и за минута сами. ВЕЗНИ( 24 септември - 23 октомври) Повишете социалния си статус и започнете да се подготвяте за нова работа. Особено, ако наскоро сте намерили друго по-добро място. Емоционални бури се очакват в късния следобед, когато няма може да намерите общ език, дори с близките си хора. Ако откриете истинския мотив на това поведение, тогава действайте. Вечерта се откажете от алкохолни напитки.   СКОРПИОН ( 24 октомври - 22 Ноември ) Очаква ви един великолепен ден. Ще се представите пред себе си и околните, толкова интелигентни и красиви, че веднага ще се сближите духовно. Качеството в работата, няма да зависи от бързината и обратно. Бъдете по-старателни, за да не се окажете в \"опашката\" на колектива. Не пречи да намерите време и за занимания със спорт.   СТРЕЛЕЦ ( 23 Ноември - 21 Декември ) Очаква ви труден ден, в който непрекъснато ще трябва да изяснявате отношения, да ходите по инстанции и учреждения. Но ако издържите всичко това, ще станете стократно по-мъдри и сдържани. Изоставени и ненужни, ще почувстват тези, който наскоро са се разделили с любим човек. Времето ще постави всичко на мястото си. КОЗИРОГ (22 Декември - 20 януари ) Не трябва да витаете в облаците, а твърдо да застанете на краката си. Това ще помогне да избегнете неприятности и инциденти, както и ще повиши самочувствието ви. Успехи очакват тези, които овладяват нова професия. Във финансите, не се опитвайте да мамите, в противен случай, ще останете без пари. По-добре се заемете с благотворителност.  ВОДОЛЕЙ ( 21 януари -  19  февруари ) Обърнете повече внимание на себе си, вашето здраве и външния вид. Вие постоянно се грижите за някой друг, но не и за собствената си персона. Съмнения и терзания, ще ви обхванат в любовта. Не е изненадващо, ако наскоро сте започнали роман, но не гледате на него сериозно. Е, необходимо е отново да преразгледате плановете си за личния живот.   РИБИ ( 20 февруари - 20 март ) Ще разчитате повече на другите, отколкото на себе си. С този подход към живота, няма да сте щастливи, това е сигурно. Успех в професионалната сфера ще имат само онези, които работят упорито и ентусиазирано. Не трябва да инвестирате в дела, за които ви съветват приятелите. Най-вероятно, нищо няма да се получи и ще ви остане само горчив послевкус.", "date": "2019.03.16", "title": "Дневен хороскоп 16 март"}
{"url": "http://www.classa.bg/%D1%81%D0%B2%D1%8F%D1%82/item/393625-%D1%81%D1%82%D1%80%D0%B0%D0%BD%D0%BD%D0%B8%D1%8F%D1%82-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%BB%D0%B0%D1%83%D1%80%D0%B0-%D0%BF%D0%B8%D0%BD%D1%8F%D1%82%D0%B0%D1%80%D0%BE-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE,-%D0%BA%D0%BE%D0%B5%D1%82%D0%BE-%D0%BF%D0%BE%D0%B4%D0%BB%D0%B0%D0%B3%D0%B0-%D0%BD%D0%B0-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D0%B5-%D0%B5%D0%BA", "text": "Смъртта на 50-годишната Лаура Пинятаро - високопоставен юристк от администрацията на ЕК - може да се окаже поредният тежък удар по репутацията на Мартин Зелмайер, проблематичният генерален секретар на Комисията \"Юнкер\". В разследване на \"Либерасион\" се описват детайлите около самоубийството на Пинятаро - директор на отдела \"Човешки ресурси\" в Правната служба на ЕК, което се е случило на 17 декември 2018 г. Френското издание смята, че може би има връзка между смъртта на Пинятаро и натиска, оказван върху нейната служба във връзка с разследването срещу назначението на Зелмайер за генерален секретар на ЕК. Германецът - бивш началник на кабинета на Жан-Клод Юнкер - беше повишен до най-важната административна позиция в комисията през февруари 2018 г., но изборът му беше оспорен както от Европейския парламент, така и от европейския омбудсман заради нарушение на вътрешните кариерни правила за служителите на европейски институции.   Мартин Зелмайер - сивият кардинал на ЕК   Скандалът е разкрит именно от \"Либерасион\", като не спира да провокира нови вълни на напрежение - дори ЕП осъди кадровата рокада, като я нарече \"опит за преврат\" през април 2018 г. Изборът на Зелмайер никога не е минавал за одобрение през Правната служба на ЕК, но именно на нея е възложено да намери юридическо оправдание за нарушенията в процедурите, когато Комисията на ЕП по бюджетния контрол разкрива разследване по случая през февруари 2018 г. и изпраща списък със 134 въпроса около избора на новия генерален секретар. Един от юристите, на които е възложена задачата за съставяне на отговорите, е Лаура Пинятаро - част от елита на европейската администрация. Отличен юрист, дъщеря на висш италиански магистрат, учила в Италия, САЩ, Франция и Испания, тя влиза в тесния кръг на висшите администратори в Европейската комисия . От 1995 г. работи в престижната Правна служба на ЕК. През юни 2016 г. е повишена до ръководител на дирекцията за човешки ресурси на Правната служба, като отговаря за проверката на легитмността на назначенията. Задачата за намиране на юридическа обосновка за рокадата изглежда невъзможна: Юнкер и Зелмайер са пазили в тайна намерението на действащия генерален секретар Александер Италианер да напусне поста си. Информацията за готвената смяна не е обявявана предварително, така че нито един друг кандидат не е можел да се включи в конкурсна процедура. Междувременно Зелмайер е побързал да попълни липсващия ценз в професионалната си биография, като получава поста на зам.-генерален секретар 2 дни преди изненадващото предложение за избора му като титуляр на поста. На 21 февруари 2018 г. по време на заседание на колежа на комисарите Юнкер анонсира оттеглянето на Италианер и името на Зелмайер е поставено за гласуване. Внезапното самоубийство на Пинятаро през декември 2018 г. идва само няколко дни след като близо 2/3 от евродепутатите гласуват решение, с което настояват за оставката на Мартин Зелмайер. От ЕК реагираха на статията на \"Либерасион\", която прави връзка между двата казуса, с позиция, в която посочват, че категорично оспорват съдържанието й.     \"Направени са недопустими внушения, които нямат нищо общо с действителността на една много тъжна и лична история - която от уважение към жертвата и семейството й - не би трябвало да излиза в публичното пространство\", се казва в позицията. От ЕК наричат Лаура Пинятаро \"брилянтен колега\", като посочват, че съвместната работа с италианската юристка е била \"привилегия\" за всички. Според съобщението на ЕК - Мартин Зелмайер \"е познавал бегло\" Пинятаро, като се е срещал с нея само два пъти. \"Твърденията и инсинуациите в статията са недопустими, злонамерени и неуважителни, особено спрямо жертвата и семейството й, но и спрямо ЕК като институция, в момент, в който нейният председател се намира насред много деликатни преговори и процеси от критично значение за ЕС\", се казва още в позицията на комисията. Това, което не се отрича в съобщението, е, че в ранния следобед на 24 март 2018 г. в кабинета на Юнкер е свикана среща за съставяне на отговори за Европейския парламент по казуса на Зелмайер, на която участват 10 души (включително генералният секретар на Правната служба Луис Ромеро и Лаура Пинятаро) - а по средата на заседанието се появява самият Мартин Зелмайер. Според източниците на \"Либерасион\" Ромеро се е възмутил от намесата на човека, заради когото се води целия спор, и е напуснал залата заради създаването на конфликт на интереси, оставяйки Лаура Пинятаро сама като представител на Правната служба. От ЕК оспорват твърдението, че е имало нарушение на Правилника за дейността на служителите (\"при изпълнение на своите функции служителят няма право да се занимава с въпроси, в които той има пряк или непряк личен интерес\") и твърдят, че Ромеро не си е тръгвал и е следил за съставянето на отговорите. Според \"Либерасион\" отговорите са били диктувани лично от Зелмайер след появата му. На това от ЕК отговарят, че той не е диктувал, а е \"допринесъл за коректното съставяне на отговорите, които се отнасят за него, за да гарантира, че са пълни и изчерпателни\". Така или иначе, евродепутатите не остават доволни от аргументите на Комисията. Решават да изпратят допълнителни 61 въпроса по случая, като според френското разследване - Лаура Пинятаро отново е извикана, за да помага при съставянето на отговора. Близък на Лаура Пинятаро твърди, че след всяко подобно заседание тя се е връщала гневна.     \"Тя знаеше, че участва в нещо неправомерно от гледна точка на конфликта на интереси\", казва един от близките й сътрудници. Лаура Пинятаро е юрист с изключителна лоялност към службата си, човек, който няма никакво отношение към политиката. Бързо разбира, че назначението на Зелмайер не отговаря на правилника, но се опитва да предотврати кризата, като търси оправдание за нарушението на закона. При втората среща споделя, че това, което върши, е скандал, но го прави заради институцията, пише \"Либерасион\". Европейският парламент отново не се впечатлява от обясненията на Зелмайер и екипа му. С резолюция, гласувана на 18 април, ЕП настоява изборът му да бъде \"преразгледан\". ЕК отказва да го направи - според ръководството й всичко е изпълнено по правилата.   През май в казуса се намесва европейският омбудсман Емили О'Райли. Ирландката започва своя проверка, като настоява да получи достъп до сървъра на ЕК. Не й разрешават. О'Райли изисква копия от всички мейли, засягащи номинацията и избора на Зелмайер.  Според френското разследване - Лаура Пинятаро преценява, че е нейно задължение да отговори на исканията на омбудсмана и предава всички изисквани документи, като е споделяла пред свои близки, че повече не може да лъже и че знае, че се намесва в ситуация на конфликт на интереси. Официално, от ЕК отхвърлят това в съобщението си и твърдят, че лично Мартин Зелмайер се е занимавал с подготовката на документите за предаване на омбудсмана (които са били в обем от 11 000 страници). Твърдят още, че в нито един момент Лаура Пинятаро не е изпращала мейли и не е комуникирала под руг начин пряко с Емили О'Райли, като цялата кореспонденция е минавала през офиса на генералния секретар - т.е. отново Зелмайер, когото О'Райли би трябвало да разследва. На 4 септември омбудсманът на ЕС публикува доклад, в който показва, че номинацията на Мартин Зелмайер за генерален секретар е подготвяна от януари 2018 г. и че няма никакво съмнение, че хората, участвали в процедурата, са знаели за кого е предназначена позицията от самото начало. В доклада й са описани всички детайли от вътрешната кореспонденция, документите, променяни час по час. Емили О'Райли посочва, че \"и като дух, и като буква\" правилата на ЕС са нарушени, а процедурата по избора е \"манипулирана\". \"Либерасион\" посочва, че това е моментът, в който Зелмайер е влязъл в остър конфликт с Лаура Пинятаро. Официалният отговор на ЕК след доклада на О'Райли е публикуван на 4 декември. На 12 декември според данните на нейните близки, Лаура Пинятаро споделя, че \"е провалила кариерата си\". \"За мен това е краят. Не можеш да си представиш какво ме караха да правя през последните седмици\", е казала тя в разговор със свой приятел. Според същия източник на \"Либерасион\", Лаура Пинятаро е била \"ужасена от враждебното отношение на Зелмайер\". Основното, което тя е повтаряла, е че с кариерата й е свършено. На 17 декември 2018 г. около 7:30 ч. Лаура Пинятаро моли своята приятелка Лоренца Б., при която живее от няколко дни, да придружи дъщеря й до спирката на училищния автобус. Жената казва, че не се чувства добре. В момента, в който Лоренца и 14-годишното момиче излизат от сградата и се отдалечават, Лаура се качва на последния етаж и скача. Издъхва на място. Генералният директор на Правната служба Луис Ромеро научава за смъртта й по време на среща на директорите в 9:25 ч. Не казва нищо и напуска срещата. Останалите служители от отдела разбират за служилото се от съобщение във вътрешната информационна система. Нито Мартин Зелмайер, нито комисарят по администрацията Гюнтер Йотингер, нито Жан-Клод Юнкер не изпращат съболезнования на семейството й, пише \"Либерасион\". Според позицията на ЕК, Зелмайер \"е искал да изпрати лично съболезнователно писмо до семейството на починалата, но се е въздържал да го направи по изричния съвет на генералния директор на Правната служба, който изтъкнал деликатните лични обстоятелства\". Не става ясно защо Луис Ромеро би посъветвал Зелмайер да не се намесва, ако е вярно, че той не се познавал лично с италианката и е имал само две срещи по професионални въпроси с нея. Няма официални данни за това дали е проведено вътрешно разследване за причините за смъртта й. Не е ясно дали става дума за бърнаут, за психически тормоз, за лични проблеми. Френският журналист Жан Катремер посочва, че всички близки на Пинятаро са я описали като амбициозна жена, която обича живота и спорта. Един от бившите й директори Джулиано Маренко си я спомня като весела, силна и енергична личност, чиято последна постъпка е \"неразбираема\". Съпругът й - французинът Мишел Нолен, служител на Правната служба - се е борил от няколко години с ЕК, защото смята, че не е получил кариерата, която заслужава. Подал е и жалба пред Съда на ЕС, но е загубил делото. Когато Лаура Пинятаро е избрана за пост, в който рискува да се наложи да разгледа случая на своя съпруг, отношенията между двамата се влошават. В последните дни от живота си тя се мести в дома на своя приятелка, като взима със себе си дъщеря си. Момичето сега е поверено на грижите на брата на починалата й майка. Обявата за конкурс за позицията на Пинятаро е публикувана на 4 март - почти три месеца след смъртта й. Според \"Либерасион\" - \"още отсега се знае, че Зелмайер ще назначи един от своите приближени, германец, също като него\". Разбира се, ЕК отрича последното твърдение.", "date": "2019.03.16", "title": "Странният случай на Лаура Пинятаро: Самоубийството, което подлага на изпитание ЕК"}
{"url": "http://www.classa.bg/%D1%81%D0%B2%D1%8F%D1%82/item/393626-%D0%BC%D0%BE%D0%BD%D0%B5%D1%82%D0%B0%D1%82%D0%B0-%D0%BD%D0%B0-facebook-%D0%BC%D0%BE%D0%B6%D0%B5-%D0%B4%D0%B0-%D0%B3%D0%B5%D0%BD%D0%B5%D1%80%D0%B8%D1%80%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B8-%D0%B2-%D0%BF%D1%80%D0%B8%D1%85%D0%BE%D0%B4%D0%B8", "text": "Според анализатора на Barclays Рос Сандлър проектът за стабилина монета на Facebook може да предостави нова възможност за развитие пред социалния гигант. В бележка за инвеститорите, Сандлър твърди, че положените усилия в насока блокчейн на Facebook могат да доведат до допълнителни приходи от 3 до 19 милиарда долара до 2021 година. Анализът обаче зависи от това дали “Facebook Coin ще се окаже успешен в съживяването на стратегията за микроплащания на FB за разпространение на цифрово съдържание”, пише Сандлър. Той вижда и две основни предизвикателства пред компанията, търсеща да постигне своите “крипто-цели”: “демонстриране на стойностна подкрепа за потребителите над това, което е налично днес в плащанията” и преодоляване на проблемите на доверието на потребителите след скандалите през 2018 г. В очевиден стремеж за отчитане на споменатите проблеми с доверието, главният изпълнителен директор – Марк Цукерберг – направи дълъг пост миналата седмица, призовавайки Facebook да стане по-ориентиран към неприкосновеността на личния живот през следващите години. Въпреки че не се споменава криптовалута, плащанията и криптирането често се използват. Сандлър от Barclays отбеляза, че много неща остават неясни за крипто проекта на Facebook. Въпреки това, има прецедент за виртуална валута в сайта на социалните медии: Facebook кредити.         Всъщност, през последните месеци компанията беше начело на крипто пазара, с натиск за наемане. Подчертавайки широчината на програмата за набиране на кадри, уебсайтът за кариери във Facebook вече изброява 20 работни места, свързани с блокчейн технологията. Това е поредната индикация от страна на социалния гигант, че иска да се включи в екосистемата на блокчейн и криптовалутите. Този ход има потенциала да доведе до положителен импулс върху пазара, който преживя една изключително тежка година. Това обаче не отказа крипто общността, а напротив дори повече хора очакват масовото приемане на криптовалутите и блокчейн да започне още тази година.   ", "date": "2019.03.16", "title": "Монетата на Facebook може да генерира милиарди в приходи"}
{"url": "http://www.classa.bg/%D1%81%D0%B2%D1%8F%D1%82/item/393627-%D0%B0%D0%BA%D0%BE-%D0%BC%D0%BE%D1%81%D0%BA%D0%B2%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D1%81%D1%8A%D0%B2%D0%B5%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%B3%D1%83%D0%B1%D1%8F%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5", "text": "Тази възможност създава опасения сред активисти и опозиционери: Москва може да напусне Съвета на Европа и с това за Русия да отпадне юрисдикцията на Европейския съд по правата на човека (ЕСПЧ), с което руските подсъдими ще бъдат лишени от „последната надежда“ за правосъдие пред тази водеща в международното право институция. За повече от 20 години членство в Съвета на Европа Русия стана страната, срещу която са заведени най-много дела пред ЕСПЧ. Този съд разглежда случаи, по които са изчерпани всички възможности за защита пред националните юрисдикции.     След анексията на Крим от Москва през март 2014 г. обаче отношенията между Съвета и Русия бързо се влошиха, дотолкова, че Русия може да напусне тази година работещата в Страсбург организация, в която членуват 47 държави и която е независима от Европейския съюз.  „Стигнахме до ситуация, от която може би няма друг изход“, твърди Татяна Становая, директор на експертната група „Р.Политик“ в Париж.     Този „Рукзит“, както го нарече генералният секретар на Съвета Торбьорн Ягланд, потенциално би довел до засилване на натиска на властите върху гражданското общество, влошаване на условията при задържане и дори до възстановяване на смъртното наказание, твърдят активисти. След анексията на Крим Парламентарната асамблея на Съвета на Европа лиши руските депутати от правата им и конкретно от правото им да гласуват. Резултатът: повече от половината съдии в ЕСПЧ и комисарят за правата на човека на Съвета бяха избрани без Русия. В отговор Москва прекъсна през 2017 г. плащането на членския си внос от 33 милиона евро (7 процента от бюджета на Съвета на Европа) в бюджета на организацията, а руските депутати отказват да участват в сесиите на Парламентарната асамблея. Според правилата на Съвета, ако страна членка не плаща членския си внос, тя рискува да бъде изключена в срок от две години, който за Русия изтича през юни тази година. Ако положението остане непроменено, Москва няма да участва в избора през юни на нов генерален секретар на организацията. Просто блъф? Според Пьотър Толстой, ръководител на руската делегация в Парламентарната асамблея на Съвета на Европа и заместник-председател на Държавната дума (долната камара на руския парламент), Москва ще участва в избирането на нов секретар само ако всичките й права бъдат възстановени и ако ПАСЕ отмени възможността да бъдат санкционирани национални делегации.     „Ако това не се случи, руската делегация няма да участва в избора, а това ще постави под въпрос необходимостта от участието ни в тази организация“, заяви Толстой пред Франс прес. Опонентът на Кремъл Алексей Навални, който е завел голям брой дела пред ЕСПЧ, подозира, че става дума за блъф. „Кремъл е доволен, че делегацията ни загуби правото си на глас“, каза пред Франс прес Навални, според когото това е средство за засилване на популярността на руските власти във вътрешната политика. „Въпреки че на руското правителство не му харесват доста от решенията на ЕСПЧ, то не иска да се оттегли от Съвета, а Съветът всъщност също не иска да го изключи“, твърди той. Според анализаторката Татяна Становая желанието на Русия да остане е свързано с факта, че „за Владимир Путин участието в Съвета на Европа е безспорно потвърждение за принадлежност на Русия към цивилизования свят“. След създаването на Съвета на Европа единствено Гърция е прекратявала членството си в организацията през 1969 г. при военната диктатура, преди отново да се присъедини през 1974 г. „Чувство за справедливост“ В края на миналата година повече от 60 активисти и адвокати подписаха призоваващ за компромис меморандум с аргумента, че излизането на Русия от Съвета на Европа ще навреди на жертвите на съдебни несправедливости. Те предупреждават също за възможно възстановяване в Русия на смъртното наказание, чието отменяне е условие за членство в Съвета на Европа. „Повече от ясно е, че загубите ще са огромни“, прогнозира Юри Джибладзе, руски правозащитник, който нарича ЕСПЧ „последна надежда за правосъдие“. През 2017 г. Москва е платила повече от 14,5 милиона евро за справедливо обезщетение на руски подсъдими. За сравнение Великобритания и Франция са осъдени да платят през същата година съответно 222 677 и 88 279 евро. В повечето случаи Русия изплаща сумите, но често не успява да премахне причините за нарушенията, твърдят активисти. Според Пьотър Толстой руските съдилища вече отговарят на европейските стандарти и правозащитниците ще трябва да се подготвят „да живеят без ЕСПЧ“. Алексей Навални твърди, че много руснаци имат чувството, че „някъде далеч оттук, във Франция, има правосъдие“: „Осъзнаването, че справедлив процес вече няма да е възможен дори и на теория, ще бъде основната и най-ужасяващата последица“, изтъква опозиционерът. БТА", "date": "2019.03.16", "title": "Ако Москва напусне Съвета на Европа: Руснаците може да загубят последната надежда за правосъдие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393620-%D0%B8%D0%BD%D0%B4%D0%B8%D0%B9%D0%BA%D0%B0,-%D0%BA%D0%BE%D1%8F%D1%82%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B5", "text": "Запознайте се с Ревати Бордавекар. През живота си младата индийка никога не е правила секс, но въпреки това преди месец на бял свят се появи първородната й рожба! 30-годишна жена страда от тежка форма на вагинизъм - заболяване, при което мускулите на вагината се свиват толкова силно, че правят невъзможно всяко проникване, включително и полов акт.  За първи път Ревати се сблъскала с непоносима болка във влагалището на 22 години, когато се опитала безуспешно да си сложи тампон. С течение на времето момичето осъзнало, че нещо с нея не е наред.  Когато се разровила в интернет, тя установила, че страда от вагинизъм. Дълго време се срамувала да говори за проблема си със специалисти, скрила за заболяването и от майка си. Но когато пораснала, установила, че е крайно време да се направи нещо по въпроса.     Вагинизмът е много рядко заболяване. Най-често от него страдат млади момичета, като цяло - не повече от 5% от всички жени на земята.  Лекарите посъветвали Ревати да се отпусне, да пийне малко алкохол преди половия акт, да използва лубриканти и я уверявали, че \"проблемът е само в главата й\". За съжаление, нищо не помогнало. Не помогнала и хирургичната интервенция, на която се подложила младата жена.      Ревати среща бъдещия си съпруг в сайт за запознанства през 2013 г. Тъй като по това време той живеел в САЩ, двамата само си пишели. След това започнали да разговарят по телефона, а година по-късно се осмелили да се срещнат на живо. Платоничната им любов била толкова силна, че в началото дори и не си помисляли да правят секс.    Дълго време младата жена се стеснявала да сподели с любимия за своя недъг. Накрая обаче била принудена от обстоятелствата да разкрие страшната си тайна. В първата брачна нощ Ревати признала, че не може да прави секс. Съпругът й останал в шок от информацията, която жена му споделила, но въпреки това решил да остане с нея. Всеки път опитите им да правят секс завършвали по един и същи начин - плачевно! Освен непоносим болка, страх и неловкост, момичето не усещало нищо.     Годините си минавали, а въпросът за наследник започвал да стои все по-често на дневен ред. Двамата дори започнали да се замислят дали да не си осиновят детенце. Един ден Ревати събрала смелост и предложила на съпруга си да пробват с ин витро оплождане. Процесът бил дълъг и много болезнен, но мъките, на които се подложила индийката си стрували.      Денят, който съпрузите чакали с огромно нетърпение, настъпил през май миналата година. Тогава те разбрали, че само след 9 месеца ще станат родители.      \"Когато видях двете чертички на теста за бременност, обезумях от щастие. Мислех си, че сърцето ми ще се пръсне от радост\", споделя Ревати.      Раждането преминало нормално. Отчитайки факта, че младата жена не може да понася никакво вагинално проникване, решили да направят цезарово сечение.       Малко преди големия ден обаче индийката решила, че ще ражда по естествен път.       Няколко акушерки държали Ревати за ръцете и краката, докато тя крещяла и се превивала от болка. Раждането продължило 48 часа, но накрая на бял свят се появила прекрасната Ева.         Определено на индийката много й провървяло със съпруг, който я разбрал и не спирал да я подкрепя.      Лекарите са оптимисти, че след естественото раждане най-вероятно ситуацията ще се промени и двамата най-накрая ще могат да правят секс.     Но тъй като малката Ева се е родила само преди месец, лекарите все още не могат дадат 100-процентова  прогноза.", "date": "2019.03.16", "title": "Индийка, която никога не е...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393621-%D0%BF%D0%BB%D0%B0%D1%87%D0%B5%D1%82%D0%B5-%D0%BC%D1%8A%D0%B6%D0%B5-%D0%BC%D0%B8%D0%B0-%D1%85%D0%B0%D0%BB%D0%B8%D1%84%D0%B0-%D0%BA%D0%B0%D0%B7%D0%B0-%D0%B4%D0%B0", "text": "Бившата порно звезда Миа Халифа, която е една от най-големите фенки на футбола и на англиския Уест Хям сложи край на мъжките надежди. Ливанката, на която повечето мъже по света знаят всяка една част от тялото, каза заветното \"Да\" на своя любим Робърт Сандберг.     Халифа и Сандберг са заедно от доста време, а шведът е изненадал звездата по време на вечеря в ресторант в Чикаго.   \"Аз съм най-щастливата жена на света! И казах \"Да\"!\", написа Халифа в социалните мрежи.      ", "date": "2019.03.16", "title": "Плачете мъже! Миа Халифа каза \"Да\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393622-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%B8%D0%B7%D0%B1%D1%83%D1%85%D0%BD%D0%B0-%D0%B7%D0%B0%D1%80%D0%B0%D0%B4%D0%B8%E2%80%A6", "text": "Легендата в кеча Тори Уилсън избухна и призна, че се чувства „омърсена“, след като научила, че е била лъгана от бившия си приятел. 43-годишната сексбомба изрази яда си в социалните мрежи, разбирайки, че някогашният ѝ любим е бил и с други жени, докато двамата все още са били заедно.   „Аз бях просто отвратена, когато научих за другите жени, които по същото време са излизали с него. Чувствам се „омърсена““, споделя Тори Уилсън, която се е снимала за корица на „Плейбой“. Тя обаче не разкри за кого точно говори, след като е имала връзки с доста спортни звезди.     Русокосата красавица е била заедно с други звезди на Световната федерация по кеч (WWE) Били Кидман и Ник Мичел, както и с легендата на бейзболния тим Ню Йорк Янкис Алекс Родригес. Наскоро бе обявено, че тя ще бъде приета в „Залата на славата“ на WWE. Това ще се случи на официална церемония в Ню Йорк на 6 април.                ", "date": "2019.03.16", "title": "Сексбомба избухна заради…"}
