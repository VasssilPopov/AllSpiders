{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/403759-%D0%B6%D0%B8%D0%B2%D0%BE%D1%82-%D0%BD%D0%B0-%D0%B5%D0%B4%D0%BD%D0%B0-%D0%B3%D0%B0%D1%80%D0%B0%E2%80%9D-%E2%80%93-%D1%80%D0%BE%D0%BC%D0%B0%D0%BD-%D0%BF%D1%80%D0%B8%D1%82%D1%87%D0%B0-%D0%B7%D0%B0-%E2%80%9E%D0%B7%D0%BB%D0%B0%D1%82%D0%BD%D0%B0%D1%82%D0%B0-%D0%B5%D0%BF%D0%BE%D1%85%D0%B0%E2%80%9D-%D0%BD%D0%B0-%D1%87%D0%B0%D1%83%D1%88%D0%B5%D1%81%D0%BA%D1%83", "text": "С алегоричния роман „Живот на една гара”, Октавиан Палер (1927–2007) прекъсва своята интересна и ценна поредица отреалистични опуси („Сърдечни полемики”, „Въображаеми писма”, „Дон Кихот на Изток”, „Защитата на Галилей, „Автопортрет в счупено огледало”) и се насочва към жанра на екзистенциалния роман- есе. Като размишлява върху съдбата на човека в съвременния свят и смисъла на живота, той се обръща към литературата на абсурда и продължава търсенията на своите именити предшественици: Франц Кафка („Процесът”), Албер Камю („Чумата”), Сартр („Погнусата”), Дино Будзати („Татарската пустиня), Йожен Йонеско („Носорозите”), Самюел Бекет („В очакване на Годо”).   От друга страна, фактът, че това е извършено с конкретна цел, в случая завоалирана, заради жестоката цензура в Румъния, критика на тоталитарното комунистическо общество от най-страшните години за северната ни съседка през ХХ век, цинично назовани от диктатора Чаушеску „Златната епоха”, му отрежда достойно сред неколцина от неговите колеги – автори на подобни романи: А. Е. Баконски („Черната църква”), Бужор Неделкович („Вторият пратеник”), Йон Йеремия („Гъливер в страната на лъжите”) и познатия у нас Йон Дезидериу Сърбу („Адио, Европа!”).   Като повечето прозаични опуси от този род, „Живот на една гара” не е типична творба с „ключ”, с помощта на който могат лесно да се идентифицират реални, конкретни фигури и ситуации, а е по-скоро роман, в който състоянията, образите и идеите са облечени във фикцията, в самата тъкан на разказа. Но тази тъкан е твърде крехка и отстъпва на философските медитации, на вътрешните монолози на автора, което прави повествованието някак „прозирно”, кара читателя да приема подсказаните идеи загатнато. Защото езикът на този автор е определено езоповски. Октавиан Палер е белетрист с определено философска нагласа, при това забележителен ерудит, с огромна култура, което прави тези пасажи от разказа му много интересни.    Впечатлява алюзията му за социалистическата революция, чрез интересните епизоди, свързани с Френската революция от 1791 година и съда над Максимилиан Робеспиер. Главната тема на пледоариите „за” и „против”, тук е тази, че виновните за терора са не само революционерите (комунистите) – „агентите на Злото”, но и самата публиката, която ги приема пасивно, без да се възпротиви и разбунтува, просто от опортюнизъм или от страх. Страх, който беше парализирал народите от Източна Европа, станали жертва на руските имперски амбиции (които, всъщност, продължат и днес). Палер е обсебен от „границата на отстъпа” или момента, когато изплашената до смърт жертва, сключва договор с мъчителите си.   Но каква е фабулата тук, ако може да се говори за такава? Един мъж и една жена се срещат на перона на една малка изоставена гара. Двама самотни герои – монади, неспособни да се приспособят към света. Той е учител по история, избягал от своя град, тероризиран от укротители на кобри. Тя се казва Елеонора и също е напуснала града си, превзет от дресьори на кучета. Гарата, където са двамата, е напълно откъсната от света, без телефон, с часовник без стрелки, с табела, на която няма разписание на влаковете, които всъщност не минават отдавна оттук. Наблизо има само гора и едно блато, а отвъд него – пустиня… Следва поредица от тревожни събития. Кобрите от града на Учителя (той всъщност води и разказа), тук са символ на страха, който има във всеки от нас, на затаени чувства, които веднъж освободени, могат да отровят живота ни. А укротителите са примитивни, маргинални типове, от утайката на обществото (живеещи до блатото), които властта използва, за да сплаши гражданите.    По същия начин и дресьорите на кучетата от града на Елеонора – алюзия за зловещата румънската служба за сигурност от времето на Чаушеску, Секуритате – предизвикват паника сред жителите, за да ги държат в страх и подчинение. Чрез символа на кобрите и кучетата, Октавиан Палер ни внушава истината, че ако не им се противопоставим навреме, тираните, появили се сред нас, винаги успяват да ни манипулират, подчинят, обезсилят. И в тази ситуация на повсеместен терор, Учителят- разказвач твърди, че са възможни единствено две алтернативи: да се предадеш пред лицето на Страха, да загинеш, или да се превърнеш в роб, да се адаптираш към ситуацията… А Гарата е просто една мъртва точка, през която не минава нито влак, нито човек, прелитат само ята от гарвани през зимата, а през лятото – рояци комари. Тя е просто един исторически символ, образ на краха на т.н. „комунистически идеал”, в който през младите си години е вярвал безрезервно, сляпо и самият автор.   Романът на Октавиан Палер е роман притча, изследващ по един забележителен, вълнуващ начин анатомията на страха и абсурда, образа на едно уж, ново или обновено, всъщност нашето, общество, което се стремеше към светли върхове, но се оказа, че е станало жертва на своите заблуди.    ", "date": "2019.12.20", "title": "Живот на една гара” – роман- притча  за „Златната епоха” на Чаушеску"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403750-%D0%B1%D0%BE%D1%80%D0%B8%D1%81%D0%BE%D0%B2-%D1%83%D0%B1%D0%B5%D0%B4%D0%B5%D0%BD%D0%B8-%D1%81%D0%BC%D0%B5-%D0%B2-%D0%BA%D0%BB%D1%8E%D1%87%D0%BE%D0%B2%D0%B0%D1%82%D0%B0-%D1%80%D0%BE%D0%BB%D1%8F-%D0%BD%D0%B0-%D0%B8%D0%BD%D1%82%D0%B5%D1%80%D0%BF%D0%BE%D0%BB-%D0%B2-%D0%BE%D0%B1%D0%BB%D0%B0%D1%81%D1%82%D1%82%D0%B0-%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%B2-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%BC%D0%B0%D1%89%D0%B0%D0%B1", "text": "Премиерът постави акцент върху успешното участие на страната ни в различни проекти и в реализирането на операции във важни области като борбата с трафика на оръжия, наркотици, трафика на хора и на мигранти \"Убедени сме в ключовата роля на Интерпол в областта на сигурността в световен мащаб. С решителност продължаваме нашето активно и ползотворно сътрудничество\". Това заяви министър-председателят Бойко Борисов по време на срещата си с генералния секретар на Интерпол Юрген Щок, който е на посещение у нас по повод 30-годишнината от подновяването на членството на България в Интерпол, съобщиха от правителствената информационна служба.  В хода на разговора премиерът Борисов постави акцент върху успешното участие на страната ни в различни проекти на Международната организация на криминалната полиция и в реализирането на операции във важни области като борбата с трафика на оръжия, наркотици, трафика на хора и на мигранти, които са сред основните ни приоритети.  Министър-председателят даде висока оценка на проведените у нас обучения, организирани и финансирани от Генералния секретариат на Интерпол. В рамките на тази година те са три с фокус върху трафика на хора в Балканския регион, върху работата с базата данни за откраднати оръжия и по противодействие на престъпленията с предмет МПС.  „За нас е особено важно, че тези обучения включват и Балканския регион. Както знаете, за България сътрудничеството с всички държави от региона е постоянен приоритет“, добави премиерът Борисов.  Той подчерта, че обменът на информация със Западните Балкани се осъществява основно по канала на Интерпол и на двустранна основа, затова е важно укрепването на контактите на всички нива и във всички области от взаимен интерес.  „Наскоро в София беше проведен Годишният форум за устойчивост на Западните Балкани, на който още веднъж потвърдихме нашата подкрепа и използването на всяка възможност за надграждане на постигнатите резултати“, каза премиерът Борисов пред генералния секретар на Интерпол Юрген Щок.  По време на срещата бе обсъдено още домакинството на България на Процеса „Акаба“ догодина, което е тематично свързано с инициативата на България за развитието на Западните Балкани и за укрепване на международното и регионалното сътрудничество в сектора на сигурността.  Интерпол отбеляза 95 години от създаването си през миналата година. Със своите 194 държави членки днес организацията е втората след ООН по отношение на международното представителство. България членува в Интерпол от 1923 до 1958 г. Членството е подновено в рамките на 58-ата сесия на Генералната асамблея на Интерпол на 27 ноември 1989 г.   \r\n  ", "date": "2019.12.20", "title": "Борисов: Убедени сме в ключовата роля на Интерпол в областта на сигурността в световен мащаб"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403751-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%B5%D1%82%D0%BA%D0%BE%D0%B2%D0%B0-%D0%BF%D1%8A%D1%80%D0%B2%D0%B8%D1%8F%D1%82-%D0%B5%D1%82%D0%B0%D0%BF-%D0%BD%D0%B0-%E2%80%9E%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D0%BF%D1%80%D0%B8%D0%BA%D0%BB%D1%8E%D1%87%D0%B8,-%D0%B2-%D0%BC%D0%BE%D0%BC%D0%B5%D0%BD%D1%82%D0%B0-%D1%81%D0%B5-%D1%80%D0%B0%D0%B1%D0%BE%D1%82%D0%B8-%D0%BD%D0%B0-%D1%82%D1%80%D0%B0%D1%81%D0%B5-%D0%BE%D1%82-150-%D0%BA%D0%BC", "text": "\"Предвиденият за изграждане преносен газопровод е с приблизителна дължина 474 км, с диаметър 1220 мм и максимално работно налягане от 7,5 мегапаскала\", уточни министърът на енергетиката Първият етап на проекта „Балкански поток“ е приключил, в момента се работи на трасе от 150 км. Това каза министърът на енергетиката Теменужка Петкова в отговор на въпрос на депутата от БСП Иво Христов за реализацията на проекта \"Балкански поток\" на българска територия, предаде репортер на Агенция „Фокус“.  \"Предвиденият за изграждане преносен газопровод е с приблизителна дължина 474 км, с диаметър 1220 мм и максимално работно налягане от 7,5 мегапаскала. Заедно с изграждането на преносния газопровод ще бъдат изградени две оптични кабелни линии, които ще бъдат положени от двете страни на преносния газопровод и ще достигнат българо-сръбска граница. Трасето на преносния газопровод преминава през землището на 11 области. Съгласно сключеният договор в срок до 250 календарни дни ще бъде изграден участък от 308 км до българо-сръбска граница. За целия участък от 308 км издадени разрешение за строеж от страна на МРРБ, които са влезли в сила. В оставащия срок на договора до 615 календарни дни ще бъде изградена останалата част от трасето“, каза още Петкова.  „Първият етап по проекта е приключил и е въведен в експлоатация, това са 11 км от турско-българска граница. Изграден и въведен в експлоатация е газоизмервателната станция, която е разположена непосредствено до компресорна станция „Странджа“. В момента се работи на трасе, приблизително около 150 км и трасето е разделено на три участъка“, допълни още Петкова.  \"От наша страна и от страна на изпълнителя се полагат всички усилия, така че проектът да бъде реализиран в рамките на срока по договора\", допълни още министърът. \"Уверявам, че заварките на тръбите на „Балкански поток“ са абсолютно качествени\", заяви министър Петкова пред журналисти. Тя подчерта, че „Балкански поток“ не се бави, а се реализира съобразно сроковете.  „Под строителство на газопровод се разбира не само да се вземат и да се положат тръбите, преди това трябва да се извършат поредица от дейности., които са свързани с определени технически операции. Колегите са на трасе, компанията изпълнител е там, работят и ще спазим това, което пише по договора. 5 км на ден се обработват като територия. Изкопават се траншеи, изкопава се хумусен слой, разнасят се тръби. Тръбите за 200 км вече са тук, на наша територия, складирани са в базите, разнасят се по трасето. Заваряват се определени участъци от тръби“, каза още министъърт.  Във връзка с качеството на заварките на тръбите на „Балкански поток“, министърът увери, че те са абсолютно качествени.  „Консорциумът, с който работим, е изключително добра компания, с много добри професионалисти, с много добри експерти в тази област, няма никакви основания за такива твърдения. Смея да твърдя, че са абсолютно неверни“, каза още министър Петкова.  Във връзка с посещението на американски експерти, обявено при срещата на Борисов и Тръмп, министърът поясни, че 11 експерти са дошли в България.  „Срещата премина изключително добре, в много партньорски дух. Те бяха приятно изненадани от нивото, на което се намира българската ядрена енергетика. Искаха да посетят ТЕЦ „Марица изток“ 2. Бяха впечатлени от мащабите на централата. Продължаваме разговорите и работата с американските експерти и колеги“, каза още Петкова.  Според европейските правила, за да се каже категорично дали американското гориво е подходящо за нашите ядрени централи, то първо трябва да бъде лицензирано, разясни Петкова. Ние работим заедно с американските колеги в тази посока, имаме сключен договор с Уестингхаус за изготвяне на технико-икономически анализ, посочи тя.    ", "date": "2019.12.20", "title": "Министър Петкова: Първият етап на „Балкански поток“ приключи, в момента се работи на трасе от 150 км"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403752-%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8-%D0%B8%D0%B7%D0%BF%D1%80%D0%B0%D0%B2%D0%B5%D0%BD%D0%B8-%D1%81%D0%BC%D0%B5-%D0%BF%D1%80%D0%B5%D0%B4-%D0%BC%D0%BD%D0%BE%D0%B3%D0%BE-%D1%81%D0%B5%D1%80%D0%B8%D0%BE%D0%B7%D0%B5%D0%BD-%D0%BF%D1%80%D0%BE%D0%B1%D0%BB%D0%B5%D0%BC-%E2%80%93-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8%D0%BC-%D0%B8-%D0%BA%D1%8A%D0%B4%D0%B5-%D0%BE%D1%82%D0%B8%D0%B2%D0%B0%D0%BC%D0%B5", "text": "Въпросът за рестарта за промяната ни на живот опира до нас, а не до самите политици. Ако политиците бяха само корумпирани, а ние гражданите бяхме росна китка, щяхме да ги изметем“, каза политологът Стойчо Стойчев. От ДПС разпространиха традиционното обръщение на почетния лидер на Движението Ахмед Доган в края на годината. В него той дава добра оценка за представянето на партията на местните избори, което давало капацитет за по-добро представяне на парламентарните избори. Доган говори и за рестарт на демократичния модел у нас.  В студиото на „Здравей, България” речта му коментират политологът Стойчо Стойчев и журналистът Валерия Велева.  „ Доган прави доста критичен анализ на 30-те години на прехода и формулира какво трябва да се случи.  Какво точно означава рестарт на демократичния модел и как да се случи, лидерът на ДПС не отговаря. Той беше много критичен към всички политически партии на прехода. Възлага надежди на гражданското общество”, каза Валерия Велева.  „Идеята е всички ние да не бъдем пасивни. През последните години се организират все повече групи от активни граждани”,заяви Стойчо Стойчев.  „ Ние сме изправени пред един много сериозен проблем – какво правим и къде отиваме?  Тези 30 години демокрация не доведоха до това развитие на икономика и на гражданско общество. Миналата година Доган каза в словото си, че е необходима програма за ускорено развитие, за да може България да не е на опашката на ЕС. Но това не се случва. Партиите не успяват да реагират. Н ие сме стигнали до един етап на развитие, от който не сме доволни, но не знаем как промените трябва да се случат“, подчерта Валерия  Велева. „Много неща могат да се променят“, заяви Стойчев. Според него всичко само си правим. „Въпросът за рестарта за промяната ни на живот опира до нас, а не до самите политици.  Ако политиците бяха само корумпирани, а ние гражданите бяхме росна китка, щяхме да ги изметем“, каза политологът. Валерия Велева прогнозира, че Бойко Борисов ще направи доста сериозни промени в партията си. „Аз не смятам, че Цветан Цветанов ще се задоволи с това, което е направил - ЕАЦС.  В момента в ГЕРБ текат сериозни процеси на разделение на партията. Ври и кипи в нея.  Той знае за всичко, което се случва в партията си“, каза от своя страна още Велева. Според Стойчев хората, които мислят трезво в ГЕРБ няма да оставят Борисов. „ГЕРБ не е БСП“, напомни политологът. С поред него в ГЕРБ едва ли са склонни на вътрешно разделение, каквото имаме в БСП, защото знаем кой е авторитетът в партията.  Тези, които са против Борисов, нямат електорално бъдеще. Но ако има такава идея да се ориентират около нов проект – то това обслужва интересите на БСП и ДПС. ГЕРБ е много по-голяма партия. И БСП и ДПС имат интерес от разцепление на ГЕРБ, защото така ще стане от техния калибър, аргументира позицията си Стойчев. Що се отнася до коалиционния партньор в управлението –  Обединени патриоти, не може да се говори, че той е „изяден“ след излизането на „Атака“ от властта . Просто се променя тежест вътре в правителството в полза на ВМРО. Борисов предпочита предвидимите партньори и очевидно с  патриотите по-лесно му се получава да управлява. Стойчев посочи още, че по принцип няма удобен коалиционен партньор в другите малки партии в парламента.  И ако от имиджова гледна точка ДПС не е подходящ партньор, то той би бил най-подходящия, защото то осигурява стабилността в управлението. Велева подчерта, че  в момента стабилността на управлението се осигурява от ДПС.    ", "date": "2019.12.20", "title": "Анализатори: Изправени сме пред много сериозен проблем – какво правим и къде отиваме?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403753-%D0%B5%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%BD%D0%B0-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "България трябва да продължи да работи за реформа на съдебната си система, ако иска да прекрати мониторинговия механизъм, уточни Говорител на Европейската комисия. През октомври Комисията отчете с последния си доклад по механизма за задоволителна работата на българските власти, но обвърза прекратяването му със заключенията на Венецианската комисия и решение на Европейския съвет. Този месец Венецианската комисия даде критична оценка за възможността за незавесим контрол на Главния прокурор.", "date": "2019.12.20", "title": "ЕК: България да работи за реформа на съдебната система"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403754-%D0%BD%D0%B0%D1%80%D0%B5%D0%B4%D0%B1%D0%B0-%D1%89%D0%B5-%D1%83%D1%80%D0%B5%D0%B6%D0%B4%D0%B0-%D0%BF%D0%BE%D0%BB%D0%B7%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B8%D0%BA-%D0%BC%D1%80%D0%B5%D0%B6%D0%B8-%D0%B8-%D1%81%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%8F", "text": "Наредба ще урежда реда, условията и предпоставките за упражняване на правата и задълженията на лицата, които изграждат и експлоатират водоснабдителни и канализационни мрежи и съоръжения съгласно Закона за устройство на територията.   Проектът на нормативния документ, разработен от Министерството на регионалното развитие и благоустройството, е публикуван за повторно обществено обсъждане. Изискванията за определяне на размерите на сервитутните ивици, разписани в приложенията, са синтезирани и опростени с цел улесняване на прилагането им. С проекта на наредба се регламентира специален режим за упражняване на сервитутите на ВиК проводите и съоръженията извън населените места и селищните образувания. Въвежда се основното правило, че те ще се изграждат въз основа на парцеларни планове за елементите на техническата инфраструктура. Определят се сервитутните ивици, върху които няма да се разрешават строежи и засаждане на трайни насаждения, както и техните размери и разположение. Уреждат се също редът и условията за определяне на размерите и разположението на сервитутните ивици, когато техният обхват, трасе и граници се променят при реконструкция или основен ремонт на съществуващи ВиК мрежи и съоръжения извън населените места и селищните образувания или при разполагане на допълнителни проводи. Проектът на наредбата е подготвен в съответствие с промени в Закона за устройство на територията, с които е изменена и допълнена регламентацията на обществените отношения във връзка с изграждането на водопроводни и канализационни мрежи и съоръжения, и може да бъде намерен на интернет страницата на МРРБ и на Портала за обществени консултации.", "date": "2019.12.20", "title": "Наредба ще урежда ползането на ВиК мрежи и съоръжения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403755-%D0%B3%D1%80%D0%B0%D0%B4%D1%81%D0%BA%D0%B8-%D0%B3%D0%B5%D1%80%D0%BE%D0%B8-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D0%BE%D0%BA%D0%BE%D0%BB%D0%BD%D0%B0-%D1%81%D1%80%D0%B5%D0%B4%D0%B0", "text": "Всички сме постигнали негласно споразумение, че щом ще делим тази градска среда, щом доброволно (в различна степен) стоим тук, значи сме съгласни да търпим дадени неща, които ни се случват или виждаме.      Например, аз съм приел, че в метрото ще ме настъпват или бутат – приемам го, стига да не е три последователни пъти, докато ме гледа в очите. Очаквам и от хората наоколо да приемат, че и аз понякога ще ги настъпвам или бутам. Не е нарочно. Много сме, тясно е, а и не винаги ми пука особено за вашия комфорт, както не очаквам и вие да се грижите за моя. Също не ми е толкова важно да гледам усмихнати физиономии наоколо, не съм излязъл да си търся приятели. Ваша грижа си е.      Но има и разни типажи, с които трудно… с които почти никога не се свиква. Знаете ги, виждали сте ги; те са навсякъде, но в София се мултиплицират с някаква вълшебна скорост, а и по невероятно стечение на паранормалните обстоятелства и по индукция на всемира, разположил някаква невидима индукционна тръба на 4 и половина сантиметра след табелката СОФИЯ – нещо като дъгата – който мине под нея, нали… След табелката СОФИЯ – същата работа, само че не си сменят пола (не всички поне!), а си сменят наклона на мозъка.  Без повече увъртания… С първата категория типажи усещам, че ще дръпна предпазителя на гранатата и затова пристъпвам… направо скачам към окопите: 1. Мамите, които ползват бебетата за щит.  Особена порода хора. Не знам дали се раждат така или развиват това у себе си. Предполагам, че са го имали заложено у себе си, но е избуяло чак след… размножаването на вида. Те смятат, че всичко може и трябва да им се размине, когато останалата част от света забележи, че са придружавани от тяхното Mini Me. Те обикновено го носят/возят на показ, защото е техният билет за… ами за всичко. Стълби в метрото? Тълпа? Няма проблем – слага бебето на показ и се юрва в права линия, с отривиста крачка и някак успява да ходи в няколко посоки. Всичко е нейно: и стълбите, и парапетите, и двата, и ти, всичко.  Бебето я пази от движещи се предмети, които са длъжни веднага да спрат и да се извинят, че се движат, дори ако те са автоматични врати. Също така автомобилите… те също са длъжни да спрат и отдадат почит на мамата, защото има бебе. Ако има бебе с мамата, всяка педя земя, по която тя стъпи, автоматично се превръща в пешеходна пътека. Застлана с червен килим, оградена с червени плюшени въжена, в края на която я чака оберкелнер с welcome drink.  Бебето е не само щит, но също така пропуск, извинение и обвинение. Пропуск – ясно ви е вече; извинение – ами, ако все пак някой я подсети, че не всичко е възможно за нея; и обвинение – че си в периметъра ѝ на действие, докато оперира с бебе. Я да се махаш бе, чукундур!  2. Пича с кафето в метрото… Тоя пич е вечен, като Лили Иванова, като задръстването на „Евлоги Георгиев“, като изгрева и залеза, като ремонта на тунела на Витиня, като самото време – винаги го е имало, винаги ще го има; когато пътуваме със совалки на работа до съседни планети, той ще се вози с картонена чашка с клечка в нея и ще се накланя към нас с изражение на анимационен пингвин.  Пича с кафето винаги е близо до тебе, няма начин. Той е като пича с флекса в неделя сутрин, преследва те, където и да отидеш. Отиваш на гости – той там, отиваш на планина – той в хижата, отидеш в Гърция – и той там, ремонтира нещо в таверната с флекс в ритъма на сиртаки. И Пича с кафето е такъв – винаги е до тебе! И заплашително се накланя към теб, а кафенцето облизва ръбчето на чашата – аха-аха да се ливне навънка по обувки и дрехи наоколо. Ясно е, че всички си мислите: „тоя не са го били достатъчно, като малък“; обаче какво си мисли Пича с кафето е истинската загадка… Пича с кафето винаги те гледа маниакално в очите, чака да му кажеш нещо, защото си е приготвил реч. Никога не си гледа в кафето, дори когато то успее да пробие невидимата бариера и свободно се понесе към нещастника с най-светлите дрехи наоколо. Трети закон на метрополитен: ако кафето излезе, ще стигне до най-чистите, бели и скъпи дрехи или до дрехите на онзи, който отива на важна среща.  Разновидности на Пича с кафето са: мацката с пицата и хипстъра с електронната цигара.    Пицата на  Мацката с пицата  ВИНАГИ е наплескана с 4 пласта майонеза и тя никога не си гледа в ръцете. Тя е над нещата. Замечтано си рови в телефона, в раницата, в носа, в джобовете, в каквото там намери, а другата ръка (тази с пицата) изглежда като нещастен придатък на тялото, над който няма никакъв контрол. Най-готино е когато образите на Пича с кафето и Мацката с пицата се срещнат ведно. Тази личност е легендарна, има само две ръце, а може да нанесе толкова щети, колкото побеснели котки, излезли току що от блато, не могат да нанесат на чисто бял костюм.    Хипстъра с електронната цигара  е сравнително нов образ. Той баааавно зарежда (или каквото там се прави с тия неща) електронната цигара, баааавно я поднася към устата си, вдишва дълбоко и пуска дим, пара или въобще – нещото, което излиза от тия смешни пръчки, като за цял роман, предаден с димни сигнали. И чака! И се оглежда. Чака някой да му направи забележка, защото си е приготвил реч за това колко не е забранено да вайпваш, че това е пара, че ти си много тъп и ограничен, че нищо не разбираш, че му пречиш, че си тъп – споменахме ли – да, че за нищо не ставаш, общо взето и да се разкараш, че му пречиш.  Забелязва се, че колкото повече метрото отива към „Люлин“, толкова по-малко смелост се наблюдава у Хипстъра с електронната цигара и горе-долу на станция Западен парк вече я е прибрал, после – на връщане, я вади към Опълченска.    3. Безсмъртния колоездач вече има зъл брат близнак – Безсмъртния тротинеткаджия. Благодаря на фирмите за споделени тротинетки. Ония не ни бяха достатъчни, скука ни обзе. Готин номер!  Безсмъртния тротинеткаджия често е същият образ, известен и като Хипстъра с електронната цигара. Едно и също лице са в повечето случаи. Забелязва се същата закономерност – за липса на желание за самоизява с приближаването на „Люлин“.  Безсмъртния тротинеткаджия обитава най-вече централна градска част, а любими жертви са му дребни пешеходци, малки жени с торби, ти, както и нищо неподозиращите ватмани. Понякога излиза от хабитата си и напада автомобили, но често попада на коли от „Люлин“. Затова избягва Голфове и БМВ-та тройки. Храни се с псувни и вяра, че бъдещето ще му донесе повече велоалеи, макар че самият той обича да кара между колите, не защото няма избор, а защото тая лява лента си го влече и това си е!    4. Лелята на касата в метрото.  Това не са всички продавачки на билети в метрото, защото повечето от тях са готини и не могат да се класират да бъдат Лелята на касата в метрото.  Лелята на касата в метрото само изглежда, че има няколко лица и че е различни хора, но аз знам!, че е некъв номер на ЦРУ – тия са разработили биороботи, които се захранват с едно и също съзнание.  Лелята на касата в метрото те мрази. Приеми го. Както трябва да приемеш, че ще те настъпват във влакчето. Даже… аз съм сигурен, че тая ги подучва да те настъпват. Те пà на, ако не е така… (българският е много богат език, нали!) Лелята на касата в метрото не ти иска стотинките! Ясно ли е! Тя и само тя в тая държава има разрешително да борави с монети, точка по въпроса! Не може да ходиш при нея и, най-нагло, да се опитваш да си купиш билет с нещо различно от лев-и-шейсе на цяло!  Лелята на касата в метрото те мрази, когато ѝ плеснеш стотинки от по 10, а, ако пък имаш наглостта да са… (не мога да го изрека даже…) жълти, ъгх… Ще разбереш какво значи „да те убият с поглед“, а ако не разбереш, ще я ядосаш още повече и ще разбереш какво е „Поразяващата уста“.  Също така… а имай наглостта да кажеш нещо, когато ти върне ресто до пет лева на по 1,2 и 5 стотинки. А имай тая наглост! Ще излезе иззад касата, ако трябва, и ще разбереш какво е имал предвид Ботев с неговото: „Често, брате, скришом плача[…]“.  Лелята на касата в метрото има зла братовчедка, известна като Онаа от магазина. Онаа от магазина никога не обитава свърталища по-големи от бивш трафопост, преустроен в квартален магазин. Не може да бъде срещната в хипермаркети и магазини от големите вериги. Не знам какво са направили там, но са намерили формулата за предпазване – някакво заклинание ли е, билки ли, високо… нискочестотни звуци ли някакви са пуснали да я плашат, но Онаа от магазина не вирее при тях. За сметка на това обаче, в нейното обиталище е необезпокоявана от нищо. Там едрите хищници не представляват заплаха за нея. Когато искаш да ѝ платиш със стотинки, ще те сполети анатемата на десет папи, чумосването на пет вещици и ще те прати да те тричат в Царево. Когато отидеш при нея обаче с нещо като десет лева, например, ще ти каже с усмивка: няамтивърна дребни…  Много е сладка, нали?      5. Ескалатор мастера.  Ескалатор мастера винаги се вози пред теб на ескалатора. Той идва във всякакви размери, форми и полове. Най-често обаче е мъжка бабичка с анцуг и чантичка диагоналка. Ескалатор мастера обича да се държи за парапетите на ескалатора, да – и за двата парапета, дори със завист гледа съседния ескалатор, който обаче, за негово съжаление, се движи в обратната посока, но е сигурен, че скоро време все някак ще измисли как да обхване и него. Винаги е възмутен от бързащите около него хора и не може да ги разбере защо не се научат да се наслаждават на живота, като него. Ако изразът яваш-яваш беше човек, то той щеше да бъде Ескалатор мастера.    6. Госпожата на вратата в метрото.  Госпожата на вратата в метрото може да изглежда слаба и уморена, но я се опитай да я преместиш от център-дясно или център-лявата ѝ позиция (според това къде има повече хора и достъп до свободни части във влакчето – тя застава така че да преустанови своеволията ти и желанието ти да се преместиш на по-празно място. Тя е там, за да те подсети, че съдбата ти е такава – да страдаш! Точка! Марш в тълпата, ти да не си министър-председател, че да ми се возиш на празното у метрото бе, калъф!) Единствено Госпожата на вратата в метрото може да премести друга Госпожата на вратата в метрото. Това е! Само бяла нинджа може да бие черна нинджа! Сблъсъкът е титаничен и обикновено започва (представете си тук музика на Енио Мориконе) с думите: „Ама, ГОСПОЖО…!“, на което другата сърдито отговаря, просто повтаряйки с иронично-саркастично-обидено-ехидно-възпитателно-смразяващо-истеричен тон думите на опонентката си, а именно: „Ама, ГОСПОЖО…! Ама, ГОСПОЖО…! Какво Ама, ГОСПОЖО…! То… Ама, ГОСПОЖО…!“ С което ясно дава знак, че няма да отстъпи завладяната територия толкова лесно. 7. Аз-само-да-питам-нещо. Аз-само-да-питам-нещо е сравнително дребен хищник и поради това му се налага да се нагажда в средата и хранителната верига, според момента, използвайки хитрост и ловкост. Забелязва се най-вече пред кабинета на личния лекар. Идва в моментите, когато си най-болен и най-малко имаш съпротивителни сили, или когато си отишъл за болничен, справка или нещо от сорта, но ужасно много бързаш. Тогава Аз-само-да-питам-нещо изпълзява иззад тълпата гневни пациенти, предрежда ги, обляга се на касата на вратата и си пробва късмета: Аз-само-да-питам-нещо е също така и негов боен вик. Когато чуеш това от устата му, знаеш, че всяко мускулче в тялото му е напрегнато и е готов за скок, опънат е като струна – ако се отвори вратата в този момент, ще разбереш какво е искал да каже народният гении с песента „Рипни калинке, да тропнем“. Ако го пипнеш в тоя момент, може или да се разплаче, или да те напсува, а не е изключено да си откъсне опашката и да побегне в кабинета, съскайки към теб. Разбира се, веднъж влязъл, Аз-само-да-питам-нещо трудно може да бъде изкаран от кабинета. Там той подробно разказва на лекарката/лекаря историята на всичките си заболявания от предучилищна до наши дни, опирайки се на събрани сведения от стари изрезки от вестниците Трета възраст и Феномен, както и от рецепти, изровил в Шок, Уикенд и Комсомолская правда, за които иска подробно да разпита – дали са верни и наистина ли лимонената киселина може да му излекува мазола, подаграда, ишиаса и пердето на очите. Пита си човекът, нали за това е отишъл…   8. Господин депутата.  Ако живееш в София, рано или късно ще се натъкнеш на тоя образ. Като го видиш, веднага се сещаш за Ъпсурт: „Господин депутата гледа девствено. Естествено не шмърка нищо евтино“. Дълбоко в себе си Господин депутата знае, че мястото му не е там, където се намира и че, ако не беше човек-на-човека, щеше да затваря буркани с лютеница в цеха в родното му Фърфъчево (и то – само ако социалното министерство открие програма за заетост на хора в неравностойно положение, иначе ще чисти на прасетата цял живот).  Именно затова Господин депутата гледа на света с доза недоверие – не знае дали не е дошъл Денят на справедливостта, когато приказката ще свърши и дали точно ти не си от онези, които ще го откопчаят от Мерцедеса и ще го качат на комбайна. Не те харесва и ще го прочетеш в погледа му. Но не гледа страшно, само защото те мрази, не – донякъде го тормозят и хемороидите.  Господин депутата, разбира се, има и женска версия, тя е не по-малко очарователна. Обикновено идва в разфасовки от по 100-120 кг., натъпкани в Армани и Гучи, с чанти Фурла.  Повечето не ги познавате по физиономия, никой не ги познава по физиономия, шефът на парламентарната им група не ги познава по физиономия, само счетоводителката, дето им разписва заплатите, ги познава. Но, когато го срещнеш това същество, ще го познаеш. Отличава се със здравословния вид на пренадут плондир; около него има младежи с костюми и слушалки в ушите, които живеят, за да изглеждат страшни, отрасли са с кисело мляко, пръжки и Галена, мечтаят си да са Вин Дизел, а естественият им враг си ти. Винаги ги дразниш, дори да си на другия тротоар, ще дойдат и ще те избутат, за да не пречиш на Господин депутата.        9. Менчетата Това са мъже, които, независимо от възрастта си, наричат себе си „менче“, а помежду си говорят, използвайки обръщението „мен“ (от английски – man – човек, човече). Обикновено са на около 40 години, но са облечени с кецки (кецове, демек), шапки DC и шарени слънчеви очила – ансамбъл, който иде да покаже на света, че са разкрепостени, артистични, над нещата, разполагат с десетки левове и могат, ако поискат, да те черпят вечеря в пицария – от тия с фотьойлите вътре. Вероятно разговорът, който ще водите, ще се върти около нещо свръхважно, като комиксите на Marvel и DC (да не се бърка с марката на шапката, чисто съвпадение е), защо Междузвездни войни е променил ландскейпа на попкултурата и дали той може да се нарече истински DJ, ако е „пускал“ само на домашни партита и на два детски рождени дни.  10. Досадните киселяци , които вечно имат какво да кажат, хората ги отбягват, всичко коментират и вероятно най-добрият им приятел е стар фотоапарат. Като автора на този текст, например.  11. Плеймейтката в процес на изграждане.  Тя все още не е станала плеймейтка, но е в процес, защото един, дето я е… дето се познават, ѝ е обещал да ѝ плати операцията на гърдите, носа, скулите, дупето, пръстите, зъбите, ноктите, лактите, ушите, пъпа, рамото, далака и черния дроб. И ѝ е казал, че се познава с едни, дето се познават с ония, дето ги гласуват плеймейтките. Освен това Плеймейтката в процес на изграждане е наследила от баща си уменията му на бояджия и гримът ѝ винаги подсказва, че тя е разкрепостена и готова да сподели интересите ти, стига да си принцът, който може да накара сърцето ѝ да трепне, когато чуе думите: сепарето ви очаква.  Често Плеймейтката в процес на изграждане може да бъде забелязана в компанията на Господин депутата, но късно вечер, за да се намали рискът от дневната светлина, на която снимките излизат по-ясни.  Ако ти не си Господин депутата, не си му син и не си продуцент на National Geographic, който прави проучване за ново шоу, посветено на живота на хора, загубили мозъка си при трагичен инцидент; и все пак Плеймейтката в процес на изграждане ти е станала част от живота, то най-вероятно Бог се опитва да ти каже нещо и то е… че не те харесва особено.  Плеймейтката в процес на изграждане се познава лесно. Някак успява едновременно да изглежда целенасочена и загубена, облечена е като знак, който казва: „внимание! ремонт на пътя“ и има изражение на човек с обещаващо бъдеще в земеделието и аграрната промишленост, отклонил се от предначертаната си съдба.  Разбира се, това съвсем не са всички (дори измежду „специалните“) типажи на любимата ни столица. Но да не се „разливаме“ днес. Скоро ще продължим наблюденията си с научна цел.  Ама, научете се най-после и стига дразнихте Онаа от магазина и Лелята на касата в метрото, те за кво ви ги правят хората тия банкноти от по лев-и-шейсе, както и от по 8,99 и 3,25 нацяло? Пà ползвайте ги, де! Госпожата на вратата в метрото може да изглежда слаба и уморена, но я се опитай да я преместиш от център-дясно или център-лявата ѝ позиция (според това къде има повече хора и достъп до свободни части във влакчето – тя застава така че да преустанови своеволията ти и желанието ти да се преместиш на по-празно място. Тя е там, за да те подсети, че съдбата ти е такава – да страдаш! Точка! Марш в тълпата, ти да не си министър-председател, че да ми се возиш на празното у метрото бе, калъф!) Единствено Госпожата на вратата в метрото може да премести друга Госпожата на вратата в метрото. Това е! Само бяла нинджа може да бие черна нинджа! Сблъсъкът е титаничен и обикновено започва (представете си тук музика на Енио Мориконе) с думите: „Ама, ГОСПОЖО…!“, на което другата сърдито отговаря, просто повтаряйки с иронично-саркастично-обидено-ехидно-възпитателно-смразяващо-истеричен тон думите на опонентката си, а именно: „Ама, ГОСПОЖО…! Ама, ГОСПОЖО…! Какво Ама, ГОСПОЖО…! То… Ама, ГОСПОЖО…!“ С което ясно дава знак, че няма да отстъпи завладяната територия толкова лесно.   Междувременно… все пак в красивия ни град има и по-интересни и по-приятни за гледане неща. Ето ви малко от тях:                            ", "date": "2019.12.20", "title": "Градски герои на софийската околна среда!"}
{"url": "http://www.classa.bg/%D1%81%D0%B2%D1%8F%D1%82/item/403756-le-figaro-%C2%AB%D1%81%D1%82%D1%83%D0%B4%D0%B5%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%B2%D0%BE%D0%B9%D0%BD%D0%B0%C2%BB-%E2%80%94-%D0%B8%D1%81%D1%82%D0%BE%D1%80%D0%B8%D0%BA-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B8-%D0%BD%D0%B0%D1%80%D0%BE%D0%B4%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F", "text": "Противопоставянето между властта и обществото във Франция достигна своя връх и се превърна в студена гражданска война, пише френският историк Максим Тадоне на страниците на Le Figaro. Според автора пенсионната реформа, която провокира последната вълна от протести, стана само повод за възмущение, истинската причина за което е дълбокото недоверие към управляващите елити. Според експерта само нови избори или референдум ще помогнат за решаването на проблема. „  - така историкът Максим Тадоне описва на страниците на Льо Фигаро мащаба на   социална криза във Франция. Днес, много месеци след действията на движението на „жълтите жилетки“,  , убеден е авторът. Икономическите, социалните и правните аспекти на пенсионната реформа, която предизвика мащабна стачка на служителите, вече не са важни - кризата се превърна в политическа, смята експертът. Освен това, анкета след анкета показват, че две трети от населението на Франция подкрепят стачкуващите - тоест те се бунтуват срещу решението на властите, което се възприема от мнозинството като обида и унижение, наложено от   ръководството, както и за ревизия на социалния договор. „ , отбелязва историкът. В същото време   на политиците, които не чувстват степента, в която изявленията им са дискредитирани, изглежда изключително изненадващо за Тандоне. Оставката на   за противоречивата реформа, върховният комисар по пенсиите Жан-Пол Делевойе, в резултат на укриването на информация за заеманите от него постове, според автора, няма да промени съществуващото състояние на нещата, тъй като за повечето французи този факт е само още едно доказателство за   на управляваща класа. Според историка   за ръководството на страната, независимо от резултата от пенсионната реформа. Отстъплението ще означава края на президентския мандат за държавния глава, което означава, че не може да се говори за него, тъй като в политическа система, съсредоточена около  , успехът на президентския мандат се оценява по-високо, отколкото това да служи на Франция. Други опции не изглеждат по-добре на автора. Освен това французите няма да простят на властите за провалените зимни празници, казва Тандоне. „ , пита авторът, отбелязвайки пълния провал на опозицията в тази ситуация.  , оплаква се експертът. Според историка върховната мисия на политическата власт е да осигури граждански мир и национално единство. Останалото е второстепенно. Единственият достоен изход от кризата, който обхвана страната, той вижда като   с въпроса за доверието във властите. Това обаче изисква комбинация от две условия - държавен инстинкт и историческо зрение, заключава специалистът.  ", "date": "2019.12.20", "title": "Le Figaro: «Студена гражданска война» — историк за противопоставянето на властта и народа във Франция"}
{"url": "http://www.classa.bg/%D1%81%D0%B2%D1%8F%D1%82/item/403757-independent-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0%D1%85%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D1%85%D1%83%D0%B4%D0%BE%D0%B6%D0%BD%D0%B8%D0%BA-%D0%B7%D0%B0%D1%80%D0%B0%D0%B4%D0%B8-%D1%81%D1%80%D0%B0%D0%B2%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%81-%D0%B1%D1%8F%D0%B3%D1%81%D1%82%D0%B2%D0%BE-%D0%BE%D1%82-%D0%BE%D1%81%D0%B2%D0%B8%D0%B5%D0%BD%D1%86%D0%B8%D0%BC", "text": "Италианският карикатурист Марио Импета предизвика буря от възмущение с новата си творба. Той представи ЕС като нацистки лагер на смъртта, а Борис Джонсън като беглец затворник. По-късно, под натиска на обществото, художникът призна, че е направил грешка и вместо концентрационен лагер нарисува тоалетна, пише The Independent. Италианският карикатурист Марио Импета предизвика буря от възмущение, представяйки Европейския съюз като нацистки лагер на смъртта, а Борис Джонсън като беглец затворник. Художникът публикува снимка в Twitter с тага #Brexit, след като Консервативната партия спечели парламентарните избори във Великобритания, пише The Independent. На изображението премиерът, размахвайки британското знаме, бяга от концентрационен лагер. На портите му е надписът „Европейски съюз“ точно там, където над входа на Аушвиц се намират думите „Работата те прави свободен“, отбелязва изданието. Сравнението между ЕС и концентрационния лагер породи вълна от критики от политици, еврейската общност в Рим и дори някои от последователите на художника в Twitter. Представители на музея Аушвиц-Биркенау също коментираха карикатурата на италиански език. Те припомниха, че надписът „Работата прави безплатно” е  .  , добавиха служителите на музея. Импета стана известен в Италия като автор на образователна кампания, в която кметът на Рим, Вирджиния Раджи, се изяви като героиня на комикс. Тя се отдалечи от карикатурата и спря да работи с художника, обръща внимание изданието. След широкото недоверие Импета направи корекции в работата си. Вместо Аушвиц той нарисува тоалетна, като призна, че е  \", отбелязва The Independent. Всичко това се случи на фона на скандала около футбола в Серия А в Италия. Мнозина не харесваха антирасистката кампания на състезанието, символът на която беше образът на три маймуни. Художникът Симоне Фугацото се застъпи за работата си, казвайки:   ", "date": "2019.12.20", "title": "Independent: Разкритикуваха италиански художник заради сравнението на Брекзит с бягство от Освиенцим"}
{"url": "http://www.classa.bg/%D1%81%D0%B2%D1%8F%D1%82/item/403758-%D0%B1%D0%B5%D1%80%D0%BB%D0%B8%D0%BD-%D1%81%D0%BF%D0%BE%D0%BD%D1%81%D0%BE%D1%80%D0%B8%D1%80%D0%B0-%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "В опит да задържи вълна от мигранти на Балканския полуостров, Германия ще похарчи най-малко 660 хиляди евро за разширяване на бежанските лагери в Босна и Херцеговина.Информацията съобщи в петък, 20 декември, немското издание  на News Front.  Според наличните данни германската служба за техническа помощ възнамерява да оборудва лагер в близост до Сараево, за да се настанят 1500 мигранти там.           Още в четвъртък се очакваше, че казармите в село Блажуе, намиращо се на 16 километра от Сараево, вече се използват от 330 бежанци. Те бяха докарани тук след затварянето на лагера Вучак край Бихач преди десет дни. Проблемът е, че помещенията не се използват отдавна, поради което те не са подходящи за живеене. По-специално покривът и електрическото оборудване изискват основен ремонт. Берлин е готов да финансира ремонта на помещенията.  Около двадесет служители на германската служба за техническа помощ ще останат в Босна, дори за коледните празници.  Берлин планира до края на годината да предостави възможност за настаняване на 700 мигранти близо до Сараево, а до края на януари този брой трябва да се увеличи до 1,5 хиляди.  Както по-рано News Front съобщаваше, мигрантският лагер Вучак край село Бихач в Босна и Херцеговина беше на прага на хуманитарна катастрофа.  Разтопеният сняг за местните замести питейната вода. Ситуацията стигна дотам, че бежанците обявиха бойкот във връзка с нечовешките условия. В знак на протест те се отказаха ит храна и отопление, докато в региона температурата остава минусова.  В същото време местните жители призовават за закриване на лагера.  Ситуацията се усложнява от факта, че потокът от мигранти, които искат да стигнат до Хърватия оттук, не спира.  В същото време мигрантите, които искат да получат убежище в Босна, имат право да останат в страната само 15 дни. Затова повечето от тях изобщо не искат да преминат през бюрократична процедура. Така изглежда прословутата европйска миграционна политика, чиито последствия още дълго време ще влияят на живота и ситуацията в много страни.    ", "date": "2019.12.20", "title": "Берлин спонсорира миграционната криза на Балканите"}
{"url": "http://www.classa.bg/%D1%81%D0%B2%D1%8F%D1%82/item/403740-%E2%80%9E%D0%BD%D0%BE%D0%B2%D0%B0%D1%82%D0%B0-%D1%82%D1%80%D0%B8%D0%BB%D0%BE%D0%B3%D0%B8%D1%8F-%D0%BC%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8-%D0%B5-%D0%B1%D0%BE%D0%BA%D0%BB%D1%83%D0%BA-%D0%B8-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BA%D0%BB%D0%B0%D1%81%D0%B0%D1%86%D0%B8%D0%B8-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D1%82%D0%BE%D0%B2%D0%B0%E2%80%9C", "text": "Всяка година носи със себе си задължителни „класации\" от масовите медии, които ни убеждават, че рестартирането на трилогията „Междузвездни войни\" е блясък, който все още не разбираме или не оценяваме достатъчно. Рестартирането на „Междузвездни войни\" приключва този петък с „Възходът на Скайуокър.\" За феновете краят на тази нова сага е облекчение, което предлага възможност да се надяват Дисни да коригира този франчайз, изпълнен с полу-опечени идеи и тънки като лист хартия герои. Когато \"Силата се пробужда\" (2015 г.) направи големи пари за Дисни, след като те закупиха LucasFilm от самия Джордж Лукас, вероятно успехът на този филм наистина бе предизвикан от чиста носталгия. Хората просто бяха развълнувани да се върнат в \"Междузвездни войни\" и да видят Харисън Форд, Кари Фишър и Марк Хамил отново в най-известните си роли. Нещата след това тръгнаха надолу. А „Последният джедай\"... е ужасен. Докато критиците хвалиха филма, който включва причудливи изказвания за зли богати хора и още по-тънки от хартия герои, които само поставят отметки в полетата на социалните програми, зрителите просто го намразиха. Филмът се представя по-слабо в бокс офиса и феновете бързо изразиха разочарованията си. Задължителните класации на „Междузвездни войни\" спаднаха тази седмица с новия филм на Абрамс зад ъгъла и те показват, че тази нова трилогия говори само на тълпите клавиатурни воини, искащи да угодят и събудят мафиотите в социалните медии, които хвалят филмите само заради поставяне на социалните програми над историята и героите й. И къде се нарежда „Последният джедай\"? Четвърти. Веднага след „Нова надежда\" и преди „Завръщане на джедаите\". Класациите, публикувани миналата година, показаха че медиите просто изпълняват пиар за Disney, като Vulture, Mashable, Business Insider и Esquire поставят „Последният джедай\" в горната част на списъците си. Никога няма да бъдем убедени, че филм, който върна Хан Соло и Люк Скайуокър, но ги направи нещастни типчета, които никога не споделят една сцена, основно преписва Лукас, като същевременно представя главен герой, толкова скучен, колкото ролята на Стивън Сигал, е по-добър от предисторията си или въобще е някъде близо по качество до оригиналната трилогия. Ако тази нова трилогия беше толкова блестяща, колкото медиите искат да повярваме, тогава щяхме да видим как Дисни вече я продължава. Райън Джонсън вече щеше усилено да работи върху новата трилогия и фокусът щеше бъде по-малко върху спектакли като „The Mandalorian\" и повече върху тази сага. Вместо това изглежда, че Disney е готов да коригира курса и да се съсредоточи върху нещата, на които феновете всъщност отговарят положително. Тази нова сага направи критични (но пък политически коректни в духа на изтрещялото съвремие) грешки. Рей бе представена като нов герой и се предполагаше, че ще ни хареса, само защото е жена. Женска водеща роля в „Междузвездни войни\" е страхотно, но сценаристите изглежда толкова отчаяно искат да се харесат на будните тълпи, че забравят да й дадат някаква поне основна емоция, наподобяваща на човешко същество. Тя не е Люк Скайуокър!. А какво ще кажете за цялата тази носталгия? Франчайзингът връща на екран всички, че и братовчедите им, но вместо да представи сложни герои, които са живели действителен живот през десетилетията, когато не сме ги виждали, сценаристите отхвърлят упоритата работа на Лукас и вместо това представят ужасно схематични и скучни герои. Това е една от най-ниските форми на писане на сценарии. Просто отменяте какъвто и да е щастлив край, с който сте оставили публиката и превръщате оригиналните герои в нещастни човешки същества, предназначени просто да умрат или да се жертват, за да помогнат на някой нов герой (Лука в „Последния джедай\" ... някой разбрал ли е изобщо тези глупости?). Щастливи сме, че тази нова трилогия приключва, не само защото ни оставя надеждата за по-добри филми в бъдеще, но и защото сега няма повече да получаваме задължителните „класации\" от критиците, които се опитват да ни убедят, че грешим да не харесваме това, което Дисни е направил и че трябва да млъкнем и да бъдем с толкова промити мозъци, с колкото самите те вече са.", "date": "2019.12.20", "title": "„Новата трилогия Междузвездни войни е боклук и фалшивите класации не могат да променят това“"}
{"url": "http://www.classa.bg/%D1%81%D0%B2%D1%8F%D1%82/item/403741-%D0%B5%D1%80%D0%B4%D0%BE%D0%B3%D0%B0%D0%BD-%E2%80%9E%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B5-%D1%81%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D0%BB%D0%B8-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%B0-%D0%B1%D0%B5%D0%B6%D0%B0%D0%BD%D1%81%D0%BA%D0%B0-%D0%B7%D0%BE%D0%BD%D0%B0-%D0%B2-%D1%81%D0%B8%D1%80%D0%B8%D1%8F%E2%80%9C", "text": "Президентът Реджеп Тайип Ердоган каза, че световните сили все още не са предложили подкрепа за планираната от него \"Безопасна зона\" в северната част на Сирия, където Турция възнамерява да презасели един милион сирийски бежанци. \"Дори страните, които зачитаме като най-могъщи и уважавани, все още не са отговорили на нашия призив за безопасна зона\" беше цитиран да казва Ердоган пред репортери в Женева, където присъства на глобалния форум за бежанците. Анкара заяви, че зоната ще позволи на бежанците, лагерували на нейна територия, да се завърнат безопасно в собствената си страна, и ще помогне за сигурността на границата й със Сирия. Западните съюзници критикуваха турското военно нашествие през октомври, когато Анкара завзе голяма част от Севера на Сирия от кюрдската военна милиция, съобщи Ройтерс.", "date": "2019.12.20", "title": "Ердоган: „Световните сили не са подкрепили Безопасна бежанска зона в Сирия“"}
{"url": "http://www.classa.bg/%D1%81%D0%B2%D1%8F%D1%82/item/403743-%D1%82%D0%BE%D0%B9-%D0%BA%D1%80%D0%B0%D0%B4%D0%B5%D1%88%D0%B5-%D0%BC%D0%B8%D0%BB%D0%B8%D0%BE%D0%BD%D0%B8-%D0%BE%D1%82-%D1%82%D0%B0%D0%B9%D1%81%D1%8A%D0%BD-%D0%B8-%D0%B0%D0%BB%D0%B8-%D0%B8-%D1%83%D0%B1%D0%B8%D0%B2%D0%B0%D1%88%D0%B5-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8%D1%82%D0%B5-%D1%81%D0%B8-%D0%B7%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D1%85%D0%B8%D0%BB%D1%8F%D0%B4%D0%B8-%D0%B4%D0%BE%D0%BB%D0%B0%D1%80%D0%B0", "text": "Промоутърът Дон Кинг е истинска легенда в бокса. Той не забавляваше хората с действията си на ринга, но уреждаше по-голямата част от великите битки в продължение на почти 40 години. С него започна и приключи кариерата на Майк Тайсън. Вече пенсиониран, бившият промоутър властваше в бокса между средата на 70-те и началото на новия век.     Дон Кинг се издигна от нискоразреден гангстер до най-влиятелния агент в света на бокса. Организира над 500 мача за световната титла и направи около 100 от своите клиенти милионери. Дон Кинг е влюбен в бокса още от малък, но е нокаутиран в първия си мач Доналд Кинг е роден на 20 август 1931 година в Кливланд. Той е петото от общо шест деца в семейството на Кларънс и Хати Кинг. Фамилията е трябвало да се справя със сериозни финансови трудности, тъй като от цялото семейство само бащата е работил – във фабрика за стомана. А когато бъдещият промоутър е бил на 10, баща му умира в резултат на инцидент във фабриката. Ученето не се е нравило особено на Кинг, който се занимавал с почти всичко друго. Заедно с приятел, продава фъстъци и домашни потреби, дори пробва да търгува с акции на стоковата борса. Но нито едно от тези му занимания не му носи желаната печалба. Когато е на 20, започва първия си истински бизнес, от който да изкарва сериозни пари – пунктове за залози. По онова време залаганията на спортни състезания са незаконни в Охайо, но на Кинг не му пукало. Първоначално, Дон започва с нелегална лотария, а не след дълго я превръща в казино. Така си печели уважението на криминалния контингент. „Исках да живея като цар. Това ми беше мечтата. Виждах как живееше каймакът на обществото. Ресторанти, скъпи бижута, красиви жени. Исках и аз да живея така. С какво бях по-лош от тях?“, пише в автобиографията си Кинг.     През 1954-та Доналд извършва първото си убийство, като се разплаща сурово с мъж, който обира един от пунктовете му за залози. Дон не влиза в затвора, въпреки че преди това е арестуван повече от една дузина пъти. Кинг успява да убеди съда, че действията му са били плод на самозащита. По онова време, Кинг вече е сериозно запален по бокса. В началото, Дон има амбиции да стане професионалист, но не му потръгва и още при първото си качване на ринга е нокаутиран. „Мога да чупя муцуни. Счупил съм много носове и челюсти, но не ставам за боксьор. Ръкавиците не бяха за моите ръце, те можеха да носят само пръстени“, каза веднъж Кинг. През 1966-а убива за втори път. Дон затрива бизнес партньор, когото подозира, че е откраднал 600 долара от касата му. В съда Кинг отново пледира самозащита и твърди, че мъжът пръв го е нападнал. Но този път има свидетели, които казват, че Кинг е пребил жестоко човека. Адвокатът му обаче отново го измъква – Кинг е осъден за непредумишлено убийство и получава само четири години зад решетките.   Кинг става промоутър, благодарение на Мохамед Али   Събитието, което променя кариерата му, се случва през 1960-а. Тогава Кинг се среща с Мохамед Али, който току-що е станал олимпийски шампион от Игрите в Рим. Заради расовата дискриминация в САЩ по онова време обаче, Касиус Клей няма право да влиза в ресторанти за бели. Тук се появява Кинг, който притежава ресторант в Кливланд, където Али е добре дошъл. Така започва и приятелството им. Дон е впечатлен от боксовите умения на Али и следи кариерата му отблизо. Тогава му хрумва идеята да се оттегли от сенчестия бизнес и да започне да организира боксови мачове. Когато излиза от затвора през 1971-ва, Кинг вече знае перфектно какво ще е следващото поприще, което ще се опита да покори. През 1972-ра убеждава Али да се включи в благотворителна инициатива – една от болниците в Кливланд е била на крачка от фалита. Касиус Клей вече е звезда тогава и тандемът успява да събере 80 000 долара, с което Кинг си печели и добрия имидж.     Първият мач, който Кинг организира, остава един от най-емблематичните в историята на бокса и до днес – дуелът между Али и Джордж Форман в Заир. Двубоят на 30 октомври 1974-та ще остане в историята като „The Rumble of the Jungle”, който е получил редица преводи през годините на български: „Грохота на джунглата“, „Мелето в джунглата“, „Битката в джунглата“ и „Войната в джунглата“. В едно интервю дори Али споменава, че Кинг върши „мръсна работа“, но историята зад този мач е доста по-прозаична. По онова време никой в САЩ не е искал да плати 12 милиона долара за мач между двама чернокожи. Така се появява възможността за Заир (днешен Конго), който тогава е управляван от диктатора Мобуту, отговорен за една от най-ужасяващите граждански войни в историята на страната. Кинг успява да го убеди, че подобен двубой ще бъде добре за имиджа му. Мачът е гледан от над един милиард души. Успехът е неописуем. Така Дон прибира първите си два милиона долара. По-малко от година по-късно Кинг организира и „Трилърът в Манила“ - третият мач между Али и Джо Фрейзър. Боевете извън САЩ обаче не са само заради расовата сегрегация, но и прийом, за да се избегне плащането на данъци. Кинг ограбва боксьорите си, но те продължават да работят с него Всички знаят, че Дон Кинг плаща по-малко от заслуженото на боксьорите си, но никой така и не се решава да го напусне. Причината е обяснена по най-добрия начин от един от бившите му клиенти и бивш световен шампион Лари Холмс: „Нормален промоутър ще ти даде един милион. Добър – три. Дон Кинг ще ти обещае десет, пет от които ще открадне, но ти пак си на печалба.“ Дон започва да граби от боксьорите си с Мохамед Али. През 1980-а, убеден от Кинг, Али се съгласява на мач с Лари Холмс. Очаквано, Али губи и претърпява сериозни поражения, които го вкарват в болница. Възможно е контузиите от този двубой да са една от причините за последващото му заболяване от паркинсон, от който Али почина. Кинг прибира два милиона долара от този мач. Али пробва да го съди, искайки си обещаната премия от 1,1 млн. долара. Но Кинг праща своя адвокат в болницата при Али с куфарче, в което има 50 хиляди долара. Али взима парите, от които явно се е нуждаел, за да покрие медицинските си разходи, и оттегля съдебния си иск.     Схемите на Кинг могат да се обяснят най-лесно с примера с Тим Уидърспун. Боксьорът подписва не един, а няколко договора с Дон, както и с осиновения му син Карл, който също се изявява като агент. Първият договор определя ексклузивните права на Дон Кинг над боксьора. Вторият е с Карл Кинг. Според договорите, Тим е плащал на Карл 33% от приходите си от мачовете, а на Дон – цели 50%! Един от договорите е просто бял лист хартия. Уидърспун е трябвало да прибере 150 хиляди долара от мача си срещу Лари Холмс, но взима само 52 хиляди. От този срещу Грег Пейдж премията на боксьора е 44 хиляди, вместо обещаните 250 хиляди. HBO плаща 1,7 млн. долара на Кинг за боя между Уидърспун и Франк Бруно. Това са пари над останалите приходи от мача, които са в размер на два милиона долара. Премията на Тим е 500 хиляди. Въпреки това Тим се смята за достатъчно богат, но когато се прибира вкъщи, там го чака разписка за 90 хиляди долара, които Кинг иска от него. Уидърспун съди Кинг за 25 млн. долара, но точно преди да бъде даден ход на делото двете страни се споразумяват и боксьорът получава обезщетение в размер на един милион. Лари Холмс твърдеше, че е загубил над 10 милиона долара от работата си с Кинг. Тогава Дон му плати 150 хиляди и двамата се разбраха Холмс никога повече да не говори негативни неща за него в медиите. Ерата „Тайсън“ След като Али спира с бокса, Кинг започва да търси нова звезда, която да му носи милиони. Тази нова звезда беше Майк Тайсън. Дон знае много добре за младия талант, но докато е жив, Кас Д'Амато прави всичко възможно да не допусне Майк да попадне в ръцете на Кинг. Всичко обаче се променя след смъртта на треньора, който е като баща за Тайсън и го превърна в машина за убиване, и след тази на мениджъра му Джим Джейкъбс. В началото, Тайсън има намерение да подпише договор с големия конкурент на Кинг – Боб Аръм, но Майк е подлъган със същия трик, който години по-рано работи и при Али. „Не можеш да имаш вяра на белите. Аз съм твоят черен брат и никога няма да те излъжа“, казвал Кинг на Тайсън, като това работело при почти всички клиенти на Дон. Кинг почти не работи с бели боксьори. Кинг беше агент на най-страшния човек на планетата, но едва след като влезе в затвора, Тайсън разбра с какъв човек си има работа. Майк помолил адвокатите си да проверят какво има в банковата му сметка, но в нея открили само дългове.     Промоутърът не бил платил повече от 100 милиона долара на Тайсън. Кинг превърна Майк в звезда, но и го пречупи психологически. След това Тайсън стана по-агресивен и се замеси в редица скандали. А Дон използваше всичко това с една-единствена цел – още повече пари. „Дон Кинг е отвратителен кучи син. А трябваше да моят черен брат. Той е отвратителен човек. Кинг ще убие и собствената си майка за един долар. Той не може да обича никого, така е роден. Когато приятелят ми каза, че парите ми са откраднати, проверих банковата си сметка. В нея нямаше нито стотинка. Попитах Кинг лично, но той отрече. Тогава го нападнах и започнах да го ритам. Беше ме ограбил със 100 милиона. А съдът ми върна само малка част – 20 или 30 милиона“, споделя Тайсън за работата си с Кинг. Майк успя да се отскубне от робския договор през 1998-а. Преживя същото, което и много преди него – всички съдеха Кинг, но получаваха трохи от дължимото им. В първите години след 2000-ната промоутърът се оттегли. За разлика от тези на много бивши негови клиенти, банковата му сметка е далеч от празна. Според Forbes, състоянието на Кинг минава един милиард долара. Дон инвестирал умно и още от началото влагал парите си в недвижими имоти. Но никога не е сметнал за нужно да научи поне един от клиентите си да направи същото.", "date": "2019.12.20", "title": "Той крадеше милиони от Тайсън и Али и убиваше партньорите си за няколко хиляди долара"}
{"url": "http://www.classa.bg/%D1%81%D0%B2%D1%8F%D1%82/item/403742-%D1%81%D0%B5%D1%83%D0%BB-%D0%B8-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BD%D0%B5-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F%D1%85%D0%B0-%D0%B7%D0%B0-%D0%B8%D0%B7%D0%B4%D1%80%D1%8A%D0%B6%D0%BA%D0%B0%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8", "text": "Провалиха се преговорите между Южна Корея и Съединените щати, които трябваше да постигнат съгласие за приноса на Сеул в разходите за подслоняване на 28 500 американски войници. Двете страни приключиха двата дни на преговори, последните преди изтичането на 31 декември на съществуващото им споразумение. Южнокорейските законодателите казаха, че Вашингтон очаква до $5 000 000 000 на година, над пет пъти повече от сумата, която Сеул се съгласи да плати тази година, съобщи Ройтерс. Президентът Доналд Тръмп настоява много съюзници на САЩ, включително членовете на НАТО и Япония, да плащат повече за отбрана. Той често обвинява Южна Корея в това, че е богата нация, която печели от американските военни сили, разположени в страната като наследство от Корейската война през 1950-1953. Липсата на успех в преговорите, водени от главния парламентьор на Южна Корея Джонг Юн-Бо и американския му колега Джеймс Дийхарт, може да доведат до повтаряне на опита от миналата година, когато двете държави пропуснаха срока в края на годината, но постигнаха споразумение с обратна сила през новата година.", "date": "2019.12.20", "title": "Сеул и Вашингтон не се споразумяха за издръжката на американските войски"}
{"url": "http://www.classa.bg/%D1%81%D0%B2%D1%8F%D1%82/item/403744-%D1%85%D0%B8%D0%BF%D0%B5%D1%80%D0%B7%D0%B2%D1%83%D0%BA%D0%BE%D0%B2%D0%B0%D1%82%D0%B0-%D1%80%D1%83%D1%81%D0%BA%D0%BE-%D0%B8%D0%BD%D0%B4%D0%B8%D0%B9%D1%81%D0%BA%D0%B0-%D1%80%D0%B0%D0%BA%D0%B5%D1%82%D0%B0-%D0%B5-%D0%BD%D0%B0%D0%BF%D1%8A%D0%BB%D0%BD%D0%BE-%D0%B8%D0%BD%D1%82%D0%B5%D0%B3%D1%80%D0%B8%D1%80%D0%B0%D0%BD%D0%B0-%D1%81-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0%D1%82%D0%B0-%D1%81%D1%83-30", "text": "Последното тестово изстрелване на хиперзвуковата руско-индийска круизна ракета BrahMos-A, маркира пълната й интеграция с платформата Сухой Су-30МКИ, заявиха от индийските ВВС. Въздушното изстрелване на двустепенната ракета във вторник, извършено от индийските ВВС, заедно с Организацията за развитие на отбранително въоръжение на страната, тества наземната версия на ракетата, този път изстреляна от изтребител Су-30МКИ. Ракетата директно порази целта в морето. „По време на теста, ракетата бе пусната от въздушна бойна платформа на фюзелажа на изтребител. Двустепенният двигател на оръжието задвижи ракетата към определената цел в морето и порази целта с върховна точност\", заявиха от ВВС. Това бе третият тест на BrahMos-A, след опитите през 2017 и през май 2019. Той бе и последният необходим за завършване на интеграцията на ракетата с въздушната платформа. Индийските военни се очаква да обявят ракетата за напълно действаща още преди края на годината. Тя е базирана на проекта на руската противо-корабна ракета Онис, чиято наземна версия е на въоръжение в индийската армия от 2007. Сухой Су-30МКИ, друг резултат от руско-индийското сътрудничество, е проектиран с изстрелваща платформа за 2.5 тонната ракета на ВВС. Досега два самолета вече са оборудвани за ракетата, като индийските ВВС планират да имат 40 съвместими с BrahMos-A многоцелеви изтребители и 200 ракети, с които да ги въоръжат. По-малка, 1.5 тонна версия на ракетата, наречена BrahMos-NG, която ще бъде носена от вертолет Миг-29К или от индийския HAL Tejas, също е в процес на проектиране.", "date": "2019.12.20", "title": "Хиперзвуковата руско-индийска ракета е напълно интегрирана с платформата Су-30"}
{"url": "http://www.classa.bg/%D1%81%D0%B2%D1%8F%D1%82/item/403746-%D0%BA%D0%B8%D1%82%D0%B0%D0%B9%D0%BA%D0%B0-%D0%BE%D0%BF%D0%B8%D1%82%D0%B0-%D0%B4%D0%B0-%D0%BF%D1%80%D0%BE%D0%BD%D0%B8%D0%BA%D0%BD%D0%B5-%D0%B2-%D1%80%D0%B5%D0%B7%D0%B8%D0%B4%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B2%D1%8A%D0%B2-%D1%84%D0%BB%D0%BE%D1%80%D0%B8%D0%B4%D0%B0", "text": "Задържаха жена, проникнала на територията на резиденцията на президента на САЩ Доналд Тръмп Мар-а-Лаго във Флорида. Тя е гражданка на Китай, пише ”Маями Хералд”.   Представител на полицейското управление в Палм Бийч заяви, че 56-годишната Дзин Лиу е забелязана в клуба и е помолена да напусне, уточни БГНЕС. \"Тя се върна и започна да прави снимки. По това време полицейското управление на Палм Бийч реагира и я арестува\", заяви говорител на полицията. Жената е поискала адвокат, след като се е оказало, че пребивава в САЩ с изтекла виза. Това е втората китайка, която се опитва да влезе в Мар-а-Лаго. В началото на април жена с два китайски паспорта, четири мобилни телефона и флаш памет със злонамерен софтуер незаконно влезе на територията на резиденцията. В тази резиденция Тръмп прекарва по-голямата част от почивните си дни и понякога е домакин на главите на други държави, като играе голф с тях.", "date": "2019.12.20", "title": "Китайка опита да проникне в резиденцията на Тръмп във Флорида"}
{"url": "http://www.classa.bg/%D1%81%D0%B2%D1%8F%D1%82/item/403745-%D1%83%D1%87%D0%B5%D0%BD%D0%B8%D1%8F%D1%82%D0%B0-indra-2019-%D1%83%D0%BA%D1%80%D0%B5%D0%BF%D0%B2%D0%B0%D1%82-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B2%D1%80%D1%8A%D0%B7%D0%BA%D0%B8-%D0%B8%D0%BD%D0%B4%D0%B8%D1%8F-%D1%80%D1%83%D1%81%D0%B8%D1%8F", "text": "Ежегодното учение INDRA 2019, мащабни маневри на Индия и Русия, в момента приключва на три места в Индия, след като тече вече 10 дни от 10 декември. Ученията от такъв мащаб са специални, запазени от Индия само за близки стратегически партньори като Русия и САЩ. INDRA 2019 е може би единственият случай на учение на три военни служби едновременно. Това е свидетелство за дългогодишните и многостранни отношения на Индия с Русия, които продължават прогресивно да се развиват, от „Договора за мир, приятелство и сътрудничество\", подписан през 1971 г. между Индия и СССР, до сегашното ниво на специални и привилегировани. Едно наистина стратегическо партньорство. Индия е развивала отношенията си с Русия независимо от другите световни сили. Когато западните лидери се отклониха от Русия през 2015 г., индийският президент Пранаб Мукерджи присъства на 70-годишнината от Деня на победата в Москва, към което се присъедини китайският президент Си Дзинпин. Обхватът на стратегическите отношения Индия-Русия понастоящем обхваща отбраната, гражданската ядрена енергетика, космоса, науката, технологиите, въглеводородите, търговията и инвестициите, с няколко механизма за диалог, работещи както на политическо, така и на професионално ниво. Около 70 на сто от военната техника на Индия е от руски или съветски произход. Смята се, че от началото на 60-те години на миналия век Индия е придобила отбранителен хардуер за повече от 40 милиарда долара от Москва. Това включва самолетоносач от клас Киев (бивш адмирал Горшков), разрушители, фрегати, конвенционални и ядрени подводници, морски разузнавателни самолети, военноморски вертолети, изтребители на ВВС и армейски основни бойни танкове като Т-72 и Т-90. През първите години сътрудничеството на Индия в областта на отбраната с Русия се характеризира като обикновена връзка „купувач-продавач\", а ученията INDRA се използваха за представяне на руското въоръжение. Постепенно рамката за сътрудничество в областта на отбраната се разви, като включи съвместни изследвания, разработки и производство на съвременни отбранителни технологии и системи. Някои успешни съвместни проекти включват противокорабната свръхзвукова ракетна система BrahMos, съвместната разработка на изтребители от пето поколение и многоцелеви транспортни самолети, както и лицензираното производство в Индия на изтребителите Су-30 и танковете Т-90. Неотдавнашните придобивания на Индия от Русия включват системата С-400 Триумф, противоракетна отбранителна система земя-въздух, за около 10 милиарда долара, което я прави най-голямата досега отбранителна сделка с Русия. Това бе последвано от споразумение за производство на над 200 вертолета Камов в Индия в сътрудничество с частна индийска компания, от договор за четири фрегати стелт (две които ще бъдат изградени в Индия), и сделка за 3 милиарда долара за трета руска ядрена подводница клас Акула, подписана през март 2019 г. Поръчките за отбрана на Индия от Русия могат да попаднат под санкциите на САЩ съгласно новия Закон за санкциите (CAATSA). Въпреки това, имайки предвид мащаба на поръчките на Индия за отбрана от САЩ и ролята й на стратегически партньор, администрацията на Тръмп изглежда вероятно ще се откаже от санкции срещу Индия; свидетелство за нарастващия световен престиж на Индия и проницателното управление на дипломатическите връзки от правителството на Моди. Индия споделя визията на Русия за многополюсен свят, а Русия винаги е подкрепяла Индия по въпроса с Кашмир и се е противопоставяла на неговата интернационализация.", "date": "2019.12.20", "title": "Ученията INDRA 2019 укрепват стратегическите връзки Индия-Русия"}
{"url": "http://www.classa.bg/%D1%81%D0%B2%D1%8F%D1%82/item/403747-%D0%B5%D1%86%D0%B1-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%BE%D1%82-%D0%BA%D0%BB%D1%8E%D1%87%D0%BE%D0%B2-%D0%B5%D0%BB%D0%B5%D0%BC%D0%B5%D0%BD%D1%82-%D0%B7%D0%B0-%D0%BE%D1%84%D0%BE%D1%80%D0%BC%D1%8F%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D0%B8%D1%87%D0%BD%D0%B0%D1%82%D0%B0-%D1%81%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Европейската централна банка може напълно да премахне ключов елемент от стратегията си, вдъхновен от архитектура на парична политика на Бундесбанк, информира Bloomberg, позовавайки се на официалните представители на еврозоната. Ръстът на количеството пари в обращение - един от двата „стълба“ на ЕЦБ за анализ и оценка на икономиката - се оказа лош показател за нивото на инфлацията, заявиха служители, като пожелаха анонимност. Фокусирането върху отпускането на кредити или въздействието на паричната политика върху финансовата стабилност може да бъде по-подходящо, казаха те. По време на стратегическия преглед, който ще бъде стартиран от новия управител Кристин Лагард, по думите й, ще бъде обсъден всеки един въпрос. Освен евентуалната преоценка на инфлационната цел ще се дискутират и по-широки въпроси като изменението на климата и цифровите валути. Прегледът вероятно ще бъде започнат през януари и ще бъде осъществяван от Комитет по паричната политика, комисия от длъжностни лица от ЕЦБ и централните банки от еврозоната. Полезността на този принцип обаче се подлага на съмнение от страна на централните банкери отдавна. Например паричното предлагане в еврозоната се покачи през 2001 г., дори когато инфлацията отслабна. От 2014 г. ЕЦБ засилва растежа на паричното предлагане чрез предоставяне на огромни количества ликвидност в икономиката през програмата си за изкупуване на облигации, дългосрочните заеми за банките и отрицателните лихвени проценти. И все пак инфлацията не отчита желаното ускорение. От друга страна през 2017 г. управителят на Бундесбанк Йенс Вайдман заяви, че паричните и кредитните агрегати са „добри показатели за финансови дисбаланси“. „Следователно вторият паричен стълб на стратегията за парична политика на еврозоната не е загубил своята значимост...Това е особено вярно, тъй като паричните развития могат да предоставят ценна допълнителна информация за икономическия анализ“, каза той в речта си. Въпреки това ролята на паричния анализ намалява. Той бе „понижен в ранг“ през 2003 г., когато ЕЦБ направи цялостен преглед на стратегията за последен път и Управителният съвет реши да спре да нарича паричния анализ „първи стълб“ на своята стратегия. Вместо това от тогава всяко изявление на управителя на институцията започва с икономически анализ. Премахването на елемент като паричния анализ би било символичен основен ремонт на мандатa на ЕЦБ. Основният принцип е, че натрупването на пари в икономиката - като банкноти и монети, банкови депозити и краткосрочни инструменти на паричния пазар - влияе върху бъдещите цени. Колкото по-бързо паричното предлагане нараства спрямо икономическата продукция, толкова по-голям е рискът от ускоряване на инфлацията.  ", "date": "2019.12.20", "title": "ЕЦБ може да се откаже от ключов елемент за оформянето на паричната си политика"}
{"url": "http://www.classa.bg/%D1%81%D0%B2%D1%8F%D1%82/item/403748-%D0%B7%D0%B0%D1%89%D0%BE-%D1%88%D0%B2%D0%B5%D1%86%D0%B8%D1%8F-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D1%81-%D0%BC%D0%B8%D0%BD%D1%83%D1%81%D0%BE%D0%B2%D0%B8%D1%82%D0%B5-%D0%BB%D0%B8%D1%85%D0%B2%D0%B8", "text": "Преди близо десет години шведската централна банка беше една от първите в света, които намалиха лихвите под нулевия праг. Сега обаче на всичко това се слага край.  , основният ѝ лихвен процент ще се повиши от минус 0,25 на нула процента. Този ход не е изненада - централната банка го подготвяше отдавна. Шведската централна банка оправда решението, като заяви, че от началото на 2017 г. инфлацията е близо до целта на централната банка от два процента и има голяма вероятност тя да остане такава. Предполага се, че лихвеният процент ще остане на нула процента „през следващите години“. „След петгодишен период оставяме отрицателните лихви зад себе си\", каза тъководителят на кралската банка Стефан Ингвес. „Все още е рано да правим равносметка, но като цяло се справихме добре\". Безработицата е спаднала, инфлацията е близо до целта от два процента. Централните банки по света ще следят как ще сработи промяната на курса в Швеция. След финансовата криза няколко основни централни банки намалиха лихвите под нулата, включително Европейската централна банка (ЕЦБ) и централните банки в Япония, Дания и Швейцария. Досега те се придържаха към това и все още не се осмелиха да променят посоката. Отрицателните лихвени проценти са силно противоречиви и на други места по света. Но и смяната на курса на шведската централна банка е смятана от експерти за рискова. Каролина Екхолм, която беше заместник-ръководител на шведската централна банка в продължение на пет години, разкритикува времето, в което се взема решението. „Ако сте запазили отрицателните лихви толкова дълго време, е трудно да разберете защо те се повишават в момента\", каза тя пред Svenska Dagbladet. Проблемите на минусовите лихви Други икономисти също са скептично настроени за това дали стъпката в края на икономическия цикъл е правилна. „Големият риск е пазарите да загубят доверие в банката\", казва Педер Бек-Фрайс, капиталов мениджър в американската инвестиционна компания Pimco. Решението на шведската централна банка се разглежда като знак, че отрицателните лихвени проценти водят до проблеми в дългосрочен план. „Впечатлението е, че централната банка повишава лихвите до нула, за да намали рисковете от отрицателните лихви, които са твърде дългосрочни“, написа в коментар главният анализатор на Nordea Bank Торбйорн Исаксон. Анализаторите на ING от Холандия наскоро писаха, че централните банкери „са все по-загрижени за отрицателните лихвени проценти и възможното въздействие върху очакванията на хората\". През септември ЕЦБ намали ключовия лихвен процент по депозитите още повече от минус 0,4 на 0,5 процента. Но отрицателните лихви си остават противоречиви. По-специално банките се страхуват от негативни последици за финансовия сектор. Много институции печелят пари предимно от бизнеса с лихвени проценти, чиито маржове намаляват поради ниските лихви. Икономистите обаче смятат, че Швеция е само отчасти сравнима с еврозоната. Важен фактор за сравнително по-високата инфлация е девалвацията на местната валута. Шведската крона поевтиня с около десет процента спрямо еврото през последните пет години и дори с над 18 процента спрямо щатския долар. По-слабият валутен курс оскъпява вноса от чужбина и по този начин увеличава инфлацията. В по-малките страни обаче валутният курс играе по-голяма роля за развитието на инфлацията, отколкото в по-големите икономически области, като еврозоната.  ", "date": "2019.12.20", "title": "Защо Швеция се сбогува с минусовите лихви"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403749-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%BA%D0%B0%D0%B7%D0%B2%D0%B0%D0%BC-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%BC%D0%B8%D1%81%D0%BB%D1%8F,-%D0%B8-%D0%BF%D1%80%D0%B0%D0%B2%D1%8F-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D1%81%D0%BC%D1%8F%D1%82%D0%B0%D0%BC-%D0%B7%D0%B0-%D0%BF%D1%80%D0%B0%D0%B2%D0%B8%D0%BB%D0%BD%D0%B8", "text": "Тези, които сега говорят за демокрация, които ни управляват, аз знам кои са бащите им, знам кои са дядовците им, знам къде са учили, защото аз живях в онова време и не съм тази част от номенклатурата, която управляваше държавата преди 89-а...           - Казахте, г-н Гешев, че ви предстои най-трудният мандат от 1989 година насам. Какво може да ви спъне, след като сте си направил такава преценка за бъдещето? - Много неща. Едва ли човек може да предвиди всички опасности, които могат се случат в период от 7 години напред. Може да ме спънат дори и мои грешки при формирането на екипа. Може да ме спъне някаква рязка промяна в политическата ситуация, която да се отрази чрез законодателството върху цялата прокуратура. Много неща могат да се случат.  - Струва ми се, че приехте като лична обида идеята за т. нар. „независим прокурор“. Смятате, че това е насочено към вас, тъй като се поставя толкова настоятелно на старта на вашия мандат? - Не, не смятам, че е насочено към мен. Обиден е терминът „независим прокурор“. Обиден е не към мен, а към цялата прокуратура, защото всички прокурори са независими. Те са зависими само от закона, от вътрешното си убеждение и от доказателствата по делото. Терминът „независим“ означава, че едва ли не всички останали прокурори са зависими, което е изключително обидно, защото не е вярно.  - Показвате завидна устойчивост по отношение на критиките. Какво може да ви пробие – емоционално, психически? - Във всеки случай не неща, които са от професионалното ми ежедневие. - А, ако влязат в личния ви живот? - На никого не му е приятно да има нахлуване личния му живот, при приятелите и семейството. Надявам се това да не се случи. Тогава бих могъл да отговоря, евентуално. Но едва ли мога да определя проблеми, които могат да ме сринат психически, които да се резултат от професионалното ми ежедневие.  - Ако трябва да избирате между правото и приятелите? - Това е много труден избор. И каквото и да ви кажа, може да се окаже, че не съм прав. Защо? Защото за мен приятелите са може би едно от най-важните неща. От една страна, това са хора, с които съм израснал от 8-10-годишен. А от друга страна, правото или законът – това за мен е изкуство за доброто и справедливото – чрез него трябва да се подобри животът на широк кръг от българските граждани. Надявам се да не стигам до този избор.  - И все пак? - Мисля си, че може би бих избрал правото, защото това е принципната позиция. Но такъв избор не е лек, признавам си.  - На кои изкушения може да се поддадете, коя е Ахилесовата ви пета? - Едва ли имам в себе си оценка, правилна в тази насока. Безгрешни хора няма, безгрешен е само Господ. Така че и аз имам незащитими места, но естеството ми на работа е такова, че предпочитам да не ги споделям пред масовия слушател и зрител.  - Казахте пред студентите на УниБИТ, че сме загубили страх от Бога. Имате ли страх от Бога? - Да, имам страх от Бога. Аз съм от онова поколение, израсло по време на комунизма, което с всичките минуси на онзи строй, имаше и положителни моменти. Да, сега в немалко отношения обществото е по-добре функциониращо, и по-демократично, и по-свободно за хората. Но тогава имаше добри традиции, имаше друго отношение на хората един към друг. Бях на 18 години, когато в края на 1989-а избухна демокрацията, и видях как проявихме една от най-лошите си черти като народ – зачертахме 40-50 години от живота си и почнахме на чисто. За пореден път!  Други народи, които също бяха част от Източния блок, като Полша, Чехословакия, Унгария, запазиха доброто, премахнаха лошите практики, надградиха новите отношения и сега са по-напред. А ние, както казва едни мой приятел – бутнахме къщата, без да имаме идея какво ще правим и после попитахме защо ни вали, защо сме бедни, защо нарасна престъпността, защо нарязахме заводите си и ги натоварихме като скрап на влакови композиции към Сърбия и Гърция? За съжаление, унищожихме всичко, без да имаме ясна идея какво ще правим. И в доброто, и в лошото. Може да приемете, че е крайно, но това е моята лична оценка.  - В какво най-тежко се провалихме за тези 30 години? - Моята оценка е на човек, който е бил от страната на губещите от този преход. Аз съм средностатистически българин, който преживя целия преход - от 18-годишен до днес, и бях от страната на губещите, които не генерираха плюсове. Защото една не малка част от политическия елит - внуци, синове - деца на бившата номенклатура, след 1989-а се трансформира в новия елит. Те именно генерираха плюсове от тази радикална политическа промяна след 1989 година. А минусите в голямата си част останаха за средностатистическия българин. Затова моята оценка е от страната на губещите. И най-тъжното е, че загубихме, съсипахме образованието си, което е бъдещето на една нация. - Не очаквах, че това ще откроите! - Едно време възпитаваха децата в училище, възпитаваха ги вкъщи, възпитаваха ги и по пътя за вкъщи. Ако хвърлиш билетче, или нещо изцапаш, наведи се да го вземеш, а сега нито ги възпитаваме вкъщи, нито ги възпитаваме в училище, нито ги възпитаваме по пътя от училището до вкъщи. Нивото на образованието, гледам по моите деца, е много различно от преди 1989 година. Промени се отношението към учителя – виждам как в средностатистическо българско училище родител се кара на учител заради детето си. Може да е бил прав, може да не е бил прав, но това не е правилно. Другите деца го виждат и моята дъщеря, тогава беше първи клас, ме попита: Ти защо не ме защитаваш, майката на моя съученик се кара на учителя! Обясних ѝ, че учителят винаги е прав. Ако сгреши, аз ще отида да разговарям с него, но не пред детето. Присъствал съм на много грозни картини по време на родителски срещи. Това е тъжното, защото се промени мисленето в тази насока на българина. Второ, което също е тъжно - прекъснахме връзка с не малка част от корените си, с историята си, с обичта си към страната си и към традициите си. Помня в училище как всяка сутрин часът започваше с издигане на българското знаме и с химна, с традиционната физзарядка. Някой ще каже, че това е носталгия по комунизма, не - това не е носталгия по комунизма, така в момента започва всеки ден на средностатистическия ученик в САЩ. Това е въпрос на възпитаване в обич към страната, към родината. Думи като Татковината, Родина, Отечество изчезнаха от езика ни. Това са двете най-тъжни неща, които се случиха в тези 30 години. Имаше и много други, съпътстващи - това е една тъжна картина, която очертавам. Разбира се, тя не е и 100% вярна, защото е едната част на ситуацията, имаме и много положителни промени: можем да пътуваме в целия свят, станахме страна от ЕС. Е, друг е въпросът дали хората имат пари да пътуват - имат право, но нямат възможности, пак говоря за масовия българин. Така че – не всичко е черно или бяло, има и гранична сива зона.  - Направи ми впечатление оценката ви, че сте от страната на губещите за тези 30 години. Как тогава едни средностатистически българин от страната на губещите се изкачва до такъв висок пост в държавата? - Честно ли да ви кажа?  - Да! - Случайно! Знам как ще прозвучи и как ще бъде иронизирано това, което казвам, но е случайно. В смисъл, че част от причината е личният ми анализ за това, което се случи около мен. За протестите, които бяха организирани срещу мен – те имаха различни основания вследствие на засегнати интереси: икономически, за милиарди от прилагането на закона за прокуратурата, идеологически - определени политически сили градят цялата си идеология и съществуване върху атаката срещу една институция – прокуратурата, което е супер смешно. Няма партия в Европа, която да гради идеологията си само върху това, че една институция от държавата е лоша. Това не е политическа платформа. Но махаме тези причини, няма да ги анализирам, говорил съм много по тези теми. Една от причините за тази реакция е именно тази - че аз не съм част от това, което преди 1989 година се наричаше номенклатура, и която след 89-та се трансформира т-нар. елити, други го наричат статукво, естаблишмънт. В това отношение аз съм несистемен играч. И това притесни много хора.  - Не сте човек от елита!? - Да, не съм част от елита. Произходът ми не е такъв. Тези, които сега говорят за демокрация, които ни управляват - аз знам кои са бащите им, знам кои са дядовците им, знам къде са учили, защото аз живях в онова време и не съм тази част от номенклатурата, която управляваше държавата преди 89 година, и която подчертавам пак, в голямата си част се трансформира в новата власт.  - Да ви призная, никой досега от тези, които ръководят държавата, а аз ги познавам добре, не ми е казвал, че идва от страната на губещите. Вие казвате, че се чувствате губещ от прехода и случайно стигате до върха. Това е следствие на някаква сила свише, на Божия промисъл, на ваши лични качества или на нещо друго? - Дължи се на комплекс от фактори. Ако трябва да бъде честен, някакво стечение на съдбата – за това че съм бил на правилното място в правилното време и естествено, на определен кръг от качества. Но това не е масово срещано.  - А смятате ли, че сте заслужил този пост след всичко това, което сте направил? - Не приемам този пост като награда за някакви заслуги. Защото този пост не е награда, в голямата си част е проклятие. Не мисля за властта като награда, както мислят повечето хора, които ни управляват. С риск да обидя част от политическата класа, която приема властта като средство, за да може да живее по-добре, да е в обективите, да е уважавана и т.н, аз възприемам властта като средство да промениш неща, които не харесваш и начин да реализираш идеите си - когато си бил няколко години редови магистрат и си се ядосвал, че нещо не е както трябва, но не си можел да го промениш - ето, това е моментът да направиш нещата, в които вярваш. А то е свързано с огромни проблеми и затова казвам, че тази власт е проклятие. Огромни проблеми, свързани с личния живот, със създаване на врагове ...  - Тогава заслужава ли си тази висока цена? - В крайна сметка стигаш до един период от живота си, в който си казваш: Аз съм постигнал нещо – имам добра заплата, имам нормално семейство и имам шанс да направя неща, в които вярвам. Знаеш, че са правилни за широк кръг от хора, можеш да направиш така, че децата ти и внуците ти да живеят в по-хубаво място, по-добро, по-спокойно, да не заминават в чужбина. Е, защо да не опиташ?  - Жена ви не се ли противопостави на желанието ви да тръгнете към този пост? - Никоя жена няма да го приеме спокойно - отначало може да звучи добре - да си жена на главен прокурор, но така звучи само от страни. В действителност това променя изцяло личния живот. Аз имам много малко време за семейството и това е поредното негативно нещо, свързано с този пост. А обичам от време на време, когато имам възможност, да излизам да вечерям със семейството си, за да може да разговаряме. Още преди година жена ми каза: Ти не си за никъде, защото с тебе вече не мога да ходя никъде - или те гледат, коментират или някъде нещо се случва. Никоя жена не възприема нормално това, тези ограничения не се приемат лесно. Аз се радвам, че жена ми проявява много добро ниво на разбиране, има висок праг на търпимост.  - Вие носите огромна информация за много хора, това не ви ли обременява? - Това е част от работата ми, няма избор. Няма как да върша работата си, ако не оперирам с този обем информация. Но едва ли главният прокурор знае в реално време какво се случва в цялата прокуратура. Понякога се случват неща, за които разбираш по-скоро от медиите, отколкото от вътрешно информационната система на структурата. Така е навсякъде. Въпросът е тези случаи да намаляват, защото, ако нямаш информация за проблемите, ти не можеш да ги решиш в реално време. И в един момент проблемът може да е станал толкова голям, че да стане нерешим и да се отрази на репутацията на цялата структура.  - Във Фейсбук прочетох едно възклицание: „Стига ни един Гешев!“. Какво мислите за предшественика ви Никола Гешев? - Не сме роднини. Показах ви едно изследване на моя род, изготвено е от проф. Гешева от БАН, която е съпруга на мъж от рода Гешеви. Имената ни са случайно съвпадение - понякога съдбата си прави шеги. Никола Гешев е интересна личност в българската история, в младостта си е бил социалист, носел е ковчега на Дядото, на Димитър Благоев при погребението му. Имал е огромна мрежа от информатори. Дали е мит или реалност, но е контролирал цялата нелегална дейност на комунистическата партия. Безспорно е един от великите български полицаи. Работил е за държавата си тогава по начина, по който държавата му е възлагала определени дейности. Пак опираме до това, че след 1989-а ние зачеркнахме службите едва ли не по същия начин, както след 9 септември 1944 година са постъпи с тези, които са работили за държавата преди това. Явно сме обречени да повтаряме грешките си. Гледах по телевизията политици да обясняват как за всичко е виновна Държавна сигурност. Трябва да бъде разбрано, че ДС е инструмент, а ръката е политиката, държавата. ДС е оръдието на една държава и изпълнява това, което държавата ѝ каже. В същата ситуация е бил и Никола Гешев - голяма част от тези хора са вярвали, че работят за държавата и те трябва да бъдат разбрани, а не обиждани. По същия начин ДС преди 1989-а е правила сходни неща. Но нещата трябва да бъдат разграничавани - не може вината на отделни хора да се хвърля върху цялата структура. Трябва да бъде разбрано, че това е институция, която е работила за онази държава, която пак е била българска държава, макар и в друга геополитическа обстановка.  - Имате много умерени изводи за прехода, много балансирани оценки давате за тези драматични периоди от историята ни. - Аз съм преживял този преход, преживял съм едни други години преди 1989-а. Помня как дойде Йордан Соколов като вътрешен министър и направи масовите уволнения - първата сериозна чистка в МВР.  Те казват: ДС създаде мутрите. Има известна истина, че много хора от ДС тогава започнаха да работят за престъпността, но трябва да се направи анализът – дали те сами отидоха да работят за престъпността, при положение, че преди това са работили срещу нея, или бяха накарани - бяха уволнени, останаха без работа, без да могат да изхранват семействата си. И тогава единственото нещо, което можеш да правиш, е да използваш връзките си, контактите си, агентите си за нещо друго в твой личен интерес, а не в интерес на държавата, за която си работил преди. За да оцелеят, те бяха принудени да отидат на грешната страна. И за това бе виновна тогава държавата.  - За тези 30 години преход кой е най-лошият период, според вас?  - Най-тежкият беше 90-те години – времето на Костов и малко преди него. Говоря като гражданин, преживял тези неща – видях и масовата, и касовата приватизация, разпродажбата на българската индустрия. Всичко това не беше справедливо, не беше в интерес на гражданите, а на малък кръг от хора. Има хора, които придобиха 20-40-50 предприятия без да ги развиват - придобиха ги, за да откраднат парите им, да ги нарежат на скрап и да изгонят работниците им.  - Защо не се попречи на този процес? - Не мога да кажа - нямам позиция за поглед върху нещата, мога да предполагам като страничен наблюдател, какъвто е всеки български гражданин. Както се казва: „В мътна вода, риба се лови”.  - А защо за тези 30 години ние нямаме нито един висш политик, вкаран в затвора? - Този въпрос е много труден, в голямата си част е политически. При слаба държава или липса на такава, няма как да очакваш такива резултати.  - Значи Баневи могат да влязат в затвора, но тези, които създадоха Баневи, са на свобода! - Това бе времето, когато голямата част от държавата не функционираше. Или по-скоро функционираше на база инерция и интереси – превърнахме се в „клубове по интереси”, в някакви разпарчетосани отделни владения, както преди падането ни под турско робство. Всеки си прокарваше собствения интерес, на собствената партия и държавният интерес изчезна. Това е моята оценка.  - Доста е стряскаща със своята категоричност и казана от вашата камбанария! - Щом хората, които управляват, си гледат личния интерес, е ясно какво се случва с гражданите. Когато държавата изчезва, правоохранителните структури почти не функционират, няма как да очакваш нещо, от които да следва защита на държавния интерес или справедливост за гражданите. А след 30 години аз вече виждам процесите по възстановяване на правоохранителните органи и се надявам да са стабилни, а не инцидентни. Но е много трудно да реализираш нещо, случило се преди 30 години. Не е невъзможно, но се появяват въпроси „защо след 30 години”, „защо го правите сега, а не преди”, „това е политическа репресия”, „вие отмъщавате” и т.н. Един проблем се решава, когато му е времето, след като го изпуснеш, той става нерешим.  - Значи, възмездие за тези 30 години грабеж да не чакаме? - Не съм казал това. На мен като гражданин ми се иска да има. Като главен прокурор, имам идеи, не искам да споделям, но подчертавам - ще е изключително трудно. Но пък винаги е интересно, когато е трудно. Когато пък се каже, че е невъзможно, тогава ми е супер интересно и ме амбицира. По същия начин ми казаха, че делото КТБ никога няма да влезе в съд. Е, влезе! Това е интересно, другото е рутина.  - Коя е човешката добродетел, която цените? Приятелството. Аристотел е казал, че в живота си човек има двама-трима приятели, останалите са познати и добри познати. Приятелството наистина е много ценно, защото съм видял, че през годините идват и си отиват хора - който е останал до теб, когато си бил студент, когато си бил следовател, прокурор или началник, той е истински приятел. Имам такива още от детските години. Другото най-ценно за мен, е семейството.  - Ще си сложите ли бариера пред „непремерения“ език? - Казвам неща, които мисля и правя неща, които смятам за правилни. Това е въпрос на светоусещане. Трудно ми е да си мълча, когато смятам нещо за неправилно. Правил съм го през годините, но сега вече мога да си го позволя да не го правя. Сега мога да казвам нещата, в които вярвам и смятам за правилни. Отделно от това, не могат да се случват добри, правилни неща, без да защитаваш позиция, без да кажеш истината, без да влезеш в битка, без да го обясниш на българските граждани. Това е моята част от работата. Това, което съм забелязал през годините е, че много хора лъжат, правят пропаганда и налагат едни тези, които са фалшиви – дори и в Прокуратурата. Защото лесният път е да си мълчиш. Прокуратурата мълчи, това е масово срещано във всички държави, в голяма част от случаите, когато трябва да обяснява. Защо мълчиш? Защото, когато отговориш - ще те атакуват, ще пишат за жена ти, за децата ти, за леля ти, за приятелите ти, ще ти търсят компромат. И всеки си казва: Неприятности! Не знам дали ръководството ще застане зад мен, защо да си причинявам това? Така лъжата се натрупва, натрупва и в един момент става истина. И хората казват: Главният прокурор е всесилен, всевластен и едва ли не разклони държавата. Това не е вярно! Но няма как да се пребориш с това нещо, ако не си остър, ако не казваш директно нещата.  - Христо Иванов каза за вас „ той е един свиреп гамен”. - Христо Иванов съм го коментирал достатъчно. Той е политик, изразните средства на политиците са различни от тези на един прокурор. Ако аз съм непремерен и имам остър език, не знам тези думи, които цитирате, дали са премерени и какво точно означават. Единственият коментар, който мога да направя е, че когато си безпомощен и нямаш логични аргументи, най-лесният начин е да обидиш някого и да се опиташ да го обвиниш, да го предизвикаш да направи нещо и ти да кажеш: „О, вижте как ме атакува”, забравяйки, че преди това ти си провокирал, слагайки му различни етикети. Аз също мога да кажа някое цветно определение, бива ме в тези неща по отношение на г-н Христо Иванов. Мога да кажа нещо от рода на това, че той ги разбира нещата, защото баба му е дошла тук с Червената армия с униформа (така съм чувал), но няма да ги кажа, защото не е интересно и е на всичкото отгоре е контрапродуктивно.  - Коя критика за Вас приемате? - Аргументирана критика. Критика, в която човекът вярва, а не защото му е поръчано да говори определени неща или защото търси да постигне политически или друг ефект. Уважавам искрената критика – дали съм съгласен с нея или не, е втори въпрос. Ще дам пример. На изслушването г-н Шекерджиев каза за мен някои неща, които не ги споделям, но от друга страна, разбирам защо той мисли така. Той каза, че аз съм прекалено емоционален и влизам във всяка битка, и такъв главен прокурор не трябва. Аз знам, че влизам в битки, знам мотивацията си, знам какво представлявам и не съм съгласен с неговата оценка, но разбирам защо той мисли по този начин и уважавам мнението му, защото това е неговата искрена позиция. Той каза за останалите ми критици, че аргументите им са несериозни - става дума за г-н Лозан Панов, г-жа Дишева и г-жа Керелска. И то настина е така, защо аргументите им бяха чисто политически и търсещи процедурни проблеми - да се предизвика скандал, да си изпусна нервите, да обидя някого, после всички да кажат: Вижте колко е агресивен, лош и т-н. И така да се удължи процедурата, някои да сгреши при гласуването. Г-жа Пашкунова, също изрази мнение – аз не го пиех, но уважавам тези хора.  - Имате ли проблем да работите с първите в съдебната система, като се има предвид отношението на някои от тях към вас? - Не, нямам проблем с никого, включително и с тези, за които говорихме. Това, че защитавам позиция, не значи, че имам емоция към тях, смисъл, че ги мразя. Омразата е много силно чувство, трябва много да си обичал някого, за да има омраза. Те са ми безразлични емоционално и смятам, че не работят в интерес на съдебната власт. Но за мен това също не е от значение, интересува ме да си върша работата и да се случват нещата, които стоят пред вет като цел. Аз не оценявам хората по това дали ме харесват или не. Знам, че и в Прокуратурата има хора, които не ме харесват - нормално е. Важното е хората да си вършат работата и да работят в интерес на институцията. Границата е законът и да работиш в името на структурата. Не взимам решения на база дали някой ме харесва или не, дали ме атакува  - Какво може да ви извади от това равновесие, да ви накара да избухнете? - Понякога ми се случва в личен план, свързано с възпитанието на подрастващите в къщи. Това по-скоро е ефект от натрупаното напрежение през деня, но пак не минавам границата. Напрежението от нещо дребно може да ескалира и от това по-често страдат най-близките. Но аз съм човек, който се контролира, не реагирам агресивно. В интерес на истината, изглеждам така само по медиите. - Защо? - Защото отговарям по начина, по който ми задават въпросите. Те задават агресивен тон, искат да предизвикат скандал. Ако ми ги зададат въпросите културно и аз ще разговарям по този начин. Няма как да отговоря балансирано емоционално на някакъв брифинг, на който стоиш прав пред 20 човека и всеки крещи от различни посоки, като голяма част от тях не искат да чуят истината или аз какво мисля, а да хванат някаква новина – негативна, да си изпусна нервите, да кажа нещо, не както трябва, да се изложа. В такъв момент няма как да отговориш неемоционално.  - Ще ви следят как използвате властта, която имате? Ще ви разкажа един случай с вицепремиера Евгений Бакърджиев преди много години, когато го попитах какво е усещането за власт. Той ми отговори следното: Властта е да знаеш, че под бюрото си имаш едно копче и когато го натиснеш, всички системи в държавата работят по твой сигнал. Това е огромно чувство, което ако не бъде осъзнато, може да доведе до самозабрава. Много от политиците заболяха от тази болест. Вие как ще се предпазите от синдрома „злоупотреба с власт“? - Съгласен съм с това, че звездоманията е най-опасната болест – много лесно се хваща и трудно се лекува. Но аз имам здрави основи, които се надявам, че ще продължат да ме държат и да ме укрепват. Типажът ми е такъв – казах ви, че аз съм извън елитите. Жизненият ми път е минал като редови магистрат, виждал съм тежки катастрофи, житейски драми, убити хора, работил съм със социалнослаби общности, т.н. гета – всичко това е работело върху егото ми. И егото ми е на различни нива от това на човек, който не е видял тези неща. Надявам се, да не се заблуждавам. Вторият аспект на вашия въпрос е - едно е политическата власт, друга е властта на главния прокурор. Властта на главния прокурор е хиперболизирана – как едва ли не управлява цялата прокуратура в реално време, а това не е така. Главният прокурор особено, след промените в последните 10-15 години, е в някаква степен степен администратор. Така че този мит, че главният прокурор е всевластен, всесилен, всичко решава, натискаш копчето и всичко се променя в държавата - ако донякъде е бил верен в зората на прехода, вече далеч не е така, за щастие. Но това не означава, че не продължава да се работи върху тази пропагандна теза. Тя се налага от хората, които се притесняват от това, което прави Прокуратурата. И до някъде искат да дебалансират - да не кажа откровено, че искат да я унищожат. Така че тази власт в голямата си част е митология, защото главният прокурор също трябва да спазва закона. А в голямата си част правомощията на главния прокурор касаят администрирането на Прокуратурата. Едва ли главният прокурор има толкова огромно влияние, особено върху аспекти на обществено-политическия живот извън Прокуратурата, поне така си мисля. Ако го има, и аз го усещам в някаква степен по отношението към мен, то вероятно се дължи на исторически наслагвания и на неразбиране за това какво прави главният прокурор. Както казват хората „на страха очите са големи!“. А може да се дължи и на гузна съвест, не знам.  - Знаково на Вашата клетва отсъстваше президента. Как го тълкувате? - И премиерът отсъстваше, и Лозан Панов отсъстваше. Аз съм спазил протокола, поканил съм ги всички. Всеки от тях е преценил дали да присъства или не. Дали да присъстват на празника на СГС или на встъпването на главния прокурор. В голямата си част това е едно политическо решение, въпрос на отношение към институциите, което не мога да коментирам.          ", "date": "2019.12.20", "title": "Иван Гешев: Казвам неща, които мисля, и правя неща, които смятам за правилни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403739-%E2%80%9D%D0%BD%D0%BE%D0%B9%D0%B5-%D1%86%D1%8E%D1%80%D1%85%D0%B5%D1%80-%D1%86%D0%B0%D0%B9%D1%82%D1%83%D0%BD%D0%B3%E2%80%9D-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B1%D0%B0%D0%BB%D0%B0%D0%BD%D1%81%D1%8C%D0%BE%D1%80,-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D1%8F-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0", "text": "", "date": "2019.12.20", "title": "”Нойе Цюрхер Цайтунг”: Слави Трифонов може да е балансьор, ще променя системата"}
{"url": "http://www.classa.bg/%D1%81%D0%B2%D1%8F%D1%82/item/403729-%D0%B3%D0%B5%D0%BD-%D0%B3%D0%B5%D1%80%D0%B0%D1%81%D0%B8%D0%BC%D0%BE%D0%B2-%D0%B2-%D0%BF%D1%80%D0%B0%D0%B2-%D1%82%D0%B5%D0%BA%D1%81%D1%82-%D0%B7%D0%B0%D0%BF%D0%BB%D0%B0%D1%88%D0%B8-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%B0%D1%82%D0%B0%D1%88%D0%B5%D1%82%D0%B0-%D0%B2-%D1%80%D1%83%D1%81%D0%B8%D1%8F", "text": "Началникът на Генералния щаб на ВС на Русия генерал Валерий Герасимов по време на изявлението си пред чуждестранни военни аташета сподели за провеждането в Сирия на повторни изпитания на изтребителите Су-57 в реални военни и природни условия в дадения театър на военните действия. \r\n «По време на повторите изпитания на Су-57 в Сирия всички планирани задачи бяха успешо \r\n  изпълнени», заяви Герасимов. \r\n Първата задача на Герасимов бе изпълнена на 100 процента: сценарият на интензивните военни учения на НАТО посочва за целенасочена подготовка на алианса към крупномащабен военен конфликт. \r\n «Продължава работата по разполагането в Европа на компоненти на ПРО на САЩ. В страните от Балтика и Полша, в акваторията на Черно и Балтийско морета се засилва военната активност, увеличава се интензивността на военните учения на блока. Техният сценарий показва целенасочена подготовка на НАТО към задействане на войските му в крупномащабен военен конфликт», цитира думите на Герасимов «Червена звезда». \r\n           «Без всякакво съмнение, ние сме готови за всеки сценарий в развитие на обстановката. Затова отбранителният потенциал на Русия понастоящем и в перспектива ше се поддържа на ниво, позволяващо да се отрази агресията срещу нашата държава от какъвто и да било мащаб, от каквато и да било среда», открито предупреди чуждестранните военни представители Валерий Герасимов. \r\n По втората задача той пусна в ход хитър намек. Защото западните «партньори» така и не реагираха при появата на най-добрите руски изтребители в Сирия. \r\n Западите медии не се развикаха по повода, не започнаха да пускат снимки от  авиобаза Хмеаймим с пристигащи там руски самолети, американските генерали не изразиха загрижеността си. \r\n Понеже заплахата в прав текст от Герасимов така ги вцепени, че още дълго ще им държи влага. \r\n Петя Паликрушева \r\n", "date": "2019.12.20", "title": "Ген. Герасимов в прав текст заплаши чуждестранните военни аташета в Русия"}
{"url": "http://www.classa.bg/%D1%81%D0%B2%D1%8F%D1%82/item/403730-%D0%B3%D0%BE%D1%80%D1%87%D0%B8%D0%B2%D0%BE-%D1%80%D0%B8%D0%B4%D0%B0%D0%BD%D0%B8%D0%B5-%D0%BE%D1%82-%D1%80%D1%83%D1%81%D0%BE%D1%84%D0%BE%D0%B1%D0%B8%D1%82%D0%B5-%D1%80%D1%83%D1%81%D0%B8%D1%8F-%D0%B8%D0%BC%D0%B0-%D0%BC%D0%B0%D1%89%D0%B0%D0%B1%D0%BD%D0%BE-%D0%B2%D0%BB%D0%B8%D1%8F%D0%BD%D0%B8%D0%B5-%D0%B2%D1%8A%D1%80%D1%85%D1%83-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82", "text": "Това съобщи в ефира на телевизионния канал ATR командирът на 11-ти резервен батальон от «Десен сектор» Елена Самбул. Според националистката по време на срещата на върха в „Нормандския формат“ лидерите на Европейския съюз и Украйна са изглеждали като покорни животни пред руския президент. „Когато се проведоха изборите, Русия подкрепи Зеленски, Русия може да заличи американците, тя дори повлия на изборите там. Русия вече изтика Европа зад гърба си — както лично „Нормандският формат“ ми показа, защото Германия и Франция просто седяха на задните си лапи — той вече ги купи, всичко вече е купено и продадено. И нашите там, заедно с тях», продължи украинската националистка. «Така че, когато Русия подкрепя, която има такова огромно въздействие върху света, когато подкрепя някого тук, дори ако подкрепи чехлите на Зеленски тук, не се колебайте, чехлите на Зеленски ще станат президент, защото това е такъв мащабен натиск, толкова голямо въздействие … Спомням си през 2014 година за натиска на Русия върху «Десен сектор», завърши Стамбул.      ", "date": "2019.12.20", "title": "Горчиво ридание от русофобите: Русия има мащабно влияние върху целия свят"}
{"url": "http://www.classa.bg/%D1%81%D0%B2%D1%8F%D1%82/item/403731-%D0%BD%D0%B0%D0%B2%D0%B0%D0%BB%D0%BD%D0%B8-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0-%D0%B2-%D0%BA%D0%B3%D0%B1-%D0%B5-%D1%81%D0%B2%D1%8A%D1%80%D0%B7%D0%B0%D0%BD%D0%B0-%D1%81-%D1%80%D0%B5%D1%87%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%B8-%D0%B4%D0%B5%D0%BD%D1%8F-%D0%BD%D0%B0-%D1%87%D0%B5%D0%BA%D0%B8%D1%81%D1%82%D0%B0", "text": "Ужасни събития се разиграват по улиците на Москва. За последно съм виждал хора с автомати да бягат по улиците на руската столица през 1994 г. Това каза опозиционният лидер Алексей Навални в рубриката си \"Русия от бъдещето\" \r\n \"Стрелбата в Москва е тероистичен акт, хитроумна операция, свързана с Пряката линия на Путин, който заяви няколко пъти много тържествено, че ФСБ работи прекрасно и са предотвратили много терористични актове. \r\n В момента тече тържествен концерт, посветен на утрешния ден на чекиста. И точно по време на тържественото изявление на Путин на това събитие, неизвестни хора нападнаха сградата на ФСБ...\", заяви Алексей Навални.  \r\n Стрелба с автомат Калашников беше открита тази вечер в приемната на централата на Федералната служба за охрана (ФСБ) в Москва, бившия КГБ, както съобщихме. После канонадата продължи на улицата.  \r\n Поне един  човек е убит в приемната на руската Федерална служба за безопасност в Москва, съобщават няколко руски медии. Загиналият е служител на ФСБ,  твърди “Новая газета”. От кадрите се видя и човек , покосен от откос на улицата.   Стрелбата е започнала към 18:00 ч. местно време. Нападателят също е убит, към 19.15 ч. според официалната версия.Първоначално руски медии съобщиха за трима убити в стрелбата, после информациите бяха коригирани за двама тежко ранени сътрудници на ФСБ. \r\n      ", "date": "2019.12.20", "title": "Навални: Стрелбата в КГБ е свързана с речта на Путин и Деня на чекиста"}
{"url": "http://www.classa.bg/%D1%81%D0%B2%D1%8F%D1%82/item/403732-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%B3%D1%80%D0%B0%D1%84%D0%B8%D0%BA-%D0%B7%D0%B0-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Британското правителство планира да прокара в долната камара сделката за Брекзит до 9 януари. Това каза вчера лидерът на Камарата на общините Джейкъб Рийс-Мог, цитиран от Ройтерс. Консерваторите на премиера Борис Джонсън спечелиха голямо мнозинство на изборите миналата седмица и не се очаква да срещнат трудности в ратифицирането на документа. Депутатите ще започнат да водят дебати по темата днес, след което да отделят още три дни на споразумението за Брекзит на 7, 8 и 9 януари. Това ще осигури около три седмици за ратифицирането на сделката от Камарата на лордовете, където правителството няма контрол върху дневния ред. Установена практика е горната камара да не блокира политики, които са залегнали в предизборната програма на правителството.", "date": "2019.12.20", "title": "Британското правителство определи график за ратифицирането на сделката за Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403733-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%80%D0%B5%D1%88%D0%B0%D0%B2%D0%B0%D1%82-%D0%B7%D0%B0-%D0%BE%D1%82%D0%BB%D0%B0%D0%B3%D0%B0%D0%BD%D0%B5-%D0%B8%D0%BB%D0%B8-%D0%BE%D1%82%D0%BC%D1%8F%D0%BD%D0%B0-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D1%83%D1%81%D0%BB%D1%83%D0%B3%D0%B8", "text": "  Предварителната нагласа е да бъде подкрепен проектът на \"Обединени патриоти\", в който се предлага отлагане на действието на закона с половин година. В последния ден преди коледната си ваканция, депутатите ще обсъдят на първо четене четири различни законопроекта, в които е заложено отлагане или отмяна на закона за социалните услуги. Предварителната нагласа е да бъде подкрепен проектът на \"Обединени патриоти\", в който се предлага отлагане на действието на закона с половин година.  В последния парламентарен контрол за годината на въпроси на депутати ще отговарят регионалният министър Петя Аврамова, екоминистърът Нено Димов, министърът на правосъдието Данаил Кирилов и енергийният министър Теменужка Петкова.  Очаква се парламентът да отложи с шест месеца промените в закона за социалните услуги. За тази договореност, постигната между политическите сили, съобщи още в сряда съпредседателят на парламентарната група \"Обединени патриоти\" Искрен Веселинов. Предложението за отлагането на действието на закона с шест месеца е разумен срок, в което време ще могат да бъдат конкретизирани и изчистени някои от определенията и нормите в закона, се посочва в мотивите на проекта на патриотите. В същото време трябва да се положат усилия и да се проведе задълбочена обществена дискусия, за да се елиминират напреженията и страховете, които законът е породил в различни обществени групи, се мотивират още от \"Обединени патриоти\".  Отлагането на закона с половин година се подкрепя, както от социалното ведомство, така и от опозицията в лицето на БСП.  Другите три законопроекта, включени в дневния ред, са на \"Воля\", на независими депутати от \"Атака\" и на независимия депутат Ангел Исаев. \"Воля\" предлага отлагане действието на закона с 1 година, от \"Атака\" настояват за цялостната му отмяна, а проектът на Исаев предвижда навсякъде терминът \"социални услуги\" да бъде заменен със \"социална подкрепа\".      ", "date": "2019.12.20", "title": "Депутатите решават за отлагане или отмяна на Закона за социалните услуги"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403734-%D0%B8%D0%B3%D0%BD%D0%B0%D0%B6%D0%B4%D0%B5%D0%BD-%D0%B5-%D0%BD%D0%B5-%D0%B4%D0%B0%D0%B2%D0%B0%D0%B9%D1%82%D0%B5-%D0%BD%D0%B8%D1%89%D0%BE-%D0%B2-%D0%B7%D0%B0%D0%B5%D0%BC-%D1%81%D0%BB%D0%BE%D0%B6%D0%B5%D1%82%D0%B5-%D0%BE%D1%80%D0%B5%D1%85-%D0%BD%D0%B0-%D1%82%D1%80%D0%B0%D0%BF%D0%B5%D0%B7%D0%B0%D1%82%D0%B0", "text": "Който от стопаните пък излезе пръв от къщата, не трябва да се връща с празни ръце Църквата почита днес Свети Игнатий Богоносец, народът ни празнува Игнажден. Имен ден имат Игнат, Искра, Пламен, Огнян и техните производни.  Името Игнатий е от латински произход и означава „огън”, „пламък”, „огнен”.  Игнажден е първият по-специален ден около зимното слънцестоене, смята се, че с него започват коледните празници. Затова е наричан още Нов ден и Млада година.  Според поверието първият гост в дома определя каква ще е следващата година за семейството - ако полазникът е добър човек, годината ще е успешна. Който от стопаните пък излезе пръв от къщата, не трябва да се връща с празни ръце.  На този ден не се дава нищо в заем, за да се запази изобилието и плодородието в семейството.  В народните вярвания от Игнажден до Богоявление са Мръсните дни, с тях започва прехода от старата към новата година. Според християнската традиция от днес започват родилните мъки на Богородица. Затова нераждалите жени не трябва да работят, за раждат по-леко децата си.  На трапезата на Игнажден се слагат орехи и се наричат на членовете на семейството - като се счупи, ядката показва как ще върви животът му през новата година.   \r\n  ", "date": "2019.12.20", "title": "Игнажден е! Не давайте нищо в заем. Сложете орех на трапезата"}
{"url": "http://www.classa.bg/%D1%81%D0%B2%D1%8F%D1%82/item/403735-%D0%BA%D0%B0%D0%BA-%D0%BE%D1%82-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5-%D1%89%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D1%80%D1%83%D1%81%D0%B8%D1%8F", "text": "Фантастично топлото време за декември в Централна Русия, по-добре от всички други аргументи ни убеждава в реалността на глобалното затопляне. Западът активно се бори с това явление - обаче за Русия изглежда е в състояние да получи гигантски ползи. Как и какви трудности все пак ще възникнат? Ако климатът се променя - означава ли това, че някой трябва да се възползва от това? Често се прогнозира, че глобалното затопляне може толкова да затопли почвата в районите на вечния мраз, че ще превърне доста голяма площ в полета, подходящи за отглеждане на пшеница. Това важи особено за Русия - предполага се, че страната ни ще увеличи селскостопанското производство, както и ще разшири добива на енергийните носители предвид облекчения достъп до тях. Освен това се посочва, че изчезването на леда в Арктика ще помогне на Русия за разширяване на транспортните възможности. Но дали страната ни наистина ще може да спечели пари от изменението на климата? Нека се опитаме да го разберем. Печалба не само за Русия Да започнем с вечния мраз. Общата площ на земята в това състояние е 35 милиона квадратни километра. И те са разположени не само в Русия, но и във Финландия, Канада, САЩ и някои други страни. Така, ако някой има късмет с глобалното затопляне, то не сме само ние, но и някои други. И сред тези „някои“ са САЩ и Канада, двама от най-големите производители на пшеница в света. Авторът от изданието „Нешънъл Интерест“ Час Глодман дори си позволи подобна формулировка като „благодарение на топенето на леда и освобождението на земята Русия може да се превърне в селскостопанска суперсила“. Освен това изданието вярва, че \"транспортирането на стоки от Китай до Европа по Северния морски път ще даде на Русия немислимо икономическо превъзходство\". Голдман обаче пропуска важни подробности: СМП не е поточе, по което пролетта децата пускат хартиени лодки. Той трябва да бъде подходящо оборудван: пристанища, пунктове и бази, отговорни за безопасното преминаване на кораби и пр. Тоест, са нужни пари, пари, пари. Интересното е, че ефектът от средногодишното повишаване на температурата на Земята започна да се проявява изобщо през последното десетилетие или двадесет години. Както онзи ден беше отбелязано в доклад на университета в Станфорд (Калифорния, САЩ), „Финландия, Исландия, Канада, Норвегия, Швеция се радват на плодовете на глобалното затопляне най-малко 50 години.“ Финландските медии откриват в този документ доказателства, че „БВП на Финландия в момента би бил с няколко десетки процента по-нисък, ако не беше затоплянето“. Останалите страни, разположени близо до Арктическия кръг, също няма да загубят. Американският национален съвет за разузнаване в своя доклад „Глобални тенденции - 2025: Променящ се свят“ писа преди десет години, че „икономиките на Русия и Канада ще се възползват от глобалното затопляне, тъй като природните ресурси, концентрирани на север, ще станат по-достъпни за развитие“. Според Геоложката служба на САЩ „до 30% от петрола и 13% от газа, недокоснати досега, могат да се появят в Арктика“. „Откриването на арктическите водни пътища, които ще бъдат изчистени от лед поради затоплянето, може да донесе икономически ползи“, се казва в същия документ. Някой все още има въпроси, защо американците искат да лишат Северния морски път от руски национален статус и да го обявят за ценност, която принадлежи на цялата международна общност? Вярно е, че същата комисия прогнозира „спад на господството, но запазване на водеща позиция в света“. Дали вечният мраз ще се стопи в САЩ по различен начин или „спадът на доминирането“ ще се дължи на икономическото укрепване на други държави - Китай, Индия, Русия, Германия? Няма отговор. Докладът съдържа също предупреждение за Русия и Канада, че ще възникнат трудности заедно с ползите от размразяването. Сред тях е омекотяването на почвите, върху които е изградена инфраструктурата (къщи, фабрики, електропроводи, газопроводи и др.). Вашингтон не забравя да се оплаче, че \"поради покачването на морското равнище САЩ ще трябва да се преместят и да възстановят някои военни бази, които попадат в зоните на наводнения\". Как се променя климатът и какво струва Сега нека се опитаме да оценим на какви научни данни се основават подобни прогнози. Във Втория доклад за оценка на „Росхидромет“ относно изменението на климата и последици на територията на Руската федерация (2015 г.) се отбелязва, че „средната температура на повърхностния въздух в Русия се повишава със среден темп от 0,43 градуса по Целзий за 10 години“. Това явление се наблюдава от средата на 70-те години. Темпът на затопляне в субполярния и полярния райони надвишава скоростта на глобалното затопляне 2,5 пъти. Според BBC, \"от 80-те години на миналия век дебелината на морския лед в арктическия басейн е намаляла средно с 40%\". Вечният мраз се свива, нашите западни „партньори“ вдигат алармата, те са щастливи да цитират същия доклад на „Росхидромет“: „от средата на 90-те години се наблюдава увеличение на средната дълбочина на сезонното размразяване на вечния мраз с 1-2 см в Западен Сибир и Якутия и с 2- 6 см в европейската част на Русия. \" Учени от лабораторията за космически изследвания на Главната астрономическа обсерватория в Пулково на Руската академия на науките отдавна са установили съществуването на 200-годишен цикъл от промени в слънчевата светимост. В съответствие с което климатът на Земята се променя с абсолютно същата честота. Според експертите от Пулково глобалното затопляне може да бъде сменено с охлаждане след 2050 година. А ако има захлаждане? Защо е тази уговорка? Освен това процесът на затопляне не е вечен. А точковите инфраструктурни съоръжения на добивната промишленост (нефтеното находище, например) са проектирани за 20-30 години. През този период няма да им се случи нищо глобално катастрофално. 30 години изтичат през 2050 г., когато затоплянето ще се замени с постепенно охлаждане. Разходите за обслужване на по-дългосрочната инфраструктура – петроло- и газопроводи - струват на държавата около 55 милиарда рубли годишно (850 милиона долара). Тоест, няма причина да се говори за безплатни дарове на природата за руската икономика. Освен това, след 2050 г. температурата няма да спадне рязко и вечният мраз няма да се върне в обичайното си състояние за една нощ - и съвсем вероятно ще бъдат необходими допълнителни средства за укрепване на тръбопроводите, железниците и пътищата в рамките на две до три десетилетия. „Има техническо решение на проблема, той просто струва повече от обслужването на всичко това в стандартните условия за северните райони“, смята Олег Анисимов, ръководител на отдела на Държавния хидрологичен институт „Росхидромет“. Ситуацията със сградите, по-специално с жилищните сгради, изглежда по-сложна. Промените в климата доведоха до намаляване на носещата способност на вечния мраз със 17%, в сравнение със 70-те години на миналия век, а в някои райони до 45%, според „Росхидромет“, а Министерството на извънредните ситуации дори казва около 20% до 100% от сградите ще са с деформация в няколко северни градове. В обобщение, има основание да се каже, че глобалното затопляне предоставя възможност на Русия да подобри своите икономически показатели. Това обаче няма да се случи автоматично, а ще изисква прилагането не само на усилия, но и на финансови средства. Освен това е напълно възможно собствените парични резерви на страната да бъдат недостатъчни и тогава чуждестранните инвеститори да бъдат широко включени в развитието на северните простори. Които, между другото, са на път да получат допълнителен стимул да инвестират в Русия, за да спестят капитала си от изнудването, което предвижда Европейския зелен пакт. Но съдбата на водещите фирми в ЕС е въпрос на отделна дискусия.    ", "date": "2019.12.20", "title": "Как от глобалното затопляне ще спечели Русия"}
{"url": "http://www.classa.bg/%D1%81%D0%B2%D1%8F%D1%82/item/403736-%D0%B7%D0%B0%D1%89%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0%D1%82-%D0%BE%D1%82-%D1%80%D1%83%D1%81%D0%BA%D0%B8%D1%8F-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%82%D0%B5%D0%BB%D0%B5%D0%BD-%D0%BA%D0%BE%D1%80%D0%B0%D0%B1", "text": "Американските медии отново вдигат алармата за наличието на руски военен кораб на бреговете на страната. Този път се уплашиха от разузнавателния кораб „Виктор Леонов“. Какво прави представителят на руския флот до американските териториални води, доколко прилича на практиката от съветската епоха - и как човек трябва да се отнася към новините от този вид? Понякога новината ви кара да възкликнете нещо от рода на: „Как, нима отново?“. Този път американските медии отново се отличиха, а именно CNN, който е получил информация от бреговата охрана и ВМС на САЩ, че от средата на декември руският разузнавателен кораб (среден разузнавателен кораб, СРЗК) „Виктор Леонов“ извършва маневри близо до американските териториални води. Веднъж в руско-езиковата преса тази „новина“ предизвика малък шум и бурна реакция на домашната патриотична общественост в стил „това е заради вашите подходи за разузнаването ви в Черно море“. Ако само нашите патриоти знаеха, че американските патриоти, виждайки в новините разрушителя \"Арли Бърк\" край Севастопол, възкликват: \"Това е за вашeто разузнаване край нашите брегове!\" Всъщност и американската преса, и нашата успяха да създадат информационен справочник на абсолютно равна основа. Постоянното присъствие на нашите разузнавателни кораби край бреговете на Съединените щати е стабилна, дългогодишна практика, която съществува от десетилетия. Нашите кораби непрекъснато провеждат разузнаване край американския бряг. И почти всяка година „непрофилната“, неспециализирана преса в САЩ се опитва да надуе сензация от това - безрезултатно. Нищо ново не се случи и този път. Корабът Проект 864 \"Виктор Леонов\" е способен да извърши сложна разузнавателна дейност на противника - радиотехника, радиоелектронна и хидроакустична. За целите на конспирацията той е класифициран от ВМС като специален комуникационен съд - СКС. По-конкретно, \"Виктор Леонов\" се нарича изцяло СКС-175 \"Виктор Леонов\". Естествено, съкращението СКС не може да заблуди никого и следователно имената на СРЗК или просто РЗК (разузнавателен кораб) също са \"в употреба\". „Леонов“ непрекъснато провежда разузнаване на американски комуникационни системи, ракетни бази и полигони, радари, следи морското дъно, води телеметрията от американските ракети по време на изпитания и прехваща радиокомуникации. Това продължава от година на година. И преди „Леонов“ тези задачи се изпълняваха от други кораби. В съветско време подобни операции се провеждаха в много по-голям мащаб - в допълнение към големите и средни разузнавателни кораби, ВМС използва малки разузнавателни кораби, построени на основата на морски риболовни траулери. Разузнавателните операции са масови, те непрекъснато преследват американски военни кораби, провеждаха разузнаване в близост до военноморските бази на НАТО и САЩ и са постоянни спътници на потенциални врагове на СССР. Оттогава много неща се промениха, СССР вече го няма, броят на разузнавателните кораби във ВМС намаля значително, но нуждата от разузнаване не изчезна. Самото разузнаване не е изчезнало, респективно. В момента руските военноморски сили разполагат със седем кораба Проект 864 в експлоатация, а има и други разузнавателни кораби, включително и най-новите от Проект 18280. Всички те участват в разузнавателни операции в различни части на Световния океан. През 2017 г., след завръщането си от такава операция, СРЗК „Лиман“ на Черноморския флот се сблъска с товарен съд и потъна. За щастие екипажът се спаси. Като цяло разузнаването, дори и в мирно време, не може да се счита за безопасно занимание. През 1968 г. Северна Корея със сила завзе американския разузнавателен кораб „Пуебло“ в неутрални води. Такива изостряния не могат да бъдат изключени в бъдеще и около нашите кораби. Но досега те са „разминаха“ с потъналия „Лиман“. РЗК от различни флоти активно участват в проследяването на чуждестранни военни кораби и изпълняват задачите по препредаване на радиокомуникации. Бойната кампания на „Виктор Леонов“ не е нищо повече от една от много такива операции. Американците следят кораба ни с разрушител от ВМС, което е нормална практика. Нашият екипаж е обвинен в непрофесионално маневриране, което също е обичайна американска практика. Като цяло новината за присъствието на нашия разузнавателен кораб край американското крайбрежие не е нищо ново и нищо особено, а дори ескалацията на ситуацията около неговото присъствие също е нормална. Всичко върви както винаги – всъщност така трябва да звучат такива „новини“.  ", "date": "2019.12.20", "title": "Защо американците се притесняват от руския разузнавателен кораб"}
{"url": "http://www.classa.bg/%D1%81%D0%B2%D1%8F%D1%82/item/403737-5-%D0%B3%D0%BE%D0%B4%D0%B8%D1%88%D0%BD%D0%BE-%D1%80%D1%83%D1%81%D0%BA%D0%BE-%D0%BC%D0%BE%D0%BC%D0%B8%D1%87%D0%B5-%D0%BF%D0%B5%D1%87%D0%B5%D0%BB%D0%B8-$18-000-000-%D0%B3%D0%BE%D0%B4%D0%B8%D1%88%D0%BD%D0%BE", "text": "Последният списък с най-високите приходи от звездите на YouTube показа, че едно младо момиче от Краснодар е сред най-успешните създатели на съдържание на видео платформата. Детето е спечелило $18 000 000 в течение само на една година. Анастасия Радзинская, наричана просто Настя, е звездата на шест канала в YouTube, които се управляват от семейството й, най-популярният от които (\"Like Nastya\") има 42 300 000 абонати. Клиповете представят най-вече момичето и баща й как играят игри, рецитират детски рими, или учат за доброто поведение. Момичето е диагностицирано при раждането с разстройство на развитието - церебрална парализа, и родителите й са стартирахли видеоблог, на който да публикуват актуализации за нейното лечение и ежедневие. Внезапно те постигат огромен успех с видеоклиповете си. Тя е родена в Краснодар, но семейството се премества в САЩ миналата година. Докато Настя не е била между 10-те първи на \"Форбс\" миналата година, сега тя вече може да се похвали с осемцифрен доход от платформата, като публикацията я поставя на трето място през 12-те месеца до юни 2019. Няколко големи марки са дали шест-цифрени суми за партньорства с младата Настя. А пет годишната Настя не е единственото дете, натрупало цяло състояние от видеоблог миналата година: на първо място е класиран Райън Каджи, сега на осем години, който се превръща в хит на YouTube с поредица от видеоклипове за разпечатване кутии на нови интересни стоки.", "date": "2019.12.20", "title": "5-годишно руско момиче печели $18 000 000 годишно"}
{"url": "http://www.classa.bg/%D1%81%D0%B2%D1%8F%D1%82/item/403719-%D0%BF%D1%80%D0%BE%D1%84-%D0%BA%D0%B0%D0%BC%D0%B5%D1%80%D1%8A%D0%BD-%D1%81%D0%B0%D1%89-%D1%86%D1%8F%D0%BB%D0%B0%D1%82%D0%B0-%D0%BC%D0%B8-%D0%BD%D0%B0%D0%B4%D0%B5%D0%B6%D0%B4%D0%B0-%D0%B5-%D0%B2-%D1%80%D1%83%D1%81%D0%B8%D1%8F", "text": "Американският учен Пол Камерън разказа за опасностите от ръста на ЛГБТ движението, отрицателното влияние на училищните учители и ролята на Русия за спасяването на живота на Земята.   «Опитвам се да посоча опасността от ръста на ЛГБТ движението. И когато правя това, някои хора са много разстроени, че не се съобразявам с общоприетите тенденции. В моята страна сега нямаше да можем да водим този диалог. В моята страна подобни разговори спряха преди 20 години. Сега този въпрос практически е решен. Хомосексуалността е нещо нормално, това е добро за обществото, добро за конкретния човек. Но този въпрос, според мен, все още е отворен за научни изследвания и за научен дебат. Една след друга обаче професионалните асоциации казват: не, ние ще приемем, че това се счита за норма, че е полезно за обществото и че това е работата на всеки човек, а не на цялото общество. Бих казал, че тази гледна точка е много опасна.     В действителност в моята страна, където населението е около два пъти по-голямо, отколкото в Русия, може би една трета или четвърт от нашите ученици (на възраст от пет години) получават информация в класната стая от учителя, че хомосексуалността е толкова добра, колкото хетеросексуалността. Казват им, че те самите, децата, могат да решат какво искат. И през последните години има нов обрат. На учениците се казва: „Какъв пол сте?“ От кой пол се отнасяте? ”Всъщност се иска да изберат към кой пол те отнасят самите себе си. Повечето от нас знаят какъв пол сме, и не изпитваме никакво смущение от това. Същото се случва например в Англия или Канада, на децата се казва, че техният пол е тяхното решение.     И при тези обстоятелства, както можете да си представите, много малко деца могат да решат, че момчетата например се смятат за момичета или обратното. Вече се срещнахме с редица съдебни дела, когато например баща, отглеждащ 14-годишна дъщеря, попадна в новините, тъй като му беше наредено да нарече дъщеря си местоимението „той“. И не само да я нарича „той“, но и да избягва, под заплахата от наказание от закона, да използва местоимението„тя“, „нея“, или да се отнасяме към нея не като към момче. А това значително подкопава концепцията за семейството, а от друга страна и за обществото. Защото, ако например бащата не се подчини или направи твърде много грешки, тогава държавата просто ще му вземе дъщерята и ще я даде на приемно семейство. Мама Миа! Когато отида някъде — насочвам към Русия. Казвам, че не трябва да насърчаваме хомосексуалността. И в Полша вече обмислят подобен закон, който имате. Защото този закон е доста ефективен. Вие пазите децата си, така че те да не получават тази интелектуална отрова в училищата, онлайн и по телевизията. И наградата, която Русия може да получи … Може би няма да я видя, но вие можете да я видите, защото сте по-млади. Вие също имате хомосексуалисти в обществото. Но те са доста тихи, не присъстват в публичната сфера, открито. А у нас хората вярват, че те също са граждани, заслужават да видят своите представители по телевизията. Е, можем да кажем, че всеки има право да бъде по телевизията и го заслужава. Но не можем да очакваме обществото да даде специален статут на хомосексуалистите.    ", "date": "2019.12.20", "title": "Проф. Камерън (САЩ): Цялата ми надежда е в Русия"}
{"url": "http://www.classa.bg/%D1%81%D0%B2%D1%8F%D1%82/item/403720-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B2%D0%B0%D1%82-%D0%B0%D0%BC%D0%B5%D1%80%D0%B8%D0%BA%D0%B0-%D0%B2-%D0%BA%D0%BE%D1%81%D0%BC%D0%BE%D1%81%D0%B0-%D0%B8-%D0%B2-5g-%D0%BC%D1%80%D0%B5%D0%B6%D0%B8%D1%82%D0%B5,-%D0%BA%D0%B0%D0%BA%D1%82%D0%BE-%D0%BD%D1%8F%D0%BA%D0%BE%D0%B3%D0%B0-%D1%81%D1%81%D1%81%D1%80", "text": "САЩ отстъпват на Китай в мобилните технологии от пето поколение по същия начин, както бяха по-рано зад СССР в началото на космическата надпревара. Това изявление направи водещият от CNBC Джим Крамер. Той също така предположи, че Америка може да настигне Поднебесната при сливането на двата телекомуникационни гиганта T-Mobile и Sprint.     Китай изпреварва САЩ по въвеждането на 5G безжичните мрежи, което припомня ранните етапи на космическата надпревара със Съветския съюз. Това мнение изрази водещият от CNBC Джим Крамер. „Това напомня на ситуацията около спътника, когато руснаците ни изпревариха“, заяви журналистът от програмата Squawk on the Street. «Това е много подобна ситуация.» СССР спечели много победи над САЩ в началото на космическата надпревара. Първо, той изстреля изкуствен спътник в орбита през октомври 1957 г., преди Америка, отбелязва американското издание. Тогава, през април 1961 г., съветският космонавт Юрий Гагарин става първият човек, който полетя в космоса. През септември 1959 г. съветската автоматична междупланетна станция Луна-2 стана първият космически кораб, достигнал повърхността на естествения спътник на Земята.     Конкуренцията между Вашингтон и Пекин в 5G технологията излезе на преден план тази година, след като администрацията на Тръмп предприе серия от строги мерки срещу китайския технологичен гигант Huawei. Американските власти обвиниха компанията, че представлява заплаха за националната сигурност, напомня каналът. От 2015 г. насам Китай е похарчил около 24 милиарда долара повече за безжична инфраструктура от Америка. През ноември мрежата от пето поколение започна да функционира в 50 китайски града.      ", "date": "2019.12.20", "title": "Русия и Китай изпреварват Америка в космоса и в 5G мрежите, както някога СССР"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403721-%E2%80%9E%D0%BF%D0%BE%D0%B7%D0%B8%D1%82%D0%B0%D0%BD%D0%BE-20%E2%80%9C-%D0%B8%D0%BB%D0%B8-%D0%BA%D0%BE%D0%B3%D0%B0%D1%82%D0%BE-%D0%B6%D0%B8%D0%B2%D0%B5%D0%B5%D0%BC-%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B0%D0%BD%D0%BE%D0%BC%D0%B0%D0%BB%D0%B8%D1%8F,-%D0%BA%D0%BE%D1%8F%D1%82%D0%BE-%D0%BD%D0%B8-%D0%BF%D0%BE%D0%B3%D0%BB%D1%8A%D1%89%D0%B0-%D0%B1%D0%B0%D0%B2%D0%BD%D0%BE-%D0%B8-%D0%BD%D0%B5%D0%BD%D0%B0%D1%81%D0%B8%D1%82%D0%BD%D0%BE", "text": "27-те души от парламентарната група на БСП, които гласуваха за Сотир Цацаров като светкавица по време на буря, осветиха напълно колко проядена днес е партията на третата година от царуването на Корнелия Нинова и какви скрити вътрешни разломи можем да открием в ключови моменти от политическото битие на страната. Янаки Стоилов по време на последния пленум на левицата (същият пленум, който позорно и подло отказа да включи анализ на актуалната политическа обстановка в дневния си ред и по същество арестува правото на свободна дискусия по големите проблеми) е обявил, че това гласуване е откроило истинското разделение в БСП. То не било на млади и стари, версията, която кликата на Нинова се опитва да лансира, за да се представят за политически модернизатори, а на богати (зависими) и всички останали. В думите му има известна логика, но всъщност проблемът е закопан доста по-дълбоко. За целта обаче трябва да нагазим в калта на неизвестното, в тинята на конспирацията, в замъгленото пространство на големите интриги и измами. Дайте да видим какво се случва наистина!? Първо - БСП така и не излъчи собствена кандидатура за шеф на КПКОНПИ. Това е проблем номер едно в историята, която ни поднасят. Да, наясно съм, че търсенето на подходяща кандидатура е сложен, дълъг и изтощителен процес. Наясно съм, че много хора веднага са отказали офертата, защото политическата среда у нас е отмъстителна и коварна. Но това няма как да е оправдание за действията на Корнелия Нинова. Тя беше длъжна да намери кандидат за поста, дори и да е ясно, че той няма как да бъде избран. Аргументът \"ние не приемаме начина, по който е създадена КПКОНПИ\" в случая е абсурден. Има постове, за които левицата трябва да влезе в битка, дори и тя да е предварително обречена. Това е цената за участие в голямата политика. Именно през свой кандидат БСП можеше да заяви ясна алтернатива и тя щеше да бъде разбрана от българските граждани. Ако Нинова имаше кандидат, то тогава тя можеше да потърси отговорност на гласувалите за Цацаров, ако вотът им бе останал същия. Но  Нинова избра БСП да избяга от бойното поле  и така в ключов момент нямаше ляв кандидат! А защо избяга – можем само да се досещаме или да гадаем!? След това следва обсъждане на кандидатурата на Цацаров на заседание на парламентарната група. Още там става ясно, че сред левите депутати има разделение. Трима дори гласуват против предложението Цацаров да бъде отхвърлен. Но това не е цялата картина - доста хора се въздържат, други ги няма. Ако приемем, че Нинова е невинна, че тя няма нищо общо с цялата история, то пред нея моментално е възникнал грандиозен политически проблем. Проблем, който показва има ли ясно лидерство и умение да се носи отговорност  или има нещо друго, което е доста смущаващо!?  Тя като председател на парламентарната група е била длъжна да проведе дълга, дори изтощителна дискусия и да убеди съмняващите се в това колко е важно за БСП да отхвърли Цацаров. Така се прави в решителни мигове! Противното е все едно да пратиш деморализирана армия на фронта! А Нинова действа точно по този начин. Самото решение е  връх на подлостта  -  има политическо решение за отхвърляне, но всеки може да гласува по съвест!? Чух след това как го защитава самата тя - ако била наложила решението, щели да я обвинят в авторитаризъм, а по този начин БСП демонстрирала вътрешнопартийна демокрация. Хайде де!? Проблемът е само един - Нинова подхожда много  избирателно към демокрацията!  Много удобно си определя ситуациите, в които да е \"демократична\". Може да извади цялата група на БСП от парламента без практически да се допита до никого и налагайки силово своя подход, но не можа да постъпи по същия начин за Цацаров!? Много явен двоен стандарт! Защо ли!? След това се стига до гласуване в зала. 27 са \"за\" Цацаров, 30 \"против\", трима се въздържат, а още осем души стоят в кулоарите и не влизат да гласуват. Да не забряваме и някои, които удобно решават да отсъстват целия ден от парламента. По същество се получава, че хората срещу Цацаров са малцинство, дори в левите редици. Това е политическа катастрофа! Огромен провал! Парламентарен нокаут! И въпреки че можем да открием името на Нинова сред гласувалите \"против\", е време да си зададем някои въпроси. Веднага след катастрофата, на медиите бяха хвърлени имената на Кирил Добрев и Драгомир Стойнев. Изрисуваха ги като двойка политически рекетьори, които посред нощите са звъняли на депутати, заплашвали са, извивали са ръце и са набивали канчета, за да осигурят необходимите гласове за Цацаров. Почнаха да ги провъзгласяват за глашатаи на задкулисието, за бандата, която е забила нож в гърба на невинната лидерка, озлочестила нейната обществена чистота. Мен лично тази версия ме смущава. Най-малкото, защото не мога да разбера как така Стойнев и Добрев могат да си позволят зад гърба на Нинова да извършат подобна спецоперация, без тя да знае, дори да подозира за нея!? Дори и да приемем, че е била толкова заблудена, то, предполага се, че след такъв удар, веднага  ще накаже бандата на задкулисието, ще ги изключи от групата, от партията, ще ги заклейми, изобличи и разнищи. Нищо подобно не виждаме!? Не познавам в подробности Добрев (ние с него имаме особени съдбни отношения, така че май няма и да го опозная), но имам бегъл поглед върху Драго Стойнев и заради това се съмнявам, че той е в състояние да проведе такава сенчеста акция, така коварно, подло и брутално. За да го направи, най-малкото самият той трябва да е бил с извити ръце, дори вероятно заплашен и пуснат да свърши черната работа. Стойнев не е самоубиец, нито камикадзе. Заради това смело мога да предположа, че в дъното на това гласуване вероятно стои НЯКОЙ над тях. Надявам се, че не е необходимо да посочвам кой!? Някой, който доведе партията до това положение. Дори подозирам, че същият си е бил подготвил предварително реч, ако 10-15 души бяха подкрепили Цацаров. Щеше да измисли оправдание. За изпечен майстор на подобни сценарии това не е проблем. И вероятно поставената задача е била такава - около 15 души да гласуват \"за\" Цацаров, а НЯКОЙ после да започне да ги преследва като полицай, сдобивайки се с поредните медийни въздишки колко сме бойни, остри и непоколебими. Проблемът е, че подобен коварен план винаги е на една стъпка от провала. Изведнъж в зала гласувалите стават 27. Това вече е кошмар. Цялата подла интрига се обръща срещу този НЯКОЙ. Защото това престараване или пълно недооценяване на ситуацията поставя обратно НЕГО на мерника. Червената точка започва да шари по челото МУ. Отговорите вече трябва да ги дава ТОЙ, а не \"прегрешилите\"! Това проваля и сценария на пленума! Вместо в съд над виновните, той се превърна в парад на мълчанието! Защото по време на дискусията щяха да бъдат задавани неудобни въпроси, щеше да бъде търсена истината, а истината е кошмар за този НЯКОЙ. Защото ГО уличава като организатор, истинският сив кардинал на задкулисието, разрушител на групата на БСП и унищожител на имиджа на партията като възможна алтернатива за различна България. Не се опитвам да придавам свръхзначение на фигурата на Цацаров. Но гласуването срещу него монолитно щеше да даде ясен знак, че има поне една политическа партия, която е готова да води битка докрай и да не съучаства в нито един момент на подлостите на властта. И точно в това ключово гласуване Нинова, не толкова парламентарната група, се издъни гръмовно! Изобщо в последните няколко седмици имаше две гласувания - за Валери Симеонов и за Сотир Цацаров, където стана ясно, че всичките претенции на Нинова са само политическа козметика. Те са маска, която крие страшните процеси на морално разложение, политическо гниене и превръщането на БСП в заложник на нейните нестихващи амбиции и зависимости. Не е лошо човек да е амбициозен, ако това е съчетано с последователност, честност и идейна основа. Но при Нинова има само амбиции, всичко останало отсъства! И тази нейна болест вече се предава върху цялата БСП. Видя се, че най-гласовитата лидерка срещу статуквото всъщност е интегрална част от него! Една жена, която е неспособна на идейна политика и която се удави в собствените си политически машинации. Тъжното е, че това петно не е само върху нея. То е върху всички нас. Нас ще сочат с пръст, за да плащаме за нейните грешки, маневри и подлости. Нас. И заради това ние не трябва да позволяваме повече да ни хвърлят на кучетата и да ни употребяват като салфетки. Иначе следващия път, при следващото ключово гласуване, да не се окаже, че БСП напълно отсъства от големите разговори, защото зависимостите на Нинова отново са били задействани. Ето така се получава, когато си позволяваме да живеем в политическа аномалия, която ни поглъща бавно и ненаситно.  ", "date": "2019.12.20", "title": "„Позитано-20“ или когато живеем в политическа аномалия, която ни поглъща бавно и ненаситно"}
{"url": "http://www.classa.bg/%D1%81%D0%B2%D1%8F%D1%82/item/403722-%D0%BF%D1%83%D1%82%D0%B8%D0%BD-%D0%BA%D1%8A%D0%BC-%D0%B5%D0%BF-%D0%B2%D1%8A%D1%80%D1%85%D1%8A%D1%82-%D0%BD%D0%B0-%D1%86%D0%B8%D0%BD%D0%B8%D0%B7%D0%BC%D0%B0-%D0%B5-%D0%B4%D0%B0-%D0%BF%D1%80%D0%B8%D1%80%D0%B0%D0%B2%D0%BD%D0%B8%D1%88-%D1%81%D1%81%D1%81%D1%80-%D0%B8-%D1%85%D0%B8%D1%82%D0%BB%D0%B5%D1%80%D0%B8%D1%81%D1%82%D0%BA%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Грешката на Ленин и изобщо на съветските ръководители е била, че са следвали само интересите на партията, а не на държавата, коментира държавният глава \r\n \"Нищо добро няма в тоталитаризма, достоен е за осъждане, но решението на ЕП абсолютно неприемливо и некоректно. Нашият народ е бил първата жертва. Да приравниш СССР с фашистка Германия, е върхът на цинизма\". Това заяви руският президент Владимир Путин на ежегодната пресконференция, която традиционно дава вече за 15-ти път, предаде Дарикнюз.  Повече от четири часа руският държавен глава отговаря на въпросите на руски и чужди медии. За нея бяха акредитирани рекорден брой журналисти - 1895. Миналата година те бяха 1702.  Повод за възмущението на президента бе въпрос за резолюцията на ЕП, приета през септември и осъждаща сталинизма и хитлеризма. Путин припомни, че в ЕП трябва малко да прочетат архивите, където всичко е документирано по дати и по години. Президентът заяви, че дори не иска да говори по тази тема, но възнамерява да напише статия по въпроса и да я публикува.  \"Когато четеш архивите, всичко става ясно. Ръководителите на Франция и Великобритания са се срещали с Хитлер и са подписвали с него документи\", припомни той.  Путин се съгласи, че през 1939 г. е бил подписано споразумението за ненападение, известно като пакта \"Молотов – Рибентроп\", но подчерта, че тогава СССР е била последната държава, подписала такъв документ. Всички са го направили преди Съветския съюз.  \"Какво трябваше да направи СССР? Да остане сам?\", попита риторично руският президент. И в същото време припомни, че Мюнхенското споразумение е било подписано през 1938 г. между Великобритания, Франция и Хитлер, които заедно разделят Чехословакия.  \"Когато четеш архивите, всичко става ясно\", заключи Владимир Путин. \"За какво говорим? В ЕП знаят ли това?\", зачуди се президентът на Руската федерация.  В отговор на друг журналистически въпрос Путин се противопостави на идеята за преместването на тялото на Ленин от мавзолея. Той подчерта, че не трябва да се гледа назад, а напред, но това е история, народът има своите постижения през онзи период, а все още много хора свързват и лично живота си с онова време.  \r\n         Путин изтъкна, че за него Ленин е революционер, а не държавен ръководител. Според руския лидер най-голямата грешка на Ленин е била при определянето на териториите на съветските републики, когато традиционни места са останали в рамките на съседната република и са създали дълги години проблеми между отделните народи.  Заради това и днес има поне 2000 горещи точки между бившите съветски републики, в това число на територията на Руската федерация, заложени още тогава, обясни президентът.  Путин припомни, че Сталин тогава е бил против тази идея за автономните републики в СССР, но се е подчинил на визията на Ленин. Грешката му, както и изобщо на съветските ръководители, е била, че са следвали само интересите на партията, а не на държавата и геополитиката, отчете още руският президент. \r\n    ", "date": "2019.12.20", "title": "Путин към ЕП: Върхът на цинизма е да приравниш СССР и Хитлеристка Германия!"}
{"url": "http://www.classa.bg/%D1%81%D0%B2%D1%8F%D1%82/item/403723-%D1%81%D1%83%D0%BF%D0%B5%D1%80%D0%BC%D0%B5%D0%BD-%D0%B2%D0%B5%D1%87%D0%B5-%D0%B5-%D0%BA%D0%BE%D0%BC%D1%83%D0%BD%D0%B8%D1%81%D1%82,-%D0%BD%D0%BE-%D0%BD%D1%8F%D0%BA%D0%BE%D0%B8-%D1%80%D1%83%D1%81%D0%BD%D0%B0%D1%86%D0%B8-%D0%BD%D0%B5-%D1%81%D0%B0-%D1%89%D0%B0%D1%81%D1%82%D0%BB%D0%B8%D0%B2%D0%B8", "text": "Супермен съвсем скоро ще се появи на екран в комунистическа версия, но в близката до властта в Кремъл руска държавна телевизия \"Россия-24\" не са никак доволни от това. \r\n Премиерата на анимационния филм Superman: Red Son ще бъде през януари. Той е създаден по едноименния комикс от 2003 г. В алтернативната история корабът, с който извънземното бебе Кал-Ел е изпратено на Земята, не пада във фермерския район на американския щат Канзас, а се озовава в кооперация в границите на СССР и по-конкретно - съветска Украйна. \r\n Така Супермен е отгледан не с любов към демокрацията и капитализма, а като върл комунист, който става дясна ръка на Сталин. Един истински червен син! \r\n Макар за момента да има само трейлър на анимационния филм, той беше достатъчен, за да накара новинарската телевизия \"Россия-24\" да отдели пет минути на темата. В репортажа създателите на бъдещата анимация са обвинени, че се опитват да разпространяват русофобия сред младежта, а филмът иронизира руския манталитет. \r\n Показани са и коментари от различни хора, които не са останали очаровани от идеята на Superman: Red Son. Ярослав Листов, началник на отдела за младежка политика на Централния комитет на руската комунистическа партия, коментира, че проблемът в анимацията е, че порасналият в Съветския съюз Супермен не се превръща в \"човек за пример\", а в такъв, от когото да се страхуваш. \r\n           Според репортажа СССР в анимацията е представен като ужасно тоталитарно общество, а Супермен е направен \"страшен\", точно защото е израснал там, а не Запад. \r\n Университетският преподавател Андрей Кошкин стига още по-далеч в коментарите си. Според него Superman: Red Son е част от по-мащабен проект за формиране на русофобски възгледи сред младежта както в Русия, така и в нейните съюзници. \r\n Има позиция и че неслучайно е избрана датата за излизане на филма - 2020 г., което е годишнина от победата на СССР във Великата отечествена война. Целта - създателите на анимацията да наложат своите възгледи за тези събития. \r\n Анимационният филм е създаден по едноименния комикс от три броя на ветерана Марк Милър (Kick-Ass, Kingsman). В този алтернативен свят Съветският съюз още през 50-те разкрива, че новото им оръжие е именно Супермен - извънземен със свръхчовешки сили. Подобно разкритие сериозно разклаща международната ситуация и надпреварата във въоръжаването се преориентира към създаване на свръхчовеци. Въпреки всичко САЩ постепенно изостава, докато благодарение на Супермен влиянието на СССР достига до всички краища на света... \r\n Освен пропития с комунистически убеждения Супермен, историята ни запознава и с по-различни версии на други познати герои като Батман (с ушанка!), Жената чудо и Зеления фенер, които ще могат да бъдат видени и във вече спорния анимационен филм. \r\n Може би и в тях от \"Россия-24\" ще открият нещо русофобско. \r\n", "date": "2019.12.20", "title": "Супермен вече е комунист, но някои руснаци не са щастливи"}
{"url": "http://www.classa.bg/%D1%81%D0%B2%D1%8F%D1%82/item/403724-%D1%81%D0%BB%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-fiat-chrysler-%D0%B8-peugeot-%D0%B5%D0%B4%D0%BD%D0%B0-%D0%BE%D1%82-%D1%81%D0%B4%D0%B5%D0%BB%D0%BA%D0%B8%D1%82%D0%B5-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Fiat Chrysler и Peugeot обединяват сили и се сливат в една обща компания, която има амбицията да бъде четвъртият по големина автомобилен производител в света. Това прави обединяването им една от сделките на годината. Договорът между двете компании беше подписан в средата на тази седмица и ще сложи под една шапка някои от най-популярните автомобилни брандове - от Dodge и Jeep до Maserati, Citroen и Opel. Очаква се новата компания да генерира приходи от 170 млрд. евро годишно. Сливането ще позволи на двете марки, които в момента гравитират около Топ 10 на световните автомобилни производители, да задминат по приходи Honda, General Motors и Ford и да се наредят веднага след Volkswagen, Toyota и Renault-Nissan-Mitsubishi. При финализирането на сделката всички акционери и в двете компании ще получат акции в комбинираната фирма. Колкото до името на новата компания, то все още не е ясно. Говорител на Fiat Chrysler заяви, че в момента текат преговори и името е в процес на обсъждане, но най-вероятно ще е комбинация между имената на двете фирми. В съвместно прессъобщение се съобщава още, че нито един завод на автомобилните производители няма да бъде затворен заради сливането. Все пак очакванията са за продажби от над 8,7 млн. автомобила годишно. Председател на новото дружество става председателят на Fiat Chrysler - Джон Елкан, а изпълнителен директор ще бъде изпълнителният директор на Peugeot - Карлос Таварес. Нашето сливане е огромна възможност да заемем по-силна позиция в автомобилната индустрия, казва Таварес. Той допълни, че ще се стремят да овладеят и да бъдат най-добрите в прехода към чиста, безопасна и устойчива мобилност и да предоставят на клиентите продукти от световна класа, а заедно с тях и технологии и услуги. Таварес също така подчерта, че това е сделка между два вече успешни и доказали се бранда, и не пропусна да отбележи стабилните приходи на Fiat Chrysler и на Peugeot, които постигат след финансовата рецесия. Сега предизвикателството е комбинираните приходи също да достигнат нови, рекордни нива. Освен това двете компании имат амбицията да намалят разходите чрез споделяне на платформи, върху които да бъдат изградени различни серии автомобили, двигатели и други технологии, които в момента се прилагат в поточните линии на брандовете. Конкуренцията при производството на среден клас автомобили става все по-ожесточена, така че сделката би трябвало да облагодетелства и италиано-американския, и френския бранд. Комбинирането им ще допринесе и за повече разнообразие в географското разпространение - Fiat Chrysler например имат добри позиции в Северна Америка, а Peugeot - в Европа. Седалището на новата компания ще бъде в Нидерландия, където в момента се намира това на Fiat Chrysler. Заради мащабите на сделката обаче тя ще бъде окончателно финализирана най-рано след година, тъй като се нуждае и от одобрение от всички акционери и от множество държавни агенции в няколко страни. Крайният срок за окончателното приключване на сливането е 15 месеца. Сделката между двете компании беше обявена още през октомври тази година. Освен по-икономично производство на коли с двигатели с вътрешно горене, тя цели и оптимизиране на разходите по разработката на нови електрически превозни средства. А огромният капитал, необходим да се посрещат все по-сериозните регулации на Европейския съюз и Китай, е все по-непосилен за отделните играчи в автомобилния бранш.", "date": "2019.12.20", "title": "Сливането на Fiat Chrysler и Peugeot - една от сделките на годината"}
{"url": "http://www.classa.bg/%D1%81%D0%B2%D1%8F%D1%82/item/403725-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%BE%D0%B4%D0%B3%D0%BE%D1%82%D0%B2%D0%B8-%D0%BE%D1%82%D0%B3%D0%BE%D0%B2%D0%BE%D1%80-%D0%B7%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%E2%80%9C%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D", "text": "Германското министерство на енергетиката предполага, че санкциите на САЩ срещу „Северен поток 2“ могат да попречат на полагането на тръби в датските води. Освен това, според съобщенията в медиите, германското правителство е готово да отговори на тези американски санкции с „конкретни мерки“. Все още не е ясно с какви конкретни мерки може да отговори ФРГ на санкциите на САЩ. Бундестагът смята, че германското правителство трябва да изиска от Европейския съюз да вземе решение относно въвеждането на мита върху доставката на втечнен газ от Съединените щати. Това обаче противоречи на предишните споразумения между Европейската комисия и Белия дом. “Газпром” от своя страна е оптимист и продължава да работи по изграждането на подводния тръбопровод. Той ще свърже Ленинградска област с крайбрежието на Германия и ще превърне тази държава в голям западен европейски газов хъб. Освен това германските и другите западни компании печелят добри пари от изграждането на газопровода.      ", "date": "2019.12.20", "title": "Германия подготви отговор за санкциите срещу “Северен поток-2”"}
{"url": "http://www.classa.bg/%D1%81%D0%B2%D1%8F%D1%82/item/403726-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B0%D0%BD%D0%BA%D0%B0%D1%80%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BA%D0%B8%D0%BF%D0%B2%D0%B0%D1%82", "text": "Турският президент Реджеп Тайип Ердоган демонстрира пред Конгреса и Сената на САЩ, че всеки опит за наказание на Турция за независимата ѝ външна и вътрешна политика ще има определени геополитически последици. Парадоксално е, че отговорът на турския лидер комбинира елементите на два противоположни политически дискурса. От една страна, Ердоган апелира към ценности от сферата на реалната политика, тоест към традиционните елементи на републикански поглед към света, а от друга, смело прехвърля конфликта в зоната на дискусията за колониализма, неоколониализма, расизма и други аспекти, които са толкова близки на американските и европейските леви политици . Може би такава странна конструкция на турската стратегия за отпор на САЩ е свързана с факта, че атаката срещу Анкара едновременно се осъществява в реалната икономика и в сферата на идеологията и имиджа. В отговор на съвсем реалната перспектива за налагане на санкции срещу турската държавна „Халкбанк“ и на практика гарантирани санкции срещу някои служители от президентския кръг, отново беше посочена заплахата американската армия да се лиши от достъп до бази в Турция: „Решението да затворим базата в „Инджирлик“ принадлежи на нас. Ако трябва да го направим, тогава ще затворим и „Инджирлик“ и „Куреджик“, заяви Ердоган. В отговор на първото приемане от Конгреса, а след това и от Сената на САЩ на декларации за признаване на Арменския геноцид в Османската империя, турският президент обеща да признае геноцида на северноамериканските индианци на държавно ниво и намекна за възможността за подобен жест срещу Франция, припомняйки нейните колониални престъпления в Алжир. Обещанието на Ердоган - „Ще разкрием, че Западът е история на расизма и колониализма“ - би изглеждал много на място на митинг на радикалните поддръжници на Бърни Сандърс или Джеръми Корбин. Нещата обаче не са стигнали до трошене на чинии и истински развод и няма гаранции, че всички изявления на Анкара не са блъф, целящ да привлече вътрешна публика, която е много чувствителна към въпроси на националната гордост, история и суверенитет. Тъй като самият Ердоган от гледна точка на политическия архетип е типичен лидер-мачо, той по принцип не трябва да е слаб, затова трябва да реагира на всяка, дори символична атака, да не говорим за санкционния натиск. От друга страна, разстоянието от САЩ може да даде на турския лидер определени бонуси, а опитите да изгладят острите ъгли в двустранните отношения е малко вероятно да донесат дългосрочни ползи. Нещо повече: очевидната американска подкрепа за гюленистите, които се опитаха да завземат властта в Турция, вероятно е един от факторите, които склоняват официалната Анкара към конфронтационна позиция. Причината за засилващия се конфликт с Вашингтон може да бъде причислена към газовия спор с Израел: Турция блокира изграждането на газопровод от Израел към Европейския съюз, като по този начин лишава основния американски съюзник в Близкия изток от сериозни допълнителни приходи и без възможност да се конкурира с „Газпром“ на европейския пазар. Има известна вероятност рано или късно броят на нерешените проблеми в американско-турските отношения да прерасне в качество - и заплахите да се затворят турските бази за американската армия, ще се превърнат в конкретни действия. В ерата, която завърши с избора на Тръмп, Вашингтон винаги намираше сили и мъдрост да балансира между конфликтните интереси на своите разнородни европейски и близкоизточни съюзници по такъв начин, че да си осигури възможно най-широк спектър от възможности, но съдейки по последните действия на САЩ във връзка с неговите сателити, във Вашингтон сега има известна липса на умереност и способност за размисъл.  ", "date": "2019.12.20", "title": "Вашингтон-Анкара: отношенията кипват"}
{"url": "http://www.classa.bg/%D1%81%D0%B2%D1%8F%D1%82/item/403727-s-p-500-%D0%BC%D0%B8%D0%BD%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-3-200-%D0%BF%D1%83%D0%BD%D0%BA%D1%82%D0%B0", "text": "Гонитбата на рекорди на Wall Street продължи и в четвъртък въпреки началото на процедурата по импийчмънт срещу президента на САЩ Доналд Тръмп. Насърчителните данни от пазара на труда и  относно търговския спор между САЩ и Китай помогнаха на Dow Jones, S&P 500 и Nasdaq да достигнат нови най-високи равнища. Широкият индекс S&P 500 се повиши с 0,4% до над 3 205 пункта. Индустриалният Dow Jones добави 138 пункта, или 0.5%, до 28 377 пункта, а технологичният бенчмарк Nasdaq Composite спечели 0,7% до 8 887 пункта, като регистрира шестия си пореден рекорд. И трите основни показателя също така удариха дневни рекорди в рамките на деня в четвъртък сутринта. Броят на исковете за обезщетение при безработица, подадени през изминалата седмица, е намалял до 234 000 за сметка на това обаче икономистите очакваха дори по-голям спад до 225 000. Междувременно индексът за бизнес условията, изчисляван от клона на Федералния резерв във Филаделфия, спадна до 0,3 пункта през декември спрямо 10,4 пункта, отчетени през предходния месец. Икономистите очакваха индексът да спадне едва до 8 пункта. Ръководената от демократите Камара на представителите гласува в сряда за  с мотиви злоупотреба с власт и възпрепятстване на работата на Конгреса. Тръмп стана едва третият президент, който ще бъде разследван от контролирания от републиканците Сенат. Въпреки това, според анализаторите на Wall Street, шансовете за осъдителна присъда в Сената са ниски. Поради това, търговията на борсите по време на гласуванрто по процедурата за импийчмънт на Тръмп се разви по подобен начин на тази, когато бившият президент Бил Клинтън изправен пред същото предизвикателство. Отделните компоненти във фокус Официалното откриване на процедура по импийчмънт срещу американския президент Доналд Тръмп не разстрои инвеститорите. „Сенатът, доминиран от републиканците, никога няма да свали президента\", казва Нийл Уилсън, главен анализатор в онлайн брокера Markets.com. „Процесът на импийчмънт е и остава толкова партийно-политически, че Тръмп няма да бъде отстранен от длъжност“. За това ще се изисква мнозинство от две трети в Сената. Сред индивидуалните стойности се открои Rite Aid с увеличение на курса от 45 процента. Това е най-големият скок на цената на акциите от четири години. За първи път от четири тримесечия аптечната верига надхвърли пазарните очаквания. Тя също така предвижда по-ниска загуба за 2020 г. от преди. Conagra Brands също изненада положително пазара. Благодарение на силното търсене на замразени храни и закуски компанията от хранително-вкусовата промишленост почти удвои тримесечната си печалба. С увеличение от 17 процента акциите на Conagra отчетоха най-голямата дневна печалба от девет месеца насам. Планираното излизане на основния акционер InterActiveGroup (IAC) от Match срещна много силен интерес от страна на инвеститорите. Акциите на посредника за онлайн запознанства Match, който предлага и приложението за запознанства Tinder, поскъпнаха със 7,9 процента. Книжата на IAC добавиха 7,7 процента към стойността си. Като част от сделката се съобщава, че Match ще плати на IAC по три долара за акция. В допълнение, останалите собственици на компанията майка на Tinder ще получават нови плюс три долара за всеки стар дял на Match.", "date": "2019.12.20", "title": "S&P 500 мина за първи път 3 200 пункта"}
{"url": "http://www.classa.bg/%D1%81%D0%B2%D1%8F%D1%82/item/403728-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%89%D0%B5-%D0%B5%D0%BC%D0%B8%D1%82%D0%B8%D1%80%D0%B0-%E2%80%9E%D0%B7%D0%B5%D0%BB%D0%B5%D0%BD%D0%B8%E2%80%9C-%D0%BE%D0%B1%D0%BB%D0%B8%D0%B3%D0%B0%D1%86%D0%B8%D0%B8-%D0%BF%D1%80%D0%B5%D0%B7-2020-%D0%B3", "text": "Германия ще се присъедини към европейските си партньори като Франция и Полша през следващата година в продажбата на „зелени“ облигации, като ще се възползва от нарастващото търсене и благоприятните разходи за издаване на такъв дълг, стимулирайки инвестициите за намаляване на въглеродното замърсяване, предава Bloomberg. Като част от общия си емисионен календар за 2020 г., ще бъдат емитирани „зелени“ облигации в размер на около 10 милиарда евро съобщиха от Федералната агенция за финансиране в четвъртък. Тези ценни книжа ще бъдат напълно конвертируеми в друг вид облигации преди падежа си. През 2020 г. федералното правителство ще продаде облигации и други ценни книжа на стойност 210 милиарда евро (233 милиарда долара), съобщи агенцията. В резултат на това продажбите на облигации ще възлизат на 148 милиарда евро, докато другите ценни книжа с по-кратък матуритет ще възлизат общо на 62 милиарда евро. Около 180 милиарда евро от емисията ще бъдат използвани за амортизация на съществуващия дълг. Предизвикателства за опазване на климата увеличават нуждите от финансиране на правителството на канцлера Ангела Меркел. Емитирането на държавни зелени облигации ще има поддържаща роля и няма да увеличи нетния дълг, заяви правителството. След време инвеститорите ще могат да закупят облигациите „по цялата крива на лихвения процент“, казаха от агенцията. Правителството има за цел да установи „ликвидни“ показатели за зелена облигация в еврозоната, добави тя. Приходите от продажбите ще бъдат насочени към финансиране на зелени проекти. Германия може да използва част от приходите от продажби на „зелени“ облигации, за да финансита Програма за опазване на климата до 2030 г., на стойност 54 милиарда евро (60 милиарда долара), която трябва да получи окончателното одобрение на парламента в Берлин тази седмица. Издаването на зелени облигации досега се осъществява от кредитора за развитие на KfW Group, в който правителството има 80% дял. Франкфуртската банка започна продажбата на облигациите през 2015 г. и тази година продаде дълг деноминиран в рекордните 7 валути.  ", "date": "2019.12.20", "title": "Германия ще емитира „зелени“ облигации през 2020 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403709-%D0%BD%D0%B0-%D0%BF%D1%80%D0%BE%D1%89%D0%B0%D0%B2%D0%B0%D0%BD%D0%B5-%D1%81-%D0%B2%D0%B5%D1%81%D1%82%D0%BD%D0%B8%D0%BA%D0%B0-%E2%80%93-%E2%80%9E%D0%BA%D1%83%D0%BB%D1%82%D1%83%D1%80%D0%B0%E2%80%9C-%D0%B8-%E2%80%9E%D0%BA%E2%80%9C", "text": "Днес по обед с Копринка ще разнесем последния изобщо брой на вестник „К“, наследник на традициите на „Култура“ и „Народна култура“ от 1957 г. насам. Кралят умря, узурпаторът е жив. А това са последните ми думи, публикувани на място, на което отдадох двайсет всекидневни години от живота си: „Това е последната ми колонка. В нея исках да пиша за прелестната книжка „Коледата на едно дете в Уелс“ от Дилън Томас (превод от английски Александър Шурбанов за „Лист“), за полезните и безполезните подаръци, за Чичовците и Лелите, за църковните камбани вътре в децата, за потайния и свят мрак, към който момченцето отправя няколко думи, преди да заспи…  Моята дума е само една: благодаря. И винаги ще бъде само тя.     През последните 20 години Вестникът – „Култура“ и „К“ – беше за мен основен идентификационен фактор; много по-мощен от Поезията и от Университета. Всъщност, вестникът беше и Поезията, и Университетът. На 20-и декември т.г. пред мен ще зейне ямата кой съм. Не че бяха лесни години. Имаше напрежения – и вътре, и вън. Имаше смях. Имаше усещане за общност, за солидарност в същата тази общност, имаше памет за неудобната истина, която ни сплотява. Имаше битки, поражения и отново победи… Имаше сродства по избор. Имаше врагове. И достатъчно лицемери. Покрай вестника се сдобих с много приятели, с много учители, щастливо предрешени като приятели. За съжаление, стана тъй, че на тези страници съдбата ме застави да напиша и не един и два некролози на приятели. Самата ми представа за поезията благодарение на „Култура“ беше сведена до новина. До „всичко, което не искате да се знае за вас“… Връщам се в онзи ден преди 20 години, в който се суетя и пелтеча на ул. „Александър Батенберг“ 4 и обяснявам на Копринка Червенкова, че не съм учил журналистика – и нейната реплика, че писането се учи, но никой не може да те научи да бъдеш почтен, че най-важното е да си почтен. Видях какво е да си почтен. Протестите още не бяха станали безопасен секси лайфстайл. Видяхме какво се случи впоследствие. Да, всичко, далеч не само това, се заплаща. Помня и как проф. Зигмунд Бауман ни каза в интервю, на нас с Христо Буцев и Теодора Георгиева, че бъдещето не съществува: То е всичко това, което вие и аз правим чрез своите избори. Тогава изказването му ми се стори много красиво и утешително, но не съм сигурен доколко изобщо му повярвах. Но ето, всеки от нас направи своите собствени избори – и „Култура“ спира да съществува. В първата си колонка от „Ходене по буквите“ („Култура“, бр. 32/ 2009) съм отбелязал книгата „Бяла приказка“ на Александър Геров. И съм цитирал: Когато някой приятел идвал при него на гости, той му давал на тръгване поредното свое писмо до мъртвата си жена, за да го пусне в някоя пощенска кутия. На плика нямало марка, нямало град, пощенски код, улица, номер, нямало никакъв адрес. Аз, разбира се, изобщо не съм Геров, нито читателите са „мъртвата ми жена“… Само пощенската ми кутия вече е ненужна и разбита. Средствата за комуникация са други. Самата комуникация е друга. Останах си момченце между 80-те и 90-те, в тях е координатната ми система. Моят либерален свят си отиде. Кой знае, сигурно ще продължа да пиша журналистика. Наум.  И смъртта ще остане без царство! Лека нощ.  ", "date": "2019.12.20", "title": "На прощаване с Вестника – „Култура“ и „К“"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403710-%D0%B4%D0%BE%D0%B3%D0%B0%D0%BD-%D0%BD%D1%83%D0%B6%D0%B5%D0%BD-%D0%B5-%D1%80%D0%B5%D1%81%D1%82%D0%B0%D1%80%D1%82-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B8%D1%8F-%D0%BC%D0%BE%D0%B4%D0%B5%D0%BB-%D0%B2%D0%BB%D0%B0%D1%81%D1%82%D1%82%D0%B0-%D0%B5-%D0%BE%D0%BF%D0%B8%D0%B0%D1%82-%D0%B7%D0%B0-%D0%B5%D0%BB%D0%B8%D1%82%D0%B0-%D0%BB%D0%B8%D0%BF%D1%81%D0%B2%D0%B0-%D0%B2%D0%B8%D0%B7%D0%B8%D1%8F", "text": "Изправени сме пред сериозен дефицит на реформаторски идеи, защото стремежът към властта се превърна в самоцел. Но към днешна дата в политическия спектър на България няма нито желание, нито готовност за предсрочни парламентарни избори.     Но към днешна дата в политическия спектър на България няма нито желание, нито готовност за предсрочни парламентарни избори. Това са основните изводи в станалото вече традиция  новогодишно послание на почетния председател на ДПС д-р Ахмед Доган,  което той прави пред ръководството на Движението, депутатите, местния актив  и кметовете. Тази вечер всички те са събрани в Дома на ДПС в \"Бояна\", за да отбележат отиващата си година и да начертаят плановете си за Новата 2020. Отговаряйки си на въпроса:  Доган посочва пороците на днешната демокрация: -  Опорочен изборен модел , който се е превърнал в епидемия, обхванала всички пилитически формации;  -  Политическата система  на обществото се връща в изходното си положение на стартиране на Прехода, когато правехме избори под надзора на чужди наблюдатели;  -  Липсата на визия  се подменя с абстрактни политически реторики, не се познават реалните проблеми на хората;  -  Изправени сме пред сериозен дефицит на реформаторски идеи , защото стремежът към властта и властовата система на обществото се превърна в самоцел за елита със силата на опиат;  -  В обществото има умора,  апатия и демотивация, а политиците стават гръмоотвод на натрупаната негативна енергия;  -  \"Ефектът на пеперудата \" може да породи буря в обществените отношения;  Доган е категоричен, че: -  Либералната идея  е в състояние на историческа пауза;  -  Широкото отворената ножица между бедни и богати  изважда на преден план \"социалната идея\", а партиите ще бъдат принудени да заговорят по-силно за \"социалния вектор на обществото\";  Доган посочва и изхода от създалата се критична ситуация,  в която избуяването на радикални елементи е въпрос на време.  -  Рестартът на демократичния модел , съчетан с моралния императив, е нежният, но неизбежен изход от тази ситуация.  -  Нужна е промяна на парадигмата  на властовата система.  За пореден път Доган заявява, че към днешна дата в политическия спектър на България  няма нито желание, нито готовност за предсрочни парламентарни избори. Според него всяка партия ще използва времето до края на мандата на сегашното управление  за прелегитимиране, позициониране и евентуално за конструиране на нетипични коалиционни формати , с цел да си осигурят гарантирано участие в следващата власт.  В същото време, за  първи път почетният председател на ДПС отваря вратата и за евентуален предсрочен вот  - ако волята за власт на някои партии надделее над идеята за собствената им сигурност, то тогава предсрочни парламентарни избори са възможни.  Доган е катогерочен, че  решаващият фактор за рестарта на демократичния модел е зрелостта и готовността на гражданското общество! Ето пълният текст на словото на д-р АХМЕД ДОГАН: Разбираемо е, че тази година е особен маркер в нашето политическо съществуване,  защото тя бележи един цикъл в развитието на страната и на Движението: 30 години Преход - 30 години ДПС. Но преди всичко искам да ви поздравя за успешното представяне на МИ-2019.  Безспорно е, че ДПС утвърждава и разширява присъствието си в местната власт. На всички ви е ясно, че това е надстроен капацитет за по-добро представяне на следващи парламентарни избори. В този контекст има неудачи и проблемни ситуации в някои региони, но се надявам, че след прецизни анализи ще предприемете мерки и стратегии за тяхното преодоляване. Фразата „30 години Преход - 30 години ДПС“ се произнася сравнително лесно.  Но започнеш ли да я осмисляш в реални измерения като мотивация, модели на политическо поведение с действия и противодействия, имаш чувството, че по-скоро се занимаваш с драматургия, а не с политика. Затова от моя гледна точка  няма необходимост да се прави ретроспективен анализ на генетичната политическа връзка на Прехода с появяването на ДПС  в социалното пространство, защото субективното изместване на ролевата значимост в този процес ще бъде неизбежно. Като прелиствам различни страници с анализи и лични спомени на участници в Прехода за сетен път се убеждавам, че  ретроспективното изместване е проклятието и достойнството на историята, когато е третирана с „лично участие” и от близка дистанция . Оказва се, че в някои случаи да пишеш История е равносилно, дори по-значимо, от това да правиш История. Темата за Прехода като че ли е на път да се превърне в „историческа реалност”  и формално е предметна област на изследване от анализатори и историци. Но тъкмо заради „близката дистанция” и „личното присъствие” реалността на Прехода е от хибриден тип с явно доминиране на политическото над историческото. Затова оценките за Прехода като правило си противоречат, дори взаимно изключват. Но тази привидна обективна неопределеност на ценности, позиции и оценки за 30-годишен период от най-новата история на страната е нормален феномен в условията на демокрация.  Проблемът е, че се появи ново поколение, което възприема реалността на Прехода с изкривени оценки и позиции или като незавършен процес без котва. Разбира се, една от важните предпоставки за това е обстоятелството, че значителна част от начинателите и потърпевшите от Прехода актуално присъстват в политическия спектър на публичното пространство. В емблематичен смисъл това са БСП-СДС-ДПС, които са далеч от постигане на съгласие за действителните им роли в този процес. Но фундаменталният въпрос, който виси в публичното пространство, е не толкова кой каква роля има в Прехода, а:  - Какво ни дадоха тези 30 години от началото на демократичните промени в България? Сложен и труден въпрос, който няма еднозначен отговор. Ако има категоричен позитивен или негативен отговор с изреждане на постиженията и „щетите“ като в имотен регистър, ще бъде погрешно, защото няма да издържи на очевидните екзистенциални реалности и на тестването на времето.  Едно е сигурно, като система на отчитане на постигнатото и изпортеното, от днешна гледна точка Преходът ни даде възможност за демократични промени,  но без програмирана визия за технологията на реформите: кое, как, доколко и с каква скорост да се извършат във времето.  Вместо визия бяха внесени отвън различни модели и нормативни реалности, които имаха над 200-годишна история. А нашата социално-икономическа система и колективният субект в лицето на основните институции, и  на родените от Прехода политически партии на Демокрацията, не можаха да намерят оптималната политическа мяра  на взаимодействие на импортираните с наличните реалности вътре в страната.  Несъвместимостта на „външното” и „вътрешното” изкривиха опциите за преобразуване на възможното в действително, създавайки мътна политическа среда,  което впоследствие започна да продуцира дефектирани социално-икономически и политически реалности. Когато след 30-годишна история говорим за дефектиране на демократичните правила, норми и реалности,  това най-малкото е тревожен сигнал в обществото. Но няма как да си затворим очите пред очевидни и очевадни политически реалности. Опорочаването на изборния процес се превърна в епидемия, която обхвана всички политически формации,  и това рефлектира върху нормалното възпроизвеждане на демокрацията и поставя под съмнение нейната легитимност. Обективно погледнато политическата система на обществото се връща в изходното си положение на стартиране на Прехода , когато правехме избори под надзора на външни наблюдатели, включително и от Сената на САЩ.  Нашата демокрация е представителна. Всеки кандидат за „представител” на гражданите по правило трябва да се състезава с други като него и да предложи ясна визия за обслужване на гражданите, които го избират и пред които той би трябвало да се отчита като техен представител във властовата система. Тази ”визия” постоянно трябва да се обновява, съобразно потребностите на обществото. Проблемът е, че точно това не се прави. Липсата на визия се подменя с абстрактни политически реторики  на европейски теми, което е индикация, че не се познават реалните проблеми на хората. Изправени сме пред сериозен дефицит на реформаторски идеи, защото стремежът към властта и властовата система на обществото се превърна в самоцел за елита със силата на опиат.  Подобна социално-политическа ситуация поражда умора, апатия и демотивация в обществото, а по правило политиците се превръщат в гръмоотводи на цялата натрупана негативна енергия в национален и международен мащаб.  Според мен една от основните причини за избуяването на национализмите и популизмите, както и техните спонтанни противодействия в европейски мащаб, е  умората от инерцията и рутинността на демократичната система на управление.  В това състояние на социума като че ли  „автоматично” се задейства защитната система на демокрацията.  Впечатляващ най-нов пример за този защитен механизъм на демокрацията е   в Италия: никому неизвестни четирима млади хора за няколко седмици изкараха над триста хиляди граждани на улицата, за да протестират ”срещу културата на омразата и разделението”, за „отговорни избори”, за „ утвърждаване на демокрацията”, „да събудят италианската политика”… Тази ситуация упорито напомня за легендарния „ефект на пеперудата” за динамичното балансиране на времето и живите системи в природата:  при определени условия едно спонтанно микроколебание на въздуха може да породи буря в другия край на света.  Демокрацията е като Природата, тя има вътрешна необходимост постоянно да е в режим на самоорганизираща се система. Но докато Природата рестартира нарушения си динамичен баланс с катастрофични явления, а понякога дори с „един вирус”, то в едно цивилизовано общество не би трябвало да се допусне такъв радикализъм. Въпреки че подобни феномени се превърнаха в политическо ежедневие на нашата цивилизация.  В този социално-политически контекст по всичко изглежда, че  рестартът на демократичния модел, съчетан с моралния императив, е нежният, но неизбежен изход от тази ситуация.  Кога и как ще се получи това, зависи от зрелостта на политическия елит и на гражданското общество.  Когато говорим за цикличност във включването на защитната система на демокрацията не трябва да се фокусираме само върху политическите реалности в България, дори не бива да се възприема изцяло като европейско явление. Характерен политически синдром на цикличността е появяването на политическия терен на неочакван, „неопитен”, нетипичен с харизматичен профил политически субект. Така се получи в САЩ с президента Тръмп. Цикличността предполага, че е време за промяна на парадигмата на властовата система,  понякога полюсно, съобразно историческите традиции на властовата система, манталитета на гражданското общество и „градуса” на международната среда. Европа има най-богат опит в коригирането или преобразуването на полюсите на властовата система, подходящо дозирани с леви, десни и центриски идеи. Последният пресен пример е Брекзит, който поставя на изпитание самата идея за обединена Европа. От тази гледна точка на този етап либералната идея се намира в състояние на историческа пауза , тъкмо поради това нейните приоритети са да противодейства на всичко, което застрашава демокрацията. Либерализмът сериозно трябва да си адаптира визията за устойчив политически и икономически ред в света. След възхода и кризата на неолиберализма, явно е необходимо да се реформира самия модел за либерална визия за развитие на света. Защото основните ѝ постулати и практики са от времето на модернизма и класическия капитализъм. Друг важен цикъл, който тепърва предстои да се разгърне, е дисхармонията на цикъла на натрупване с този на разпределение и преразпределение . Това, разбира се, не е от сантимент към „социалната идея”, а от увеличаването на рисковите фактори за предизвикване на рецесия, вследствие на прекалено широко отворената ножица между бедни и богати. Всички партии ще станат малко по-социални и ще заговорят за социалния вектор на обществото.  Това безспорно е нов политически портал за левите партии в Европа, но доколко те са готови да се възползват от преобразуването на парадигмата за стабилността на финансовата система и тази на властовата система, е друга тема.  В този ред на мисли,  към днешна дата в политическия спектър на България няма нито желание, нито готовност за предсрочни парламентарни избори. Всяка политическа сила се надява за нормално приключване мандата на управляващото мнозинство с очакване максимално да се възползва от парламентарното време за прелегитимиране, позициониране и евентуално за конструиране на нетипични коалиционни формати. Целта им е гарантирано участие във властовата система на държавата. И тъкмо затова, ако волята им за власт надделее над идеята за собствената им сигурност като политически партии, предсрочни парламентарни избори са възможни. Политическата необходимост от рестартиране на политическия модел на обществото в една или друга степен се осъзнава, но сравнително по-малко се изговаря или се отлага във времето. Защото рисковите фактори за продуциране на „критичната точка“ на хаоса в партийните структури се явява проблемният възпиращ фактор за подобно радикално решение. Тъкмо поради  това решаващият фактор за рестарта в случая е зрелостта и готовността на гражданското общество!  Бъдете живи и здрави и весели празници!      ", "date": "2019.12.20", "title": "Доган: Нужен е рестарт на демократичния модел! Властта е опиат за елита! Липсва визия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403711-%D0%B1%D1%8A%D0%B4%D0%B8-%D0%B0%D0%BC%D0%BF%D0%B8%D1%80%D0%B8-%D0%BA%D1%83%D0%BA%D1%83-%D0%B8-%D1%81%D0%B8-%D0%B3%D0%BB%D0%B5%D0%B4%D0%B0%D0%B9-%D0%BA%D0%B5%D1%84%D0%B0", "text": "Какво да се прави? – този проклет въпрос сякаш ще ни преследва вечно. Ето какво. Най-напред, трябва да признаем, че не знаем отговора. Но поне да преценим трезво загубите. А те са грамадни Колкото повече затъваме, толкова повече се увеличава Ордата на Самодивите, мъжки и женски – готови да превържат, да пригалят, да целунат, където им кажат - и не „набърже“. Медицински сестри може и да няма, но тия са винаги на линия и са неизтребими.    Основите са проядени, самите Основи – но Самодивите си знаят тяхната.  А тя е да пеят химните си – брутално инфантилни и още по-брутално отровни.    А Ония, „Войводите“ – продължават да се правят на Ампита, на Куку-ампита. Когато езикът ни все още беше здрав и колоритен и не се нуждаеше от памперси, заради нашествието на ненужни чуждици – Ампири-куку наричаха и типове, които се правеха на завеяни, и то успешно, колкото да ги оставят на мира, особено, когато трябва да се свърши нещо за Общото Благо.    Днес, на яловия си език, „младите“, които толкова хвалят – без пет пари да дават за тях – ги наричат „яки пичове“ и много си падат по „яките“ им номера. Бъди Ампири-куку – и си гледай кефа/кефеца жалък.    Да, да – тъкмо за нашите политикани става дума.  Преди десетина дни, ако някаква сила внезапно ги беше спряла да амперикукосват, веднага щяха да спуснат черни знамена на Парламента.  Също и на Президентството – вместо да си губи времето с амперикукосване за правосъдната система, Радев незабавно трябва да свика Съвета за сигурност с една-единствена тема: Обезумяването на Образованието.  Защото най-важната война отдавна се води – и това е бруталното инфантилизиране на поколенията на Прехода.    Черно знаме се полага и на Министерския съвет – и на самолетоносача „Хари Труман“, където се беше качил Падишаха, заедно с неговата Мустафа, новата американска посланичка – те се очертават като една прелестна двойка в стилистиката на Босфор сериалите.    „Това пък какво беше, Джийвс? – би попитал слугата си Устър, героят на сър П.Г.Удхаус. - Българите и самолетоносач ли ще купуват – или само оглеждат територията, на която ще се приютят в случай на нужда тамошните ампирикукута?“    Ах, каква прелест би било това за тях – да допълним ние.  Пред очите им - безкрайният океан, а зад тях – навлеците, които нямат свършване при всичките си проблеми.    Преди десетина дни стана ясен още един чудовищен проблем.  От най-авторитетното международно изследване на грамотността PISA научихме, че 47% от българските десетокласници нямат елементарни четивни умения, 44% са под критичния минимум знания и умения по математика, 47% са с драстични пропуски в подготовката по природни науки – тия данни ни отпращат директно в дъното на ЕС, ние сме вечните Шампиони на Дъното.    И можем да се гордеем с една грамада от функционално неграмотни млади хора. Функционално Неграмотни!  Това означава, че могат криво-ляво да четат – но не проумяват/вразумяват изцяло смисъла на прочетеното.  Могат да прочетат фразата „Ампикукутата са яки пичове“ – но не могат да схванат, какво означава това.    Данните на PISA ни подсказват, че скоро ще бъдем затрупани от развалини, от човешки развалини.  В наши дни неграмотният е абсолютно паянтова единица, която всеки момент ще пропадне/рухне. Той не е в състояние днес – за бъдещето да не говорим – да размишлява, да опровергава, да се бунтува. Той не схваща подобни неща.    Никой не го е учил, че освен „якостта“ съществува и друго. И никой не му е казал, че е просто един празноглавец. Колко яко, нали?  Когато толкова много от учениците в една система са функционално неграмотни, това означава само едно: образованието постепенно и невидимо Обезумява.  Това е война срещу самите устои на Разума.    Ампитата няма да го направят, затова го направете вие: вгледайте се в общата картина, за да схванете идващия Залез – Обезумяването на Образованието, Циганското Надигане, Дехуманизирането на здравеопазването…  И над всичко това се стеле мълчанието на Ампитата.    Да, те пак печелят – защото ще си имат работа с недонаправени хора, хора-алангле, непригодни да проумяват сериозни идеи/начинания и пр.    Какво да се прави? – този проклет въпрос сякаш ще ни преследва вечно.  Ето какво. Най-напред, трябва да признаем, че не знаем отговора.  Но поне да преценим трезво загубите. А те са грамадни.    Междувременно, Самодивите ще продължават да масажират Ампири-кукутата – а ония ще мълчат и ще се правят на разсеяни.  А Самодивите ще представят Развалините като райски градини.  Ще виждат дори „величие“ там, където е избуял само позор.", "date": "2019.12.20", "title": "Бъди ампири куку - и си гледай кефа"}
{"url": "http://www.classa.bg/%D1%81%D0%B2%D1%8F%D1%82/item/403712-%D1%82%D1%80%D1%8A%D0%BC%D0%BF-%D1%81%D0%B8-%D0%B3%D0%BE-%D0%B7%D0%B0%D1%81%D0%BB%D1%83%D0%B6%D0%B8", "text": "Камарата на представителите в американския Конгрес подкрепи отстраняването на Тръмп. Той заслужава точно това. Вероятността действително да бъде свален е малка, но мандатът му завинаги  ще остане опетнен.       Гласуването бе еднозначно. Демократите, които имат мнозинство в Камарата на представителите, гласуваха решително \"за\" обвиняването на Доналд Тръмп, а по този начин и \"за\" даването на ход на процедурата по отстраняването му от длъжност, т.нар. импийчмънт. Републиканците, както се и очакваше, гласуваха \"против\", но не успяха да предотвратят решението. Това е голям успех за Демократическата партия и за опонентката на Тръмп Нанси Пелоси. Демократите не успяха обаче да убедят републиканците. Колкото и необяснимо да изглежда това за наблюдателите, те продължават да подкрепят своя президент и си затварят очите пред скандалното му поведение. Но друг сценарий не се и очакваше. Токсична атмосфера Процедурата по импийчмънт ще поляризира политиката и обществеността на САЩ още повече, отколкото досега. Вероятно в бъдеще сблъсъците ще са още по-остри, атмосферата - още по-токсична. А накрая в контролирания от републиканците Сенат Доналд Тръмп най-вероятно ще бъде оневинен по всички обвинения. Той ще използва импийчмънта като оръжие в кампанията си за следващите президентски избори, за да мобилизира своя електорат и да очерни своите политически противници. Последствията за демократите могат да бъдат драматични: запазване на статуквото в Белия дом, загуба на мнозинството в Камарата на представителите, разочаровани избиратели, криза в ръководството. Всичко това може да се случи. И все пак: оказването на съпротива на Доналд Тръмп бе правилно. Демократите нямаха друг избор Как може на власт да остане президент, който моли чужда сила (Украйна) да подкрепи неговото преизбиране? И то само ден след като е преодолял разследването срещу него на специалния прокурор Роберт Мюлер за вероятна конспирация с друга сила - Русия. Как може на власт да остане президент, който ругае политическите си противници по най-грозен начин, държи се като автократ и възпрепятства работата на Конгреса? Ако демократите не бяха предприели нищо, то Конгресът - тази уважавана американска институция - щеше да се отмени сам. Защото който не е готов да защитава американската конституция, не може да се кълне в нея. Демократите нямаха друг избор. Част от американските избиратели изглежда не се интересуват от това, че президентът им е убеден в своето върховенство над закона. Но тези, чието задължение е да контролират изпълнителната власт, са длъжни да се намесят.  Какви ли биха били последствията, ако на тираните по света не им се оказва съпротива заради политически сметки или пък от убеждението, че и без това нищо няма да се промени? Ако не бяха реагирали, демократите определено щяха да се злепоставят. Опетненият мандат на Тръмп Затова те се опитват да направят труден шпагат: да постигнат отстраняването на Доналд Тръмп от длъжност и същевременно да работят заедно с Белия дом и с републиканците за благото на американците.  Не знаем как историята ще оцени този ден. Надали процедурата по импийчмънт ще промени хаотичния стил на управление на Тръмп или пък ще го накара да се придържа към правилата и морала. Не е сигурно и друго: че избирателите ще възнаградят предприетото в Камарата на представителите. Сигурно е едно - че президентският мандат на Доналд Тръмп ще остане завинаги опетнен.", "date": "2019.12.20", "title": "Тръмп си го заслужи"}
{"url": "http://www.classa.bg/%D1%81%D0%B2%D1%8F%D1%82/item/403713-%D0%B2-%D0%B0%D1%84%D1%80%D0%B8%D0%BA%D0%B0-%D0%BD%D0%B8%D0%BA%D0%BD%D0%B0%D1%82-%D1%81%D1%82%D0%BE%D1%82%D0%B8%D1%86%D0%B8-%D0%B4%D0%B6%D0%B0%D0%BC%D0%B8%D0%B8", "text": "В бяло, резеда или лазурно синьо - Саудитска Арабия, Турция и Иран строят стотици джамии в Африка, някои от които са гигантски. Какво се крие зад тази офанзива?       През ноември в Джибути бе открита най-голямата джамия в страната, наречена \"Абдулхамид Втори\". Със своята площ от 13 хиляди квадратни метра и шест хиляди места джамията представлява истински колос. Двете ѝ минарета се извисяват на 46 метра височина, стените са украсени с класическа османска калиграфия. Куполът е покрит с мед, а огромният полилей осигурява осветление като в турските джамии. Злато, блясък и влияние Нищо в този проект не е случайно: зад новия символ на Джибути стои турската Дирекция по религиозните въпроси Дианет. Тя гледа на джамията като на знак за по-тясното обвързване между Джибути и Турция. По-голямата част от строителните материали са внесени от Турция, включително кремавият камък за молитвената зала в храма. Идеята възниква през 2015-а година: по време на посещение на турския президент Реджеп Тайип Ердоган в Джибути, президентът Исмаил Омар Геле споделя желанието си в страната му да бъде построена джамия с османска архитектура. Инвестицията напълно отговаря и на интересите на Анкара. \"Турция иска да се наложи като ислямска сила - така, както това от десетилетия прави Саудитска Арабия\", казва антропологът Абдулайе Сунайе.  Чрез инвестициите, възлизащи на милиони, Турция се стреми да засили влиянието си на континента. От 45 години насам Дианет финансира строителството на над 100 джамии и образователни центрове в 25 страни в света, сред които Джибути, Гана, Буркина Фасо, Мали и Чад. Турция участва активно и в реконструирането на джамии в Южна Африка, както и в изграждането там на най-голямата джамия в Южното полукълбо – \"Низамие\". Турция се включи и в ремонта на \"Джамията на ислямската солидарност\" в столицата на Сомалия Могадишу.  \"В джамиите се разпространяват всевъзможни идеологии, а религията се използва за печеленето на влияние и власт\", казва теологът Бакари Самбе, който изследва радикализирането и религиозните конфликти в Африка. Той казва, че религията е много ефикасна стратегия за печелене на влияние, използвана както от Турция, така и от Саудитска Арабия. Катар и Иран също се възползват от потенциала на този подход - Иран например е финансирал изграждането на джамии в Сенегал, Брега на слоновата кост и Гвинея. \"Страните от Близкия Изток са в истинска надпревара\", казва по този повод Самбе. Той дава за пример Нигерия: \"Откакто Иран провежда по-активна политика в тази западноафриканска държава, Саудитска Арабия още по-усилено строи джамии там\". Надпреварата за Африка Джамията в Могадишу, която може да побере десет хиляди души, е построена през 1987-а година с пари на фондация от Саудитска Арабия, която също инвестира в Африка. \"Саудитска Арабия прави това най-малко от десет, може би дори от двайсет години. Досега е вложила сериозни суми в Нигер, Нигерия и Мали. Така създава територии, на които да налага салафизма\", казва Сунайе. Салафизмът е сунитско течение, чиито последователи се обявяват срещу нововъведенията и проповядват изначалното разбиране на исляма. Джамиите като арени За изграждането на джамия често не се иска нищо повече от пари, посочва Абдулайе Сунайе. \"Доскоро всеки, който имаше съответните средства, можеше да построи джамия в Нигер. Други изисквания нямаше\", казва той и уточнява, че от 90-те години насам джамиите се превръщат в един вид арени - арени, на които се стреми да се наложи салафизмът. \"Саудитска Арабия построи джамия в Нигер, обучи един нигерийски студент за имам и от няколко години той ръководи джамията, която играе важна роля за укрепването на салафизма\", обяснява Сунайе.     Той твърди, че радикализирането в Нигерия е благоприятствало появата на терористичната групировка Боко Харам: \"Бившият лидер на организацията Мохамед Юсуф използва собствената си джамия за разпространяване на идеологията на джихада. Саудитска Арабия определено допринесе за радикализирането на исляма в Западна Африка\", допълва експертът. Междувременно в тази религиозна дипломация все по-активно се включва и Мароко: с основаването през 2015-а година на Института \"Мохамед Шести\" страната започна да се опитва да противопостави на екстремистките идеологии един по-умерен вариант на исляма. Институтът обучава имами от Западна Африка – от Буркина Фасо, Брега на слоновата кост и  Гвинея. Само от Мали е имало около 500 стипендианти.  ", "date": "2019.12.20", "title": "В Африка никнат стотици джамии"}
{"url": "http://www.classa.bg/%D1%81%D0%B2%D1%8F%D1%82/item/403714-%D0%B3%D1%80%D0%B5%D0%BD%D0%BB%D0%B0%D0%BD%D0%B4%D0%B8%D1%8F-%D0%BE%D1%81%D1%82%D1%80%D0%BE%D0%B2%D1%8A%D1%82-%D0%BD%D0%B0-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B0%D1%82%D0%B0", "text": "Невероятни съкровища дремят под ледовете на Гренландия - диаманти, злато и сребро, редкоземни метали и огромни залежи на петрол и газ. И понеже ледовете се топят, най-могъщите държави вече са  в надпревара за богатствата.       \"Всяко зло за добро\", заяви още преди години гренландската депутатка Юлиане Хенингсен по повод промените в климата. Да, гренландските мъже не могат да ловуват през зимата, тъй като ледената покривка е изтъняла, но затова пък жителите на острова вече сами си отглеждат всички необходими им картофи и зеленчуци - нещо, което доскоро бе немислимо. Несметните богатства на Гренландия Ледената покривка на Гренландия се топи по-бързо от предвижданията на учените. А това поражда огромни апетити, тъй като под ледовете дремят невероятни съкровища - скъпоценни камъни, железни руди, различни редки почви. Най-могъщите държави в света вече са насочили поглед към Гренландия. Китайският министър на енергетиката няколко пъти посети острова, САЩ от години изпращат там високопоставени дипломати и генерали, периодично пристигат и делегации от ЕС, Канада, Япония, Южна Корея, Австралия. А през лятото на тази година американският президент Доналд Тръмп дори  .     Най-големият остров на света действително придобива все по-голямо значение - не само поради скритите под леда природни богатства, а и заради разкриващите се нови възможности. Внезапно възникват нови морски пътища, които значително ще съкратят пътуванията на корабите от Азия до Европа и Америка. Топенето на ледовете изважда на бял свят и природните богатства на Гренландия. А тези богатства са направо невероятни: предполага се, че край бреговете на острова се крият 13% от световните запаси на нефт и цели 30% от всички залежи на газ. Дълбоко в недрата му дремят находища на цинк, олово, желязна руда, злато, сребро, диаманти, мед, никел, платина, уран и редки метали като лантан, неодим и итрий, които се използват за производството на смартфони, ветрогенератори и автомобилни акумулатори. Топенето на ледниците освобождава и гигантски количества пясък и чакъл. А  , тъй като е основна суровина за производството на бетон и асфалт. Който контролира този пазар, налага и цените. Така Гренландия внезапно попадна в полезрението на геополитиката. И едва ли има друго място на планетата, където икономическите, военните и политическите интереси да се сблъскват с такава острота, коментира германският \"Ди Цайт\" и припомня, че и Германия вече проявява по-сериозен ангажимент към региона. Германското правителство прие нови насоки за политиката си в Арктика, а канцлерката Меркел наскоро призна, че е било грешка да се подценява стратегическото значение на полярния регион. Надпреварата вече е в ход НАТО пък наблюдава със загриженост как Русия постоянно разширява своя подводен флот, а военните ѝ бази все повече се приближават към Гренландия. Пекин също не остава по-назад. Когато китайците предложиха да построят летища на острова и да поемат експлоатацията на една бивша военноморска база, САЩ протестираха остро пред Дания, която и до днес определя външната политика и политиката за сигурност на Гренландия. В резултат правителството в Копенхаген отпрати китайците и самó инвестира в региона. Китай и днес е основен доставчик на редкоземни метали. И ако сложи ръка и върху гренландските находища, целият световен пазар на тези суровини ще се окаже в китайски ръце. В момента в Гренландия се добиват почти само рубини и сапфири. Чуждестранните фирми все още се въздържат от големи инвестиции, защото условията за добив си остават трудни: има прекалено малко писти за кацане, няма пътна мрежа, нито пък железници, а много пристанища са недостъпни в продължение на месеци поради непробиваемата ледена покривка. Въпреки това надпреварата за бъдещи печалби от несметните богатства на Гренландия вече е в ход.", "date": "2019.12.20", "title": "Гренландия - островът на съкровищата"}
{"url": "http://www.classa.bg/%D1%81%D0%B2%D1%8F%D1%82/item/403715-%D1%81%D1%8A%D0%B1%D1%83%D0%B4%D0%B8-%D0%BB%D0%B8-%D1%81%D0%B5-%D0%B5%D1%80%D0%B4%D0%BE%D0%B3%D0%B0%D0%BD", "text": "Тревожни звънци смущават напоследък съня на турския президент Реджеп Тайип Ердоган и заплашват да го събудят, преди да е видял финала на историята. Щастливият край на неговата приказка с османски привкус изглежда все повече му се изплъзва след съкрушителното поражение на местните избори в Анкара и Истанбул. Някогашният продавач на гевреци по улиците на Истанбул стана почти султан, издигайки се стъпало по стъпало към държавния връх и отстранявайки с твърда ръка противниците си. Дали обаче властта вече не започна да се изплъзва от ръцете на турския лидер като мънистата на скъсана броеница? Несъмнено най-големият удар, понесен на избори от Ердоган през всичките му години на власт, са местните избори на 31 март 2019 г. Най-вече в Истанбул… Защото ги загуби, при това не веднъж, а два пъти, въпреки цялата власт, която постепенно съсредоточи в собствените си ръце, въпреки неравностойното положение на опозицията в предизборната кампания, въпреки съмненията и страха. На 1 април, след напрегната нощ на броене на гласове и претендиране за победа и от управляващи, и от опозиция, все пак стана ясно, че битката за кметския пост в икономическата и културна столица Истанбул е изгубена от кандидата на Ердоган – бившия министър-председател Бинали Йълдъръм. Дори тогава обаче властта не прие поражението си, а проправителствените медии предприеха усилена кампания, целяща да убеди обществото, че изборите в Истанбул са били белязани от повсеместни нередности, повлияли на крайния резултат. Изправени пред избора да легитимират изборния резултат в полза на опозицията, навличайки си гнева на управляващите, или да касират вота на 31 март въпреки съмненията в основанията за това, изборните власти предпочетоха второто. Повторните избори в Истанбул бяха насрочени на 23 юни – решение, което опозицията прие като огъване на Висшата избирателна комисия под натиска на управляващите, а Ердоган приветства като „важна стъпка в укрепването на демокрацията“. Изборите през юни обаче донесоха ново, още по-унизително поражение за Ердоган, след като напълно неизвестният допреди няколко месеца кандидат на опозицията Екрем Имамоглу отново му отне Истанбул, при това с над 800 000 гласа преднина спрямо 13 000 гласа през март. Голяма роля за това изигра психологическата среда, оформила се след първите избори. Жителите на Истанбул не бяха убедени, че аргументите за анулирането на вота са основателни, а усещането им за справедливост бе наранено – факт, който те ясно показаха на повторното гласуване за кмет на града. Понесеното поражение лиши Ердоган и партията му от контрол върху важна част от Турция, отслаби хватката му върху властта и разклати неговия имидж на „непобедим“ на избори. Той обаче продължава да бъде най-популярният политик в Турция и въпреки загубата на големи метрополии като Анкара и Истанбул, президентската партия и нейният националистически съюзник спечелиха изборите в национален мащаб. Същевременно отслабените позиции на ердогановата Партия на справедливостта и развитието (ПСР) на местния вот откроиха вътрепартийни дисидентски настроения, заплашващи да разместят пластовете на турската политика. В месеците, последвали местните избори, все по-ясно се оформиха намеренията на няколко важни имена от редиците на управляващата партия да поемат по свой собствен политически път и да повлекат след себе си и други недоволни от настоящия политически курс на Ердоган. Първата по-конкретна стъпка в тази посока направи Али Бабаджан, който напусна ПСР през юли, а през ноември обяви, че ще създаде своя собствена политическа партия. Бабаджан мотивира решението си да се раздели с партията, в чието учредяване участваше, с „дълбоки различия“ с ръководството и необходимостта от „нова визия“ за Турция. Макар че в публичното пространство и медиите името на бившия президент Абдуллах Гюл също бе спрягано като евентуална част от новото движение, засега той остава извън него. През септември партията майка напусна и бившият премиер Ахмет Давутоглу, който бе отстранен от Ердоган през 2016 г. след серия разногласия между двамата, най-вече заради конституционната реформа, целяща установяване на президентска система на управление. Неговата „Партия на бъдещето“ очевидно също ще има за цел да привлече консервативните избиратели, разочаровани от партията на Ердоган. За опонентите на президента създаването на тези дисидентски формации е надежда за отслабване на ПСР, а за управляващите – нов тревожен сигнал за нуждата от укрепване на единството, стягане на редиците и предотвратяване на отлива на кадри. Заговори се дори за възможно изтегляне за догодина на президентските и парламентарни избори, които по график би следвало да се състоят едва през 2023 г. Ердоган категорично отхвърли подобни спекулации и се старае да не отпуска юздите, с които държи здраво Турция. След местните избори през март неговото правителство отстрани от длъжност 30 кметове от прокюрдската Демократична партия на народите в Източна и Югоизточна Турция заради предполагаеми връзки с кюрдските бойци. Само преди няколко дни беше отстранен и арестуван за първи път и кмет от основната опозиционна сила – Народнорепубликанската партия (НРП), този път заради връзки с мрежата ФЕТО, обвинявана от Анкара, че стои зад опита за преврат през 2016 г. Турският президент продължава упорито и с плановете си за „нова Турция“. Ключова дата за изпълнението им е 2023 г., когато страната ще отбележи 100-годишнината от провъзгласяването на републиката. Досега Истанбул се сдоби с тунела Мармарай и тунела Евразия под Босфора, с трети мост над пролива и с мегалетище, което претендира да стане най-голямото в света, когато бъде напълно завършено. Ердоган не отстъпва и от проекта за изкуствен канал между Черно и Мраморно море, който да облекчи натоварения трафик през Босфора. Канал Истанбул, чиято обща стойност на проекта се изчислява на 20 млрд. долара, ще има дължина от 43 километра и широчина 400 метра и ще бъде пресичан от шест моста. Въпреки несъмнената си привързаност към някогашния имперски град и всички инфраструктурни инвестиции, които реализира в него, Ердоган не успя да получи одобрението на неговите жители. Но ако все пак иска да увенчае с хепиенд своята история, той ще трябва да си направи ясна равносметка за причините и да се вслуша по-внимателно в звънците, за да не го събудят по-рано от очакваното.    ", "date": "2019.12.20", "title": "Събуди ли се Ердоган"}
{"url": "http://www.classa.bg/%D1%81%D0%B2%D1%8F%D1%82/item/403716-%E2%80%9C%D0%BA%D0%B8%D0%BD%D0%B6%D0%B0%D0%BB%D0%BD%D0%BE%D1%82%D0%BE%E2%80%9D-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%BD%D0%B0-%D0%BB%D0%B0%D0%B2%D1%80%D0%BE%D0%B2", "text": "На 10 декември руският външен министър Сергей Лавров извърши работно посещение в САЩ, където се срещна с държавния секретар Майк Помпео и президента Доналд Тръмп. Тъй като ръководителят на руската дипломация отиде във Вашингтон направо от Париж, без дори да изчака края на срещата на високо равнище на Нормандската четворка, в която той участва, това събитие предизвика широк отзвук по целия свят - особено като се вземе предвид настоящия характер на руско-американските отношения, стартираната от опозицията процедура за импийчмънт на Тръмп и ролята на \"украинския фактор\" в нея. Нямаше недостиг на хипотези по тази тема. Беше отбелязано само, че Белият дом се стреми да сведе до минимум откритите контакти с Кремъл и в този случай проявата на посещението в Лавра изглеждаше като истинско политическо предизвикателство от страна на Тръмп към неговите опоненти: видите ли, тяхното мнение вече не го интересува, а заплахите и обвиненията не го плашат. Лавров и Тръмп разговаряха зад затворени врати около час, което предизвика бурен вой от американските медии и демократичните политици, които в същото време одобриха нов пакет санкции срещу \"режима на Путин\". Какъв беше смисълът на подобно \"кинжално\" посещение на Лавров - въпреки факта, че русофобската пропагандна кампания продължава в САЩ с пълна сила, а \"президентската надпревара\" от 2020 г. всъщност е започнала? Официално заявените теми от разговорите, проведени във Вашингтон: регионалните конфликти, включително украинския, проблемите на двустранните отношения (санкции, ограничаване на надпреварата с оръжия) и т.н., очевидно не отговарят на всички обстоятелства на това посещение. Лавров явно е разказал нещо спешно на Тръмп от Париж. Но какво? Преди това се състояха три значими събития. Първо, политическият \"уредник\" и личен адвокат на Тръмп Рудолф Джулиани посетиха Будапеща и Киев на 3-6 декември, откъдето изпратиха сигнал за широко разпространена корупция от Джоузеф Байдън, Петро Порошенко и Ко. за сума 5,3 милиарда долара пари на данъкоплатците. Второ, демократите в Конгреса взеха решение по обвинения срещу 45-ия президент на САЩ в процеса на импийчмънт. Трето, МВФ, който сега се движи не от Кристина Лагард, а от Кристалина Георгиева, внезапно реши да даде на Украйна (прочетете - Зеленски) 5,5 милиарда долара през следващите три години, 2020-2022. А на следващия ден беше обявено, че са обявени наказателни производства срещу Порошенко за измяна... Всичко това поражда различни теории за конспирация, че от Зеленски към Тръмп през Лавров може да е имало \"изтичане\" на мръсотия за Байдън, което сега се приписва на усилията на Джулиани и се \"плаща\" благодарение на \"покрива\" от МВФ, чиито траншове служат като \"зелена светлина\" и за други финансови институции. А участието на Русия в тази схема се определя от ролята ѝ на гарант за постигнатите споразумения. Разбира се, всичко това не е нищо повече от спекулация. Но Кремъл ясно разбра, че началото на предизборната кампания принуждава Тръмп да представи нещо ново и позитивно на своя електорат - преди всичко в отношенията с Китай и Русия. Освен това на юбилейната сесия на НАТО Тръмп всъщност се скара с водещите европейски съюзници и дори не участва в подписването на окончателния документ на това събитие. Оттук и напредъкът в търговските преговори с Пекин, а оттам и срещата с Лавров. Въпреки че официалните изявления след тази среща да бяха доста сдържани, спокойно може да се предположи, че по време на нейния курс бяха обсъдени цяла поредица от възможни инициативи в отношенията между САЩ и Русия. Това, разбира се, е диалог за ограничаване на надпреварата във въоръжаването и удължаване на договора СТАРТ-3, разширяване на двустранните контакти и като черешка на тортата посещението на Тръмп в Русия за отбелязване на 75-годишнината от Победата. Последното, разбира се, днес изглежда като нещо от областта на научната фантастика, но фактите са факти: според всички социометрични данни Тръмп уверено задминава всички свои потенциални противници от Демократическата партия и след победата си на президентските избори през 2020 г. може да започне истинска чистка на „дълбоката държава“ - тясно свързана не само с Демократическата партия, но и със значителна част от републиканците. Но всякакви тактически стъпки няма да променят стратегическия курс на американските елити по отношение на Русия, независимо кой заема Овалния кабинет на Белия дом. Залогът за отслабването и разчленяването на страната ни остава основната и непроменена стратегическа цел на САЩ, тъй като единствено Русия има военно-стратегически паритет с тях и ограничава възможностите за „проектиране на американска сила“ около планетата. Същото нещо - само че във финансово и икономическо отношение - важи за комунистическия Китай. Оттук нарастващото желание на Вашингтон да изостави „войната на два фронта“ и да постигне разцепление в руско-китайския стратегически съюз и още по-добре - конфликта между Москва и Пекин. Този интерес беше скрит и зад паравана на американската мотивация за среща с Лавров.    ", "date": "2019.12.20", "title": "“Кинжалното” посещение на Лавров"}
{"url": "http://www.classa.bg/%D1%81%D0%B2%D1%8F%D1%82/item/403717-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D0%BD%D1%8F%D0%BC%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%81%D0%B3%D0%BE%D0%B2%D0%BE%D1%80-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D0%BF%D1%83%D1%82%D0%B8%D0%BD,-%D0%BD%D0%BE-%D0%B2%D1%8A%D0%BF%D1%80%D0%B5%D0%BA%D0%B8-%D0%B2%D1%81%D0%B8%D1%87%D0%BA%D0%BE-%D1%81%D0%B3%D0%BE%D0%B2%D0%BE%D1%80-%D0%B5-%D0%B8%D0%BC%D0%B0%D0%BB%D0%BE", "text": "Членът на Палатата на представителите на САЩ Максин Уотърс призна, че няма доказателства, които да подкрепят сблъсъка между екипа на Доналд Тръмп и Кремъл, пише The Washington Times. Въпреки това Уотърс заяви, че все още вярва, че Тръмп е обещал на Владимир Путин, че санкциите ще бъдат отменени в замяна на помощ по време на президентските избори през 2016 г. Миналия понеделник американският представител Максин Уотърс призна, че тя няма доказателства за теорията си за конспирация между Доналд Тръмп и Владимир Путин по време на президентските избори през 2016 г., пише The Washington Times. В същото време Уотърс каза, че все още вярва, че Тръмп е обещал на Москва, че санкциите ще бъдат отменени в замяна на помощ по време на изборите, въпреки че разследването на специалния прокурор Мюлер не намери доказателства за сговор между екипа на Тръмп и Кремъл. „ , цитира изданието Уотърс. Максин Уотърс беше една от първите в Демократическата партия на САЩ, която призова за импийчмънт на Тръмп, припомня The Washington Times. Тя отрича твърденията на републиканците, че демократите се опитват да използват всякакво извинение, за да отстранят Доналд Тръмп от поста президент.  ", "date": "2019.12.20", "title": "Американски политик: Няма доказателства за сговор между Тръмп и Путин, но въпреки всичко сговор е имало"}
{"url": "http://www.classa.bg/%D1%81%D0%B2%D1%8F%D1%82/item/403718-%D0%BD%D0%BE%D0%B2%D0%B0%D1%82%D0%B0-nafta-%D0%B5-%D0%BF%D0%BE-%D0%BB%D0%BE%D1%88%D0%B0-%D0%BE%D1%82-%D1%81%D1%82%D0%B0%D1%80%D0%B0%D1%82%D0%B0", "text": "Доналд Тръмп е най-протекционистичният американски президент от Хърбърт Хувър насам, така че една от търговските цели през последните три години беше контролът върху щетите. Това е най-добрият аргумент в подкрепа на ревизиите на Тръмп на Северноамериканското споразумение за свободна търговия (NAFTA), за да бъдат спечелени гласове от демократите, пише Wall Street Journal в редакционен коментар.  Добрата новина е, че новото търговско споразумение между САЩ, Мексико и Канада (USMCA) стопира заплахите на Тръмп да се откаже от сделката от 1994 г. и да взриви континенталната търговия. Новата сделка запазва по-голямата част от безмитната търговия в рамките на оригиналната NAFTA. Това не е маловажно, тъй като до октомври тази година американската търговия с Мексико и Канада надхвърли 1 трилион долара, подчертава изданието. Това ще бъде облекчение особено за американските фермери. Мексико и Канада внесоха американски селскостопански стоки за около 38 милиарда долара през 2016 г. спрямо по-малко от 9 милиарда долара през 1993 г. (преди NAFTA). Новото споразумение също отваря за първи път канадския пазар на млечни продукти за американските производители, макар и все още твърде скромно. Има особена политическа стойност в ангажирането към отворените правила за търговия в Северна Америка както на президента на Мексико Андрес Мануел Лопес Обрадор, ляв икономически националист, известен като АМЛО, така и на Тръмп, републикански меркантилист. Това е особено важно за Мексико, което отстъпва при политиките на АМЛО след десетилетия икономически напредък. Ако американците смятат, че нелегалната имиграция е проблем сега, могат да видят какво ще стане, ако Мексико се плъзне към аржентински или венецуелски социализъм. Икономическата интеграция със САЩ е важна застраховка срещу това Мексико да се превърне в провалена държава. Жалкото е, че в много отношения новата сделка е по-лоша от NAFTA, особено нейният уклон към политически управляваната търговия. Новата сделка се опитва да направлява автомобилните инвестиции с нови правила за произход, а именно 75% от частите на автомобила да са направени в Северна Америка спрямо 62,5% при NAFTA. Това повишава разходите за производство, което прави продуктите от Северна Америка по-малко конкурентоспособни в световен мащаб. Конкурентоспособността на Северна Америка се намалява и от ново правило, което изисква 40% от автомобилите, отговарящи на условията за безмитна търговия в региона, да се произвеждат от работници, които печелят 16 долара на час. Постановяването на минимална заплата игнорира връзката между производителността и продукцията и създава лош прецедент за бъдещи търговски сделки. Тръмп използва правилото, за да направи Мексико по-малко конкурентоспособна страна при производството на автомобили.       Администрацията на Тръмп влоши тези трудови разпоредби, за да накара председателката на Камарата на представителите Нанси Пелоси да разреши гласуване. Профсъюзите наложиха на Мексико да позволи нов процес на регулация, който ще даде на американските синдикати нов начин да се месят в мексиканските трудови спорове. Ако американските активисти се оплакват от трудовите практики в завод в Мексико, търговският представител на САЩ ще може да свика тристранна комисия, която да се произнесе по спора. Ако панелът от трима души се произнесе в полза на жалбоподателя, тогава САЩ ще могат да наложат ескалиращи мита. Рискът е, че това ще доведе до порой от нови оплаквания. Разходите за автомобилното производство в Северна Америка също ще се повишат благодарение на нов слой защита за американската стомана. Новата сделка изисква 70% от стоманата, използвана в превозните средства в Северна Америка, да се произвежда на континента, а след седем години този дял ще трябва да включва така наречената плоча от стомана, която сега често се внася. Американските автомобилни компании казват, че могат да се справят с тези по-високи разходи, но други производители може да не могат. Някои могат да сметнат за по-разумно вместо това да плащат митото от 2,5% върху вноса. Други ще преместят изцяло производство в Мексико за превозни средства и други продукти, които изнасят, намалявайки инвестициите в САЩ. Тръмп също така отстъпи пред искането на демократите за премахване на 10-годишната защита за ексклузивност на данните от биологичните продукти, което е удар върху една от растежните индустрии в Америка. Това няма да промени сега действащия закон на САЩ, който позволява 12 години защита, но Мексико позволява само пет, а Канада - осем. Новата сделка изпраща сигнал, че светът може да плячкоса американските права на собственост, и американските политици ще го приветстват. Това е обратното на политиката „Америка на първо място“. Някои мислеха, че Пелоси ще откаже гласуване за нова NAFTA, както направи за четири други търговски сделки през 2007 г., и по този въпрос търговският представител на САЩ Робърт Лайтхайзър беше прав. Сделката, обаче, можеше да бъде по-добра за свободната търговия, ако беше представена, когато републиканците имаха мнозинство в долната камара на Конгреса. Загрижеността сега е, че отстъпките на сделката в полза на политически управляваната търговия ще станат новата основа за бъдещи преговори. По-високите производствени разходи и защитата за политически влиятелни индустрии няма да помогнат на работниците. Сенаторите ще трябва да обмислят дали тези лоши прецеденти надвишават ползата от спасяването на по-голямата част от първоначалната NAFTA.    ", "date": "2019.12.20", "title": "Новата NAFTA е по-лоша от старата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403699-%D0%BF%D1%80%D0%B5%D0%B4%D0%BA%D0%BE%D0%BB%D0%B5%D0%B4%D0%B5%D0%BD-%D1%83%D0%B6%D0%B0%D1%81-%D0%B2-%D1%81%D0%BE%D1%84%D0%B8%D1%8F", "text": "Джебчийки смениха мола с градския транспорт. Вършеят в рейсове, трамваи и тролеи. Движат се на групички по двама-трима човека, съставени или само от мъже или само от жени – никога не се смесват. Това заяви пред „Телеграф\" шефът на сектор „Улична престъпност\" в СДВР Красимир Любомиров. „Последните случаи на джебчийски кражби в магазините и моловете са малко. Наблюдава се лек ръст на заявените случаи в градския транспорт. Има тенденция извършителите на този вид престъпления да отиват повече към рейсове, трамваи, тролеи и то там, където превозните средства не са снабдени с камери\", заяви още Любомиров. Преди Коледа и Нова година пазаруването кипи на пълно обороти. Магазини и молове са препълнени, както и градският транспорт. Затова и тези места и превозни средства са апетитни за джебчийките. „Кражбите се правят в пиковите часове за пътуване – сутрин и вечер, когато хората отиват и се връщат от работа\", заяви Любомиров. Той открои няколко зони, в които най-често шетат джебчийките и гражданите трябва да са по-бдителни, а ако забележат нещо, незабавно да подават сигнали в полицията. Най-горещите точки са автобусни линии 74 и 204 по цялата дължина, както и в района на Петте кьошета, който се явява нещо като възел, в който се преплитат много по вид транспортни линии. Друга гореща точка за джебчийките е трамвай номер 7 в отрязъка от НДК до бул. „Гоце Делчев\" и трамвай 10, който затваря кръга с рейсовете от градския транспорт – 204, 604 и т.н. в района на бул. „Евлоги Георгиев\" и „Графа\". Опасни зони с повишен риск да ни оберат джебчийки са и трамваите по линии 4 и 5. В последно време криминалистите са засекли джебчийки, които са абсолютно мобилни. Например живеят във Варна, тръгват сутринта с кола, минават през Благоевград, правят там няколко удара и се насочват към София. Крадат в един-два мола и си заминават.", "date": "2019.12.20", "title": "Предколеден ужас в София"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403700-%D0%B0%D0%B1%D0%B8-%D0%BF%D0%BE%D0%BA%D0%B0%D0%B7%D0%B0-%D1%81%D0%B5%D0%BA%D1%81%D0%B8-%D1%82%D1%8F%D0%BB%D0%BE", "text": "Известната америкаска моделка Аби Рао често пъти нагорещява социалните мрежи като публикува свои полуголи снимки. От горещите й фотоси много ясно личи какво горещо, секси и красиво тяло има тя.   Красавицата има над 900 хиляди последователи, които гледат под лупа снимките й. Последните фотоси, които Аби сподели обаче направо разделиха феновете й на два лагера.      Някои от тях се прехласваха по красивото й тяло и пищните й форми. Други обаче не гледаха тялото й, а останаха силно притеснени за мебелите, върху които тя позира.     На пръв поглед на снимките на Аби няма нищо странно. Но мнозина забелязаха как Аби е намазала цялото си тяло с лосион за изкуствен тен.     Те се притесниха, че медебите, върху които тя седи ще се изчистят много трудно. Други пък обърнаха внимание на огромните й обувки, с които се разхожда в дома си и също останаха притеснени за цялата мръсотия, които може да внесат в дома й.     А вие какво мислите? За това ли трябва да се притесняват почитателите й или просто трябва да се любуват на горещото й тяло.", "date": "2019.12.20", "title": "Аби показа секси тяло"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403701-%E2%80%9E%D0%B4%D0%B8%D0%B5%D1%82%D0%B0%D1%82%D0%B0-%D0%BD%D0%B0-%D0%B1%D1%83%D0%B4%D0%B0%E2%80%9C", "text": "Коледните и новогодишни празници приближават стремглаво. С тях идват фирмените партита, семейните събирания и обилните трапези.   Естествено след всичко това и излишните килца започват да се трупат стремглаво. Гладът и краткосрочният детокс след неконтролираните партита и празници категорично не вършат никаква работа! Основно трябва да преразгледаме не толкова храната, която поглъщаме, колкото нейната схема.  На този фон модерната в Силиконовата долина диета на Буда звучи свежо и обнадеждаващо.      Авторите на теорията са създателите на бестселъра „Диетата на Буда: Древното изкуство за отслабване“. Това са Тара Котрел от бизнес училището в Станфорд и дзен будистът Дан Сигмонд.  Те са категорични, че важно е времето за хранене, а не ограниченията в него. Звучи обнадеждаващо, нали? И така –тяхната Диета на Буда гласи, че има шест правила, продиктувани от най-стария метод за отслабване. Той важи най-вече за периода от ноември до февруари. Диетата на Буда е нов-стар начин на хранене, включващ както древни учения, така и най-новите научни изследвания на феномена „прекъсващ пост“.  С две думи:  говорим за стесняване на интервала между храненията.  В този случай имате право да добавяте към диетата почти всичко, което обичате.  „Постоянното гладуване съществува от хиляди години под различни форми в различни страни. Когато Буда за първи път определи правилата за своите последователи, той ги посъветва да избягват ненавременното хранене“, отбелязва Тара Котрел.  „По негово време това означаваше да не се яде следобед. Той обаче нямаше научни доказателства, които да подкрепят тази теория. В наши дни това е твърде сериозно ограничение. Но забраната за късна храна все още работи чудесно“, допълва тя.  Между другото, стремейки се към просветление, Буда се е бил посветил и на тотален пост, но не намерил тази дейност за полезна. Основният принцип на „будисткото“ хранене гласи, че можете да ядете храна само в интервал от девет часа. В идеалния случай трябва да се съсредоточите върху периода от 9.00 до 18.00 часа.      Все пак може да пиете кафе рано сутрин, а след това и чаша вино през вечерта, гледайки сериала.    Важна забележка:  не трябва да се ограничавате рязко до зададените граници - има голям риск да се провалите.  Опитайте се да зададете 12-часов интервал за храна през първата седмица (08.00 - 20.00), след 3-4 дни - 11-часова (08.00 - 19.00), след 3-4 дни - 10-часова (08.00 - 18.00), и, накрая се стремете към заветната деветчасова норма.     Въпреки че диетата на Буда се фокусира повече върху това кога ядете, а не какво трябва да ядете, очевидно е, че поничките не се препоръчват. Храненето здравословно все още е чудесна идея! Когато преминете към новите си часове на хранене, ще забележите рязко намаляване на количеството безсмислена храна, която консумирате.  Факт е, че ставаме по-привлечени от вредните храни вечер, когато сме най-уморени. В някои случаи се обръщаме към храна, за да отвлечем вниманието си от проблемите, да облекчим стреса или раздразнението - и тези чувства най-често се проявяват вечер, когато емоционалните ни резерви са изчерпани.      Не избираме салата като среднощна закуска, а по-скоро се обръщаме към най-стария антидепресант – сладоледа или добре познатият сандвич.    Полезен съвет:  ако дадете на тялото почивка за един час, тогава желанието за късна закуска изчезва. Помислете, може би си струва да прочетете книга, да се поразходите с кучето (ако имате такова) или дори да направите нещо продуктивно, което ще улесни следващия ви работен ден? Точно както тялото може да стане резистентно към определени лекарства с течение на времето, така и му трябва кратка почивка от вредната храна.     Разбира се всеки може да се издъни от време на време – да няма възможност да яде по график или да си приготви правилната храна. Все пак ако изпаднете в такава ситуация е по-добре да изберете леки. Пробвайте тази чудна диета преди, по време и след празниците! Няма да съжалявате от крайния резултат.", "date": "2019.12.20", "title": "„Диетата на Буда“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403702-m%D0%B8%D1%81%D0%BA%D0%B0-%D0%BF%D1%80%D0%B8%D0%BA%D0%BB%D0%B5%D1%89%D0%B8-%D1%81%D1%82%D0%BE%D0%B8%D1%87%D0%BA%D0%BE%D0%B2-%D0%B2", "text": "Носителката на титлите „ Мисис България” и Мисис Трансконтинентал” д-р Полина Панова е имала вълнуваща среща с легендата Христо Стоичков.   Съвсем случайно красивата лекарка седяла до него в бизнес класата на самолет пътуващ за Варна. Полина не може да скрие вълнението и емоциите си от случката.     „Няма как човек да не се вълнува, докосвайки се до такава личност. Оказа се, че медийният образ на Стоичков е много различен от този, който аз видях. Земен, интелигентен, истински джентълмен. Напомни ми за Джеймс Бонд. Сподели ми, че пътува за Румъния, където снимат документален филм за него”, казва тя.    Д-р Паньова разказала, че скоро ще пътува по бизнес дела като лекар до САЩ и поканила Камата да присъства на нейните изяви в Маями, където от години Стоичков живее със семейството си, а той приел с удоволствие. „Нищо не е случайно. Скоро пътувах с колата си по една от магистралите, осеяна с билбордове с лика на Христо Стоичков. Още тогава интуицията ми подсказа, че ще се срещна с него”, допълва Полина Паньова.", "date": "2019.12.20", "title": "Mиска приклещи Стоичков в..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403703-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Денят е благоприятен, за възстановяване на отношения с човек, който някога ви е предал. Може би, вече нямате чувства към него? Тогава не правете нищо. Финансовото ви положение не е добро, но скоро ще се оправи. Особено ако намерите някой, който може да ви заеме голяма сума. Не се отказвайте, от вечерна разходка из града. Днес ще живеете според принципа \"наши и чужди\". Е, ако такава позиция, устройва всички, тогава няма от какво да се страхувате. Преди всичко, бъдете честни със себе си. Възможно е преместване, реконструкции или дребни ремонти у дома. Денят не е благоприятен за купуване на домакински уреди на кредит. Вечерта се отпуснете и забравете поне за миг за проблемите. Общувайте повече, опознавайте другите и бъдете открити. Не се страхувайте, защото сте на прав път. Основното нещо е, да не се самозалъгвате. В областта на финансите, е важно да не допуснете грешка при сметките. Ако ясно планирате бюджета за месец напред, тогава през целият сезон ще живеете комфортно. От командировки и пътуване, се откажете.   Ще се носите в потока от новини и срещи и до вечерта, ще се почувствате ужасно уморени. Но, за сметка на това, ще получите много нова информация и ще трябва да я анализирате внимателно. От пазаруване не трябва да се отказвате, но не трябва да изкупувате всичко подред. За да поддържате здравето си, се нуждаете от повече сън. Днес може да сте подложени на рязка промяна на настроението, което да засегне отношенията с близките. По отношение на парите, проблеми не се очакват. Имате точно толкова, отколкото се нуждаете за сигурен живот. В любовта, определено ще имате късмет, особено ако все още, не сте обвързани. Има шанс, да се влюбите. Трябва да покажете талантите си, но не пред огледалото, а пред голяма аудитория. Ако не се откажете от тази приятна мисия, скоро ще станете известни и ще намерите ново хоби. Между другото, това освен удоволствие, също така ще ви донесе добра печалба. Вечерта се отпуснете и забавлявайте. Нужно е да се отървете от мрачните мисли, които само развалят настроението ви. Не сте хипохондрици, за да си внушавате фалшиви болести. По-малко комуникирайте с тези, които имат негативно влияние върху вас. Денят е благоприятен за отказ от лошите навици - спрете да пушите или преяждате вечерта. Днес настроението ви, може да не бъде на ниво и причината за това ще е човек, който ще ви разкаже неприятни новини. По-точно това ще се отнася за хора, в които искрено вярвате. Не се подавайте на тези слухове и бъдете по-реалистични и строги към себе си. Също спрете да се оплаквате от липсата на пари, особено след като скоро ситуацията ще се помени.   Очаква ви един интересен ден, в който може да се влюбите, да се забавлявате и дори да отидете до края на земята в търсене на приключения. Основното нещо е, да не прекалявате с желанията, в противен случай \"златната рибка\" ще се умори и ще отплава. За да постигнете финансовите си цели, помолете приятел за помощ. Днес, ще сте много ядосани, докато се опитвате да доказвате своите истини на другите. Може би е по-добре да се разходите и отпуснете сред природата, далеч от всички? Споровете ще доведат до задънена улица, ще повлияят на настроението и дори на благосъстоянието ви. По отношение на здравето, може да се обадят стари болежки. Спазвайте диета и не прекалявайте. Днес избягвайте общуването с хора, които не ви действат добре. Освен това, сами ще усещате с кого сте в хармония и с кой не. Ще имате малко работа, но кариерата ви ще зависи от това. Ако искате да живеете богато и красиво, потърсете работа на непълно работно време. В изключителни случаи, може да се обърнете към приятели, които няма да ви откажат помощ. Възможно е без причина да се затворите в себе си и да се отдалечите от задълженията си. Но да се отдавате на мрачно настроение и да потъвате в депресия, не е нужно. Възможен е важен разговор с роднини, затова бъдете по-толерантни към по-възрастните. Семейните, може да имат проблеми с децата, така че, посветете вечерта на тях.", "date": "2019.12.20", "title": "Дневен хороскоп 20 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403704-%D0%B2%D1%81%D0%B8%D1%87%D0%BA%D0%BE-%D1%82%D0%BE%D0%B2%D0%B0-%D0%BF%D0%BE%D1%87%D1%82%D0%B8-%D1%81%D0%B5-%D1%81%D0%BB%D1%83%D1%87%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Фолксваген почти построи завод в България, протестите срещу Гешев почти успяха, в София почти можеше да се диша. И още десетки пъти \"почти\". Даниел Смилов обобщава българската 2019 година в 46 точки.       1. България остана член на ЕС и НАТО; 2. Страната не влезе в Шенген или в преддверието на преддверието на еврозоната, макар че малко се доближи до тях; 3. Членството в банковия съюз се отложи за по-нататък; 4. Не напреднахме дотолкова, че да ни поканят в клуба на най-развитите държави - Организацията за икономическо сътрудничество и развитие (ОИСР); 5. Новината за смъртта на мониторинга по Механизма за сътрудничество и проверка се оказа преувеличена - той всъщност оцеля; 6. Постигнахме един от най-високите растежи на икономиката в ЕС, който обаче не е достатъчен, за да догоним Румъния или държавите от Централна Европа; 7. Бедността продължи да намалява, но недостатъчно, за да се откъснем от последното място в ЕС; 8. Цените на водата и тока също продължиха умерения си прогрес; 9. Перник остана почти без капка вода; 10. Реализацията на интерконектора с Гърция понапредна, но изграждането му остана за близкото бъдеще; 11. Продължихме да плащаме васален данък на Русия - този път под формата на строеж на тръби, които са необходими на нея, но не и на нас; 12. Президентът Радев почти разбра този факт; 13. Построихме тръбите почти навреме, заради което Русия може пак да ни съди и да получи обезщетение; 14.   почти построи завод в България; 15. Други автомобилни гиганти направиха същото; 16. АЕЦ “Белене” продължи да се води като “актив” на енергийните ни предприятия; 17. Стратегически инвеститор за АЕЦ “Белене” почти се намери, но всъщност нещата изглеждат така: просто много фирми поискаха да си продадат техниката, горивото и експертизата за евентуална наша централа; 18. В резултат опасността да строим АЕЦ “Белене” с наши пари и на собствен риск не само остана, но и се задълбочи; 19. “Патриотизацията” на страната почти достигна естествените си граници - трите морета на хулиганизма (Сидеров), алкохолното опиянение (Джамбазки) и непремерените приказки (Симеонов); 20. Закупихме осем самолета Ф-16; 21. Бойко Борисов се срещна с Доналд Тръмп и установи топли дружески отношения ; 22. В комюникето от срещата се говореше за други неща - например за необходимостта от продължаване на борбата срещу корупцията в България, като дипломатично се премълчаваше кой и срещу какво точно трябва да се бори; 23.   като американска подкрепа за него, а опонентите му - като одобрение на техните критики срещу Борисов; 24. И двете страни бяха почти прави; 25. БСП почти стана опозиция, но накрая гласува (наполовина) избирането на Сотир Цацаров за шеф на КПКОНПнИ заедно с управляващите и не се противопостави на избора на Иван Гешев за главен прокурор; 26. ДПС почти станаха официално управляващи. Запазиха медийната си империя и се сдобиха с пристанище към ТЕЦ-а, който вече бяха получили. Плюс още 200 милиона държавна инвестиция в него, в допълнение към вече дадения им “студен резерв\"; 27. „Обединените патриоти\" останаха почти обединени - и станаха почти излишни като смокинов лист на реалната коалиция между ГЕРБ и ДПС;  28. „Демократична България\" почти се наложи като потенциално парламентарно представена партия на следващите избори. ДБ взе всички кметски места в центъра на София и почти не взе гласове в страната; 29. СДС почти се претопи в ГЕРБ; 30. Слави Трифонов почти регистрира своята партия и направи една почти телевизия; 31. Мая Манолова почти стана кмет на София; 32. Медийните почти-монополи се запазиха. БНТ беше почти овладяна от подставените лица на тези почти-монополи; 33. Пламен Георгиев почти стана главен прокурор и почти събори подобренията на терасата си; 34. Цветан Цветанов почти стана опозиция на ГЕРБ, но съвсем целокупно оглави мозъчен тръст; 35. „Артекс\" почти построиха небостъргача си в Лозенец, след това строежът им бе почти обявен за незаконен, а накрая почти отново получиха правото да строят; 36. През зимата  ; 37. “Консервативният обрат” придоби почти налудни форми и стана невъзможно да се приемат   - заради страх от “джендъри” и НПО-та; 38. Почти постигнахме политическа стабилност; 39. Държавната субсидия за партиите беше почти отменена и почти беше въведен “американският отворен модел” на финансиране; 40. Протестите срещу избора на Гешев за главен прокурор почти успяха; 41. Президентът Радев почти спря избора на Гешев; 42. Самият Гешев почти доказа, че става за този пост; 43. Почти беше въведен механизъм за разследване на главния прокурор; 44.   изкара почти пълен мандат преди да бъде прехвърлен в КПКОНПИ; 45. Мандатът му като главен прокурор беше почти успешен; 46. България си остана почти правова държава.", "date": "2019.12.20", "title": "Всичко това почти се случи в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403705-%D0%BB%D0%BE%D0%BD%D0%BE-%D0%B0%D0%B2%D1%80%D0%B0%D0%B0%D0%BC%D0%BE%D0%B2%D0%BE-%D1%81%D0%B2-%D0%BF%D1%80%D0%B0%D0%B2%D0%B5%D0%B4%D0%B5%D0%BD-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%B9%D0%BE%D1%81%D0%B8%D1%84-%D0%BF%D1%80%D0%B5%D0%BA%D1%80%D0%B0%D1%81%D0%BD%D0%B8-%D1%86%D0%B5%D0%BB%D0%BE%D0%BC%D1%8A%D0%B4%D1%80%D0%B5%D0%BD%D0%B8", "text": "  За живота на праведния Йосиф Прекрасни се разказва в Старозаветната книга Битие глави 37-50. Той бил предпоследният от дванадесетте синове на   от любимата му жена Рахил (Бит. 30:23-24), и последният, който се родил в Месопотамия преди изхода на Иаков от Лаван. Йосиф бил благодетелен и красив и бил особено обичан от родителите си. Младият Йосиф разказал на близките си свои сънища, които предвещаващи бъдещето му величие. С това той възбудил злобна завист у братята си. Те решили да убият седемнадесетгодишния Йосиф и го хвърлили в ров, но после го продали в робство на пътуващи търговци. Така Йосиф се озовал в Египет (Бит. 37:22, 29) и станал един от многото евреи-слуги там между 1900 и 1600 г. преди Христос.     В Египет праведният Йосиф бил продаден на началника на охраната на фараона Потифар и благодарение на своя ум и добродетели, той заслужил доверието му. Св. Йосиф бил удивително красив. Жената на Понтифар се опитала да го прелъсти, но целомъдреният юноша отблъскал нейните съблазни. Огорчена и озлобена, тя оклеветила пред мъжа си праведния Йосиф, който веднага го хвърлил в затвора. Оттам светият Йосиф излязъл чрез дара си да тълкува сънища Когато научил за дарбата му, фараонът извикал Йосиф в своя дворец, за да изтълкува негов сън, който никой не успял да изтълкува (Бит. 41:14). Съновидението предсказало, че след богат урожай и слава на фараона, ще последват гладни години и нещастия за Египет. Силно впечатлен от дара на Йосиф, фараонът го направил първи сановник - втори по положение след фараона в цялото царство (Бит 41:38-46). Благодарение на откровението и вещото ръководство на Йосиф, Египет бил спасен от нещастията. Когато в родината на праведния Йосиф настанал глад, баща му изпратил синовете си да закупят храна от египтяните. Св. Йосиф Прекрасни спасил целия си род от гладна смърт и им помогнал да се заселят в Египет. Фараонът им дал добро място за живеене (Бит. 43:34) и братята се сдобрили (Бит. 43-46 глава). Св. Йосиф управлявал Египет дълго и успешно. Тук се родили двамата му сина Манасия и Ефрем. Преди смъртта си старият Израил ги осиновил, благословил ги и им дал два дяла между братята. Техните колена са наричани по името на Иосиф (Числа 13:12; 36:5; Втор. 33:13-17; Съдии 1:22-23; 3Цар. 11:28; От. 7:8). С тяхното име е наричано в Библията също Северното царство (Пс. 77:67 и др.) и дори целият израилски народ (2Цар. 19:20; Пс. 76:16; 79:2; 80:6; Ам 5:6; Авд. 1:18). Праведният Йосиф починал на 110-годишна възраст. Балсамирали го, както и баща му, според египетската традиция (Бит. 47:12 и следв.). Преди смъртта си той заръчал на синовете Израилеви да пренесат костите му от Египет в Обетованата земя. Завета на св. Йосиф изпълнил през 1496 г. преди Рождество Христово  . Той пренесъл костите му и го погребал в Сихем (Изход 13:19; Иисус Навин 24:32). Чрез своите синове Манасия и Ефрем св. Йосиф Прекрасни положил началото на две от Израилевите колена.", "date": "2019.12.20", "title": "Лоно Авраамово Св. праведен патриарх Йосиф Прекрасни (Целомъдрени)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403706-20-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1604 г. - отпечатан е първият екземпляр на книгата Дон Кихот от Мигел де Сервантес - първия бестселър в историята, пуснат в продажба на 16 януари 1605.     1699 г. - Петър I променя използвания тогава руски календар и въвежда Нова година на 1 януари, вместо на 1 септември.     1803 г. - САЩ купуват Луизиана от Франция.     1879 г. - Томас Едисон извършва демонстрация на създадената от него електрическа лампа.     1917 г. - създадена е първата съветска тайна полиция - Общоруска комисия за борба с контрареволюцията и саботажите (ВЧК), с председател Феликс Дзержински.     1943 г. - Партизанско движение в България: В село Ястребино са разстреляни 18 партизани, сред които Шестте ястребинчета.     1951 г. - в САЩ влиза в експлоатация първата АЕЦ.     1968 г. - Българската православна църква възстановява (след прекратяване през 1916 г.) поправения Юлиански календар, с което се въвежда празнуването на 25 декември на Рождество Христово, на 1 януари - Васильовден, 6 януари - Богоявление (Йордановден), 25 март (Благовещение) и др.     1973 г. - Баски терористи убиват испанския министър-председател адмирал Луис Кареро Бланко.     1977 г. - завършва първото българско околосветско плаване на яхтата Кор Кароли с капитан Георги Георгиев.     1989 г. - Американско нахлуване в Панама: САЩ изпращат в Панама военни сили за отстраняване на режима на генерал Мануел Нориега.     1999 г. - Върховният съд на Върмънт решава, че хомосексуалните двойки имат същите граждански права като хетеросексуалните.     1999 г. - Португалия предава суверенитета на Макао на Китайската народна република след 442-годишно колониално управление.     2000 г. - в Нидерландия стават законни еднополовите бракове.     2000 г. - Парламентът на Великобритания разрешава клонирането за медицински цели.    ", "date": "2019.12.20", "title": "20 декември, историята в снимки"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403707-%D0%B7%D0%B0%D1%89%D0%BE-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B4%D0%B5%D1%86%D0%B0-%D1%81%D0%B5-%D1%80%D0%B0%D0%B7%D0%B1%D0%BE%D0%BB%D1%8F%D0%B2%D0%B0%D1%82-%D0%BE%D1%82-%D0%BF%D0%B0%D1%80%D0%B0%D0%BD%D0%BE%D0%B8%D0%B4%D0%BD%D0%B0-%D1%88%D0%B8%D0%B7%D0%BE%D1%84%D1%80%D0%B5%D0%BD%D0%B8%D1%8F", "text": "15-16 годишни деца получават инфаркти и инсулти. Някои умират. Други получават диагноза „параноидна шизофрения\". Какво се крие зад всичко това? Веселина Божилова обяснява.         Той е на 15, притежава чудесен талант, учи в Художествено училище, до 8 клас е отличник, с родителите си няма особени проблеми. В един момент обаче спира да ходи на училище, вкъщи става агресивен, забърква се в кражби, залавят го, попада в Детската педагогическа стая. Промяната се случва за малко  повече от година. Той е на 16, употребява метамфетамини, агресивен е. За да го спаси, семейството мобилизира всичките си роднини и в продължение на два месеца устройват домашен затвор, където едновременно го пазят поне трима души. Цялата разширена фамилия зарязва всичко друго, за да участва в акцията. Тя е на 16 и вече има зад гърба си житейски опит, какъвто притежават малцина: оцеляла е след левкемия. Ремисията е в ход, когато посяга към наркотиците. Бяга от къщи, забърква се с по-големи момчета, влюбва се в дилър, спира да ходи на училище, отвръща с агресия на всеки опит на родителите да се намесят. Той е на 18, пратили са го при леля му в друг град, за да го откъснат от средата. Там обаче лесно си намира същите лоши другари и проблемите ескалират. Иначе е силен млад мъж, пие анаболи и тренира. При последния конфликт с лекота чупи носа на леля си. Тя е на 17, рисува, пише стихове, иска да следва архитектура. След епизодична употреба на синтетични наркотици остава три месеца в кома, получава инсулт, но оживява. Придвижват я с инвалидна количка, трудно говори, самосъзнанието ѝ е като на петгодишно дете. Коварните синтетични наркотици Историите са стотици - и звучат еднакво страшно. Статистиката на Националния център по обществено здраве показва, че устойчиво се увеличават случаите с деца и младежи до 18 години. Само за деветте месеца на 2019 година след остра интоксикация поради употреба на наркотични вещества в болница са попаднали общо 8125 души, от тях 586 са на възраст до 15 години, а 556 - между 16 и 18 години. Проблемът с тези 1142 жертви на наркотиците до 18 годишна възраст е, че... никой не знае какво да ги прави. Преди месеци зам.-министърката на здравеопазването Светлана Йорданова каза, че се увеличава щатът на   в страната \"с армия от експерти\". Но този \"преден пост във войната срещу наркотиците сред децата и младежите\" за цялата страна разполага с щат от ...120 експерти. Засега резултатът е: непрекъснато повишаване на числата в черната статистика. Дизайнерските наркотици водят до тежки психотични реакции. И колкото по-рано е започнала употребата, толкова по-бързо се стига до тези реакции. Но стационарно лечение на така наречения „психотичен епизод\" се извършва единствено в детското психиатрично отделение на Александровската болница. А там трудно приемат подобни случаи. Но дори когато ги приемат, лекарите могат само да овладеят психозата - цялостна терапия на наркозависимостта не се провежда. Напоследък в София се появи частна терапевтична програма за тийнейджъри, но тя далеч не е подходяща за всекиго. Програмата залага много на спорта, но местата в нея са ограничени. И, разбира се, струват доста пари. Гърч, посиняване, задушаване, буйство Как да разпознаем децата или тийнейджърите, изпаднали в остра интоксикация след употреба на наркотици? Д-р Иван Добринов, завеждащ на отделението за зависимости в Държавната психиатрична болница \"Д-р Георги Кисьов\" в Раднево (най- голямото в страната) обяснява: \"Картината е абсолютно неясна, особено за медиците от Спешна помощ. Човек в такова състояние може непосредствено едно след друго да направи епилептичен гърч, после да посинее и да спре да диша, след което да се съвземе и да буйства. Не е ясно какво е употребил, а и много често, освен наркотици, има намесен и алкохол. Нито медиците от Спешна помощ, нито лекарите от болниците, където ги откарват, знаят съвсем ясно как да подходят. При масовото разпространение на дизайнерските дроги, които се променят непрекъснато, самият човек, изпаднал в такова състояние, не знае какво точно е взел. Но случаите се увеличават, това се вижда и с просто око. В отделението, което ръководя, приемаме хора над 18 години. Обикновено по това време на годината при 60 легла са заети най-много половината. Тази година са сложени пет допълнителни легла, а голямата част от пациентите са на 18-20 години, повечето са със съдебни разпореждания за принудително настаняване.\" Обичайната диагноза, която автоматично получават пациентите с психотични епизоди след употреба на синтетични наркотици, е параноидна шизофрения. Това е диагноза за цял живот, с нея се отива на ТЕЛК, тя обикновено води до пенсия. Ако пациентът е настанен в психиатрия, която не е специализирана за зависимости, диагнозата „параноидна шизофрения\" просто му е гарантирана. Само дето за огромната част от случаите тя не е вярна. Ако спрат употребата, ако предприемат подходяща терапия, ако останат „чисти\", тези пациенти възстановяват личността и психичното си здраве. Ключовата дума е \"Ако\", а тя веднага води до \"Как\" и \"Къде\". И някъде там попадаме в задънената улица. Защото обикновено нито се знае как, нито има къде. Подсилените превантивно-информационни центрове би трябвало да се захванат тъкмо с тези въпроси без отговор. Да, на редица места вече се забелязват достойни за уважение усилия и знаци на истинска загриженост, но като цяло центровете няма как да реагират на потребността от спешна помощ - това не е тяхното предназначение. Държавата обаче предпочита да мисли, че с тях си решава проблема - и не прави нищо, за да добави липсващото звено. Нещо повече: закрит беше Националният център по наркомании, чиято дейност се преля в Министерството на здравеопазването. Така, според очакванията, целите и отговорностите се размиха и изпариха. Обществото реагира остро срещу всеки опит някъде да се настани терапевтична програма. Показателен е примерът с държавната метадонова програма, която остана без дом след закриването на Националния център по наркомании. Но и преди това имаше други подобни случаи. А всъщност става дума за същите тези деца, за нашите деца, които все някъде трябва да се лекуват. Как дете на 15-16 години ще получи инфаркт или инсулт? Страшни са данните за децата с тежка интоксикация след наркотици. Но има и още по-страшни, които не излизат на бял свят, защото никой не ги събира: данните за фаталния изход. В смъртния акт обикновено се записва непосредствената причина за смъртта - дихателна недостатъчност, инфаркт, инсулт. Но как дете на 15-16 години ще получи инфаркт или инсулт? В ежегодния Европейски доклад за наркотиците (България също предоставя данни за него) обикновено се въртят едни и същи числа, които едва ли отговарят на истината. Още в началото на нашия век, когато в България хероинът беше най-големият убиец, данните за смъртността от наркотици бяха крайно неточни. След като някъде около 2007 г. започна настъплението на синтетиката, тези данни си останаха недостоверни. И вече никой не знае колко точно са смъртните случаи. С просто око се вижда единствено, че днес децата и младежите \"пипват\" параноидна шизофрения едва ли не по-често от вируси и грип. И всеки, който мисли, че това е нормално, или не иска или не може да мисли. А помощ няма отникъде… В менюто на кошмара, който изживяват родителите на деца и тийнейджъри, посегнали към дрогата, отскоро се прибави още една съставка - полицията не е длъжна да уведомява семейството при задържане. Ако реши, може и да го уведоми, но не е длъжна. Чудно ли е при това положение, че най-уплашени и най-безпомощни са именно родителите? Те трябва да се справят с един жесток проблем, за който няма нито едно полезно решение. И то в онази възраст на децата им, която и без тези усложнения е достатъчно противоречива. А помощ няма отникъде.", "date": "2019.12.20", "title": "Защо толкова много български деца се разболяват от параноидна шизофрения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403708-%D0%BA%D0%BE%D0%B3%D0%B0%D1%82%D0%BE-%D0%BE%D1%82-%D1%87%D0%B5%D1%88%D0%BC%D0%B0%D1%82%D0%B0-%D1%82%D0%B5%D1%87%D0%B5-%D1%83%D1%80%D0%B0%D0%BD", "text": "От чешмите в Хасково тече уран. Повече от допустимото. Години наред. А хасковлии дори са принудени да плащат за УРАНжадата от чешмата. Сега кметът обещава чиста вода от 2020 година нататък. Дали?       В Хасково живеят над 70 000 души. От близо три години насам те, а и жителите на някои околни села не могат да използват водата в района за питейни нужди. Причината: въведена забрана заради наднормени стойности на естествен уран и алфа активност, за които се твърди, че са открити през април 2017 година. Проверка на Районната прокуратура в Хасково обаче разкри, че по-високо съдържание на уран е било открито във водата още през октомври 2016 година от експерти на Басейнова дирекция. Това обаче така и не е било оповестено публично. През май 2017 правителството отпусна 2 милиона лева за 8 дублиращи кладенеца и два водопровода. Всичко ще бъде наред? Кметът на община Хасково Станислав Дечев заяви пред Дойче Веле, че новите кладенци са завършени, до края на годината ще приключат процедурите с предаването им на ВиК-асоциацията. \"Идеята на оператора е да бъдат направени всички окончателни проби, когато съоръженията работят едновременно, за да можем да получим най-добрия микс от води, при който почти с 99,99% сигурност водата е под нормата за съдържание на уран\", заяви Дечев. Резултатите от пробите обаче най-вероятно няма да са известни поне до края на януари - началото на февруари 2020. Станислав Дечев обаче изтъква, че междинните проби, с които работи ВиК-операторът, са много добри. \"Това ни дава уверение, че в най-кратки срокове ще имаме вода, която отговаря на показателите\", казва той. Колко уран е \"здравословен\"? Управляващите се защитават по следния начин: те подчертават, че до 2015 година нормата за уран е била 0.06 мг и е намалена двойно заради европейски директиви, приети в съответствие с препоръките на Световната здравна организация. Тоест - дори хасковлии да са пили години наред вода с уран, такава е била нормата. В други държави обаче нормите за уран на литър са дори по-ниски - в САЩ също е 0.3 мг/л, но в Канада например е 0.02 мг/л, а в Австралия - 0.017 мг/л. Правителството на Канада информира на официалния си сайт (в раздела за водите), че продължителната употреба на вода с уран уврежда костите и бъбреците. Кметът на Хасково е уверен, че пробите ще докажат, че водата е годна за пиене. Въпреки това обаче и за 2020 година, както в предходните 3 години, в общинския бюджет ще бъдат заделени средства за покриване на разходите за минерална вода на детски градини, училища и социални и лечебни заведения.  Не всички са оптимистично настроени Общинският съветник Георги Пеев, който дълги години е работил като журналист, не споделя оптимизма на местната власт. \"Не виждам общество в Хасково, което да защитава собствения си интерес за собственото си здраве\", казва Пеев. Той живее с трансплантирано сърце и бъбрек, но въпреки това активно се бори за каузата - чиста вода в града, в който живее.  \"Вече една година няма никакъв официален документ от проба от водата на Хасково за наличие на уран и алфа активност\", заявява Пеев пред Дойче Веле. На въпрос защо никой от гражданското общество не се ангажира с изследванията, Пеев отговаря, че са твърде скъпи и хората не могат да си позволят да заделят от личните си бюджети. Той обяснява, че забавянето при пускането на новите кладенци е по две причини - заради процедури и заради вътрешнопартийни боричкания, предизвикани от напрежението между областния управител, който е настоящият кмет на Хасково, и бившия кмет Добри Беливанов, от когото ГЕРБ сне доверието си през есента на 2017 година. Апатията на местните, според общинския съветник Георги Пеев, е сигурен знак, че гражданското общество е победено от \"хладилника и телевизора\". Фактът, че в края на 2018 година Районната прокуратура в Хасково прекрати наказателното производство за укриване на информация за високо съдържание на уран във водата, която била уж безопасна, Пеев коментира така: \"Представяте ли си какво би станало, ако прокуратурата каже, че водата е опасна?!\". \"Водата в Хасково е твърде скъпа\" Общинският съветник има един сериозен аргумент в подкрепа на нарушените граждански права на местните хора - цената на кубик вода в Хасково трябва да се намали сериозно, след като ВиК-операторът не е в състояние да изпълни задълженията си и да доставя годна за питейно-битови нужди вода. Пеев обяснява какво означава това: цената на кубик вода в Хасково е 3 лева и хората не би трябвало да плащат нищо друго, освен 11-те стотинки на кубик за отвеждане на отпадни води и още 43 стотинки за пречистване, смята той. Според общинския съветник, би следвало ВиК-операторът да каже - това няма да го плащате, защото не ви доставяме услугата. Но дружеството не го казва, а хората в града продължават да си купуват минерална вода и да плащат за доставената \"УРАНжада\", добавя Пеев. Хасково едва ли е единственото селище в България с питейна вода, която е замърсена с естествен уран. В миналото уранодобивът осигуряваше работа на над 10 000 миньори, а когато бе закрит преди 27 години, последва \"затапване\" на урановите мини заедно с техниката вътре. Публикация през 2017 година на сп. \"Икономист\" разкри, че 75 такива места са незаконно отворени, за да се изземе от тях метала за скрап. Едно от тези места е в района на Хасковски минерални бани. Мините се откриват и разконсервират. Така понякога уранът стига и до източници на питейна вода. За да бъде питейната вода в допустимите норми, стойността на естествения уран в нея не бива да надвишава 0.03 мг на литър. Когато през 2017 година се налага забраната за ползване на водата, в някои от кладенците на помпена станция Хасково-1, която е била най-засегната, нормите са били двойно или дори тройно по-високи - между 0.06 и 0.09 мг. Самата станция е строена по време на Втората световна война. Обяснението на Дечев е, че подпочвените води завличат уранови частици. В района край града са правени сондажи за уран, а в селища в района, вкл. находище \"Чешмата\", на 6 км западно от кв. Болярово, се е добивал уран до ликвидацията на уранодобива в България през 1992 година, наложена от правителството на Филип Димитров. Да видим дали в Хасково догодина ще пият вода от чешмата...", "date": "2019.12.20", "title": "Когато от чешмата тече уран..."}
