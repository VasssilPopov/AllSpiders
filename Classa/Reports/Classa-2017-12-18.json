{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376461-%D0%BE%D0%BF%D0%B0%D1%81%D0%BD%D0%B8-%D1%81%D1%8A%D0%BC%D0%BD%D0%B5%D0%BD%D0%B8%D1%8F-%D0%B7%D0%B0-%D0%BC%D1%80%D1%8A%D1%81%D0%BD%D0%B8-%D0%BF%D0%BE%D1%80%D1%8A%D1%87%D0%BA%D0%B8-%D0%B2-btv-%D0%BD%D0%B0%D0%B4%D0%BD%D0%B8%D1%87%D0%B0-%D0%BB%D0%B8-%D0%BE%D1%82%D0%B7%D0%B0%D0%B4-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%81%D0%BD%D0%B8%D0%BC%D0%BA%D0%B8", "text": "Подозрения за изпълнение на поредица мръсни поръчки в светите дни преди Коледа надвиснаха над уважаваната допреди години bTV покрай задушевните отношения между телевизията и скандалния обвиняем Иво Прокопиев. Месеци наред \"телевизията на всички гледни точки\" е рупор на боса на \"Капитал\" и трибунал срещу прокуратурата и Комисията за отнемане на незаконно придобито имущество (КОНПИ).    Медията не се посвени да се превърне в луксозна сауна, в която теляците - репортери изтриват гърба на Прокопиев и громят опонентите му. Никак не ни се иска да вярваме, че комфортът е подплатен с тлъсти пачки. Но финикийските аргументи не веднъж са ставали инструмент за нечисти цели. Съвсем скоро ще разберем дали bTV ще се опозори напълно, като изпълни няколко компроматни задачи срещу обществено-значими фигури, или ще направи опит да запази малкото й останало достойнство.    Срамните стенограми от аферата \"АРГО\" разкриха целия механизъм за медийно и политическо влияние, създадено от грантово зависимото обкръжение на Прокопиев и присъдружните му пионки от журналисти, социолози, политолози и провалени политически проекти на Костов. Ограбеното от приватизацията българско общество вече няма как да бъде заблудено, че очевидно за скандалния бизнесмен и изданията му е много по-лесно да изкривиш истината и да се биеш в гърдите колко си \"морален\", докато всъщност изпълняваш поредната долна поръчка.    Изкривяването на фактите и еднопосочното отразяване на действителността сринаха bTV до нивото на агнешка кабеларка. Което стопи не само рейтингите, но и намали цената на медията в пъти. По тази причина сделката за продажбата на bTV парализира от страх Венелин Петков и компания, защото много добре знаят, че новите собственици едва ли ще допуснат телевизията да продължи да е проводник на нечистоплътни интереси.                           ", "date": "2017.12.18", "title": "Опасни съмнения за мръсни поръчки в bTV! Наднича ли отзад Прокопиев? (СНИМКИ)"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/376462-%D0%BF%D0%B5%D0%B5%D0%B2%D1%81%D0%BA%D0%B8-%D0%BE%D1%87%D0%B5%D1%80%D0%BD%D1%8F%D0%BD-%D0%BE%D1%82-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B8-%D1%84%D0%B0%D0%B1%D1%80%D0%B8%D0%BA%D0%B0%D1%82%D0%B0-%D0%BC%D1%83-%D0%B8-%D0%BF%D1%80%D0%B5%D0%B7-%D1%83%D0%B8%D0%BA%D0%B8%D0%BF%D0%B5%D0%B4%D0%B8%D1%8F", "text": "Труженици на заплата при скандалния бизнесмен фалшифицират истината, пишат на конвейер лъжливи статии в \"свободната енциклопедия\" Българското публично пространство се оказа тясно за родното задкулисие, след като разкривеното му от алчна злоба лице лъсна в пълния си блясък у нас, а почти всички формиращи го скандални бизнесмени– Иво Прокопиев, Цветан Василев, Огнян Донев и Гриша Ганчев, се сдобиха и с обвинения за престъпленията си.      Тъй като лъжите им все по-рядко успяват да хванат на стръвта си шарани в България, в отчаян опит да съберат подкрепа за себе си членовете на задругата се пробват да фалшифицират истината, бълвайки неистини на английски и надявайки се, че така ще намерят поддръжници в чужбина.    В плацдарм на поредната акция по Гьобелс, правена от задкулисието, е превърната т.нар. свободна енциклопедия - Уикипедия, пише в. Монитор. Мишена на акцията са хората, пречещи на скандалните бизнесмени да продължат да ограбват всички нас, като първи в списъка е депутатът и издател Делян Пеевски.    Причината е, че той се е превърнал във враг №1 на задкулисието заради законодателните си инициативи, имащи за цел да спрат вторичния грабеж на КТБ, както и заради разкритията за престъпленията им, правени от изданията му „Монитор\" , „Телеграф\", „Политика\" и Агенция „Монитор\". Акцията по подправяне на истината чрез лъжливи статии в „Уикипедия\" се води приоритетно от кръга „Капитал\" и присъдружните му НПО-та, като за целта работи цяла работилница от труженици на заплата, в това число и под прикритието на хора, пишещи уж на свободна практика, а всъщност за „Капитал\".    Във фалшифицирането на реалността по тертипа на Министерството на истината, описано от Оруел в култовия му роман „1984\" обаче отново са впрегнати отново всички гвоздейчета от Фабриката за фалшиви новини, а резултатът е един и същи – бълване на лъжи на конвейер с разликата, че вече освен на български, те излизат и на английски, като авторите им се надяват, че неизкушените от особеностите на родния криминогенен пейзаж чужденци ще ги приемат за чиста монета. Как действа схемата? Кръгът „Капитал\" използва малко известния факт, че „Уикипедия\" всъщност предоставя безплатни справочни текстове, написани от доброволци, като всеки може да участва в направата им.    За целта са му нужни само регистрация, елементарни познания как да пише статия и източници, които да цитира. „Уикипедия не е вестник и не предоставя информация „първа ръка\". Неутрална е и затова всеки, който пише, трябва да се позовава на източници\", категорични са оттам.    През уродливата призма на Фабриката за фалшиви новини обаче това изглежда по следния начин: Прокопиев и ортаците му са създали стройна система по обучението на т.нар. доброволни редактори в „Уикипедия\", финансирайки курсовете и мотивацията им да творят лъжи чрез грантове и партньорства, водени от свързаните с разградския бос НПО-та. Само преди няколко седмици подобно обучение е проведено в „Червената къща\", държана от половинката на Иван Кръстев – Десислава Гаврилова.    Веднъж обучени, редакторите започват стахановски да творят лъжи, спуснати като опорни точки от Прокопиев и сие, като за целта използват като източници авторите и изданията от Фабриката за фалшиви новини.    В резултат на цялото това „творчество\" не само българската статия за враг №1 на задкулисието – Делян Пеевски например, а и тази на английски, са буквално копи пейст на лъжите, продуцирани за него от скандалните бизнесмени и медиите им. Така в текста се твърди, че притежава „повече от 20 вестника, TV канали, радиостанции и списания\", при положение, че това не само е било опровергавано като абсолютна лъжа, а е и твърдение, което се разбива на пух и прах при елементарна проверка в Търговския регистър.    Тя впрочем моментално оборва и друга лъжа, написана пак в „Уикипедия\" от тружениците на Прокопиев – че е притежавал „Булгартабак\" при положение, че той никога не е имал мажоритарен дял в дружеството, а само миноритарен от няколко процента, който продаде преди повече от година. На този фон не е изненада и че съвсем наскоро е записано и друга лансирана от „Капитал\" лъжа – за доклада на турските служби за контрабандата на цигари.    Едва ли някой ще се изненада и от източниците, въз основа на които е сътворен този изцяло фалшифициран от Фабриката за новини менте „портрет\" в „Уикипедия\" на Делян Пеевски, изобилстващ от неистини и фактологически грешки. Сред тях „блестят\" статии на „Дневник\", а също и материал във „Форбс\", базиран на бившия кадър на „Капитал\" и шеф на „Протестна мрежа\" Николай Стайков. Затворен цикъл, добре познат от стенограмите „АРГОгейт\". Разликата е, че този път задкулисието се опитва да излъже не българските, а чуждите граждани.", "date": "2017.12.18", "title": "Пеевски очернян от Прокопиев и фабриката му и през \"Уикипедия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376455-%D0%BD%D0%B0%D0%B9-%D1%85%D0%B0%D1%80%D0%B5%D1%81%D0%B2%D0%B0%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D1%83-%D0%BD%D0%B0%D1%81-%D0%B2-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "В края на годината най-харесваните от българите политически личности са Румен Радев, Мая Манолова и Йорданка Фандъкова. Това са и трите политически личности, които имаха положителен рейтинг в годината, т.е. доверието превишава недоверието.           Сравнително високо доверие има и Бойко Борисов, както и един „пакет“ от личности като Илияна Йотова, Лиляна Павлова, Мария Габриел, Красимир Каракачанов, Томислав Дончев, Корнелия Нинова, Екатерина Захариева и др.                     Това показват данните от изследване на \"Галъп интернешънъл\" проведено между 30 ноември и 7 декември 2017 г. по метода на прякото интервю \"Лице в лице\". Данните са част от ежемесечния \"Политически и икономически индекс на агенцията - независимото от външно финансиране изследване.   В последната една година се забелязва ръст на доверието при Мая Манолова - заради активността и заради възможностите, които позицията на омбудсмана дава. От двайсетина процента при встъпването в длъжност, сега доверието е 51 на сто.   Укрепване на доверието има и при Корнелия Нинова – трайно под 20% преди година, до трайно над 20% сега. Това е немалко повишаване за политик от партия, която има по-скоро предвидим като величина електорат и това. Известно укрепване на доверието в рамките на последните две години има и при Красимир Каракачанов – от 10–15% през 2016 г. до 20–25% сега.   Класирането на личности според доверието в тях показва повече за масовия вкус, а не толкова за това кой как си върши работата. Различните фигури са в различни по трудност на задачите ресори и затова директните сравнения винаги трябва да са внимателни.   Според тях закономерни тенденции се открояват в доверието към основните институции и политически личности.   През декември доверието в президентската институция е очаквано високо, доверието в правителството е по-високо от това в парламента, а най-харесвани са личностите, които са по-далеч от ежедневния политически процес.   Институцията на президента завършва годината с нива на доверие от 56 процента срещу 29 на сто недоверие. Така президентската институция затвърждава обичайния си висок обществен авторитет, който беше силно разколебан в предходния мандат, отбелязват социолозите. Личното доверие на Румен Радев е на закономерно сходни нива с доверието в институцията.   Вицепрезидентът Илияна Йотова пък се ползва с лично доверие от 25 на сто - това също е сравнително висока оценка на фона на доверието за останалите политически фигури у нас.   През декември правителството има 31 на сто доверие и недоверие от 58 процента. Това са равнища, които се повтарят сравнително устойчиво през годината.   Така първите няколко месеца на кабинета \"Борисов 3\" се оказват с равнища на доверие малко по-добри в сравнение с началните месеци на предходния му мандат, по-благоприятни от началните месеци на мандата \"Орешарски\" и много по-неблагоприятни в сравнение с началните нива на първия кабинет \"Борисов\" през 2009 г. Налице е обичайното за всяка власт \"износване\" на подкрепата, но и достатъчно знаци, че ГЕРБ има дълготрайно влияние, коментират от \"Галъп\".   Около загубените от ГЕРБ избори за президент Бойко Борисов донякъде загуби и личен рейтинг и слезе на нива под 30 процента доверие. Пролича и стандартната за такива случаи тенденция загубилият избори да продължава с ниски нива на доверие.   Следващите месеци обаче показаха, че Борисов е в състояние сравнително бързо да \"наваксва\" одобрение и то се върна на нива над 30 процента, посочват социолозите. Това го прави един от одобряваните политици у нас.   Парламентът, по традиция, е с по-ниско доверие от правителството в края на годината - 70 на сто негативни и 22 процента позитивни оценки. През 2017 г. се долови известно укрепване на доверието в парламента. Вероятно повлия характерното за цялата година мобилизиране на електората на управляващите партии, които имат по-сериозна периферия, смятат анализаторите.   Отношението към институцията на Народното събрание стана по-благосклонно още след идването на служебното правителство в края на януари 2017 г.   Парадоксално, по-благоприятни стойности на одобрение в парламента дойдоха в период, когато той на практика отсъстваше. Това се дължеше на общото успокоение, което обичайно идваше след разрешаване на политически кризи, като тази с подадената от Борисов оставка през есента на 2017 г., коментират от \"Галъп\".", "date": "2017.12.18", "title": "Най-харесваните политици у нас в края на годината"}
{"url": "http://www.classa.bg/%D1%81%D0%B2%D1%8F%D1%82/item/376456-%D0%BB%D0%B8%D0%B1%D0%B5%D1%80%D0%B0%D0%BB%D0%B8,-%D0%B2%D1%81%D0%BC%D1%83%D0%BA%D0%B0%D0%BD%D0%B8-%D0%B2-%D0%BD%D0%BE%D0%B2%D0%B0-%D1%81%D1%82%D1%83%D0%B4%D0%B5%D0%BD%D0%B0-%D0%B2%D0%BE%D0%B9%D0%BD%D0%B0", "text": "От ярост към президента Тръмп, мнозина либерали се записаха в бойните редици на новата Студена война срещу Русия, изглежда забравили човешките жертви, които първата причини, и пораженията, която тя нанесе на разума, предупреждава Уилям Блъм. Корицата на списание “Ню Йоркър” от февруари 2017г. Студена война номер 1: 70 години ежедневна национална глупост. Студена война номер 2: все още в своята младост, но също толкова глупава. „Той каза, че абсолютно не се е месил в нашите избори. Не е направил това, което казват, че е направил.” – Американският президент Доналд Тръмп говори за руския си колега Владимир Путин, след срещата им във Виетнам. [Уошингтън поуст, 12 ноември 2017 г.] Путин по-късно добави, че не знае „абсолютно нищо” за руски контакти с длъжностни лица от кампанията на Тръмп. „Могат да правят каквото си искат в търсенето на сензация. Но сензации няма.” Множество американски разузнавателни агенции твърдят друго. Предходният директор на Националното разузнаване Джеймс Клапър отговори на бележките на Тръмп, декларирайки: „Президентът даде ясно и неоспоримо свидетелство, че Русия се е намесила в изборите.” Както ще видим по-долу, налице не са особено много „ясни и неоспорими” работи по въпроса. А и това разбира се е същият Джеймс Клапър, който изказа призната неистина пред американскя Конгрес през март 2013 г., когато отговори „не, сър” и „не преднамерено” на въпроса дали Националната агенция за сигурност събира „каквито и да било данни” за милиони американци. Лъжите обикновено не идват в размер, по-голям от този. На практика всеки член на Конгреса, публично заемал позиция по настоящия проблем, разкритикува Русия за намеса в американските президентски избори през 2016 г. И много трудно е да бъде намерен член на мейнстрийм медиите, поставил под въпрос тази теза. Как следва бедният консуматор на новини да тълкува тези крещящи противоречия? Ето някои неща, които е добре да има наум: Откъде знаем, че туийтовете и рекламите, „изпратени от руснаци” – и представяни като опити вотът да бъде наклонен в едната посока, – наистина са били изпратени от руснаци? Организацията „Ветерани от разузнавателните служби в подкрепа на здравия разум” (Veteran Intelligence Professionals for Sanity) наскоро съобщи, че ЦРУ знае как да маскира произхода на мейли и туийтове. В-к „Уошингтън поуст” също така писа, че Туитър „позволява на потребителите си лесно да скрият своята истинска идентичност”. [10 октомври 2017] Руснаци! Руснаци! Руснаци! Дори онези съобщения действително да са били изпратени от Русия, откъде знаем, че те са дошли от руското правителство, а не от някой от останалите 144,3 милиона жители на страната? Дори да са били изпратени от руското правителство, трябва да се запитаме: защо биха го направили? Дали руснаците смятат, че САЩ е неразвита и назадничава бананова република от третия свят, която лесно може да бъде повлияна и манипулирана от няколко прости осъждания на „династията” Клинтън и на страданията на черните в Америка? Или пък от клиширани твърдения по други спорни въпроси като напр. правото на носене на оръжие и имиграцията? Ако ли е така, то много демократи и републиканци навярно силно искат да узнаят тайната на руския метод. Нека отчетем също така, че Фейсбук декларира, че 90% от съдържанието в социалната мрежа, за което се твърди, че е платено от руснаци, дори не споменава Тръмп или Клинтън. [Уошингтън поуст, 15 ноември 2017] Отгоре на всичко това, отсъства дори обвинение да е имало руска намеса в същинското гласуване или преброяване на гласовете – още по-малко са налице свидетелства за подобно обвинение. Президентът Доналд Тръмп се закле в на 20 януари 2017 г.  След своята бележка, подсказваща, че вярва на уверението на Путин, че не е имало руска намеса в изборите, Тръмп разбира се както обикновено се опита да даде заден ход и да се дистанцира от своите думи след като те срещнаха критика удома. От своя страна, Джеймс Клапър каза: „Фактът, че президентът на Съединените щати би повярвал по-скоро на думите на Путин, отколкото на тези на разузнаването, е отвъд разумно допустимото.” [Ройтерс, 12 ноември 2017] Като имаме предвид огромната лъжа на Клапър, която споменах по-горе, можем ли да виним Тръмп, че е скептичен към свещеното слово на разузнавателната общност? Преднамерените лъжи на разузнаването по време на първата Студена война са легендарни, а някои от тях със славата на брилянтни тактики, когато по-късно бяха разкрити. Например, ЦРУ публикува неавтентични статии и анализи в чуждестранни вестници (истински Фалшиви новини), снима секс филми с хора от оперативен интерес, хванати in flagrante delicto [‘в крачка / в действие‘], след като са били примамени до квартири на Агенцията от жени-агенти, с неавтентични свои документи прави така, че служители от комунистически посолства биват изгонени от страната, и още много. „Уошингтън поуст” наскоро публикува статия, озаглавена „Как влязоха руските тролове във вашия нюзфийд? Силициевата долина го направи лесно.” В средата на това експозе, вестникът твърди следното: „Няма начин да разпознаете дали сте видели руски постинг или туийт.” [2 ноември 2017] Защитима теза или не? И така… Имат ли воините в новата Студена война защитима теза или не? Или пък просто искат да помним, че русските са лоши? Една организация в Чехословакия, избрала си наименованието „Европейски ценности“, произведе дълъг доклад, озаглавен „Кремълската платформа за ‘полезни идиоти’ на Запад: Преглед на редакторската стратегия на RT и свидетелства за нейното въздействие”. Той включва дълъг списък на хора, появявали се в руската телевизионна програма (по-рано наричаща се Russia Today), която може да се гледа в Щатите, Обединеното кралство и други страни. Появявалите се по RT са „идиотите”, полезни за Москва. (Списъкът не е пълен. Показвали са ме по RT към пет пъти, но не съм в списъка. Къде ми е значката „Аз съм идиот”?) Каналът на RT в Ютюб има над 2 милиона последователи и претендира, че е „най-гледаната новинарска мрежа” на този видео сайт. Фейсбук страницата на телевизията има над 4 милиона лайка и последователи. Може ли това да обясни защо властимащите забравят за онова нещо, което се нарича „свобода на словото”, и третират канала като враг? Американското правителство наскоро принуди RT America да се регистрира като агент на чужда държава и отряза нейния достъп до прес акредитация в Конгреса. Руският президент Владимир Путин с германския канцлер Ангела Меркел на 10 май 2015 г. в Кремъл Стратегът от Студената война Джордж Кенан беше написал следните пророчески думи: „Ако Съветският съюз утре потъне под водите на океана, американският военно-промишлен истаблишмънт ще трябва да продължи да работи без съществени изменения, докато не бъде изобретен някакъв различен противник. Всичко друго би било неприемливо сътресение за американската икономика.” Писателят Джон Уайт описа новата Студена война като „отговор на възстановяването на Русия от разпада на Съветския съюз и проваления опит страната да бъде превърната в изцяло притежаван от САЩ филиал посредством на наложената с шокова терапия пазарна икономика.” Та нека да видим какво друго ще ни донесе бляскавата мисъл на новата Студена война… А, още едно заглавие в „Уошингтън поуст”  (18 ноевмри 2017): „Британците все по-обезпокоени от руска намеса при брекзит.” Но разбира се, защо иначе би британският народ гласувал да напусне Европейския съюз. Но един момент… един от британските изследователи зад въпросния доклад „каза, че акаунтите, които са анализирали – акаунти, посочили при регистрация, че езикът им е руски, а после пускали туийтове на английски – са поствали смесица от послания както за напускане, така и за оставане в ЕС. Коментаторите казаха, че целта може би просто е била в обществото да бъдат посяти раздор и разделение.” Имало ли е изобщо време, когато „Уошингтън поуст” щеше да се чувства засрамен да бъде толкова открито и аматьорски предубеден срещу Русия? Може би през малкото години, разделящо двете Студени войни. В случай, че не си спомняте колко глупава беше Студена война номер едно: 1948: Изданието „Питсбърг прес“ публикува имената, адресите и местоработите на ок. 1000 граждани, подписали номинацията на бившия вицепрезидент Хенри Уолъс, кандидатирал се от Прогресивната партия. Този, както и редица други списъци на „комунисти”, публикувани в мейнстрийм медии, имат за резултат това, че редица хора губят работата си, изключени са от профсъюзи, децата им биват малтретирани, отказани са им социални помощи и претърпяват редица други наказания. Сенатор Джоузеф Маккарти, републиканец от Уисконсин, който ръководи изслушванията за “Червената заплаха” от 50-те години на миналия век. Около 1950: Комисията по антиамериканска дейност публикува памфлет, озаглавен „100 неща, които трябва да знаете за комунизма в САЩ”. Той включва информация относно последствията, ако комунистите превземат властта в Америка. „Въпрос: Какво би станало с моята осигуровка? Отговор: Ще я вземат комунистите. В: Ще ми дадат ли комунистите нещо по-добро от това, което имам сега? О: Не, освен ако не излежавате доживотна присъда в трудов затвор.” 1950-те: Г-жа Ейда Уайт, член на Щатската комисия на Индиана по учебниците, инициира кампания да се премахне историята за Робин Худ от учебниците, тъй като смята, че той е комунист. Като доказателство, че антикомунистическата мания не е ограничена само до смахнати периферни субекти или издателите на консервативни вестници, ето Кларк Кер, президент Калифорнийския университет в Бъркли, който в една реч през 1959 г. казва: „Може би 2 или 20 милиона хора бяха убити в Китай от новия [комунистически] режим.” Гражданин пише на Кер: „Чудя се как бихте се отнесли към човек, който оценява възрастта на някой минувач по улицата като „може би 2- или дори 20-годишен”. И какво бихте помислили за лекар, който ви каже да вземете „може би 2 или дори 20 лъжици от лекарството”?” През цялата Студена война интензивно циркулираха фалшиви цитати от Ленин, а всеки от тях преминаваше от една публикация или говорител на други в продължение на години. Ето US News and World Report, които през 1958 г. демонстрират комунистическото двуличие, цитирайки Ленин: „Обещанията са като кората на пая – правят се, за да бъдат разчупени.” Държавният секретар Джон Фостър Дълес използва израза в реч скоро след това – една от многото такива речи по време на Студената война. Ленин наистина е използвал много подобен израз, но изрично казва, че цитира английска поговорка (идваща от Джонатан Суифт), а целта му е да покаже, че не може да се разчита на буржоазията, не на комунистите. „Първо ще превземем Източна Европа, после огромната част от Азия, след това ще обкръжим Съединените щати, които ще останат последния бастион на капитализма. Няма да трябва да нападаме. Те ще паднат като презрял плод в ръцете ни.” Този Ленинов „цитат” има типично широка циркулация и дори влиза в протокола на Конгреса през 1962 г. Но той не е просто погрешно приписан по небрежност, а е цялостно изфабрикуван; дълго проучване, проведено вкл. и от Библиотеката на Конгреса, не успява да открие неговия произход. Сцена от филма “Д-р Стрейнджлав “, в който пилотът на бомбардировача (изигран от актьора Слим Пикенс) иска да пусне атомна бомба над Съветския съюз. Любима тема антикомунистите е, че основната сила, движеща трафика на наркотици, е задействана от някакъв комунистически заговор Щатите да бъдат деморализирани. Ето малко примера. Дон Келър, окръжен прокурор за окръг Сан Диего, Калифорния, 1953: „Знаем, че на юг от границата се произвежда повече хероин от по което и да било друго време и започваме да чуваме истории за финансова подкрепа от големи комунистически акули, базирани в Мексико сити.” Хенри Джордано, комисар във Федералното бюро за наркотиците, 1964, в интервю за сп. „Америкън лиджън”: Интервюиращ: „Чувам, че комунистите се опитват да наводнят нашата страна с наркотици, за да отслабят моралната ни и физическа издръжливост. Вярно ли е това?” Джордано: „Що се отнася до наркотиците, вярно е. Налице е ужасяващо огромен поток наркотици, който идва от провинция Юнан в Китай. … Няма съмнение, че в тази конкретна област това е целта на червените китайци. Трябва да е очевидно, че ако накараш някаква част от населението да се пристрасти, ще успееш да направиш така, че моралната тъкан на нацията да деградира.” Фултън Люис младши, известен консервативен радио водещ и вестникарски анализатор, 1965: „Днес различни наркотици от Куба – марихуана, кокаин, опиум и хероин – се продават в големи и малки градове из цялата страна. Няколко кубинци, арестувани в Лос Анджелис, се похвалиха, че са комунисти.” Казва ни се също така, че освен наркотиците, друг инструмент на комунистите за подкопаване на американския дух е флуорирането на водата. Мики Спилейн е един от най-успешните писатели на 50те и продава милиони екземпляри от своите антикомунистически трилъри на мистерията. Ето как в „Една самотна нощ” неговият герой Майк Хамър доволно се наслаждава на ужасяващите убийства, които извършва в името на това да разруши комунистически заговор за кражба на ядрени тайни. След една кръвопролитна нощ, триумфиращият Хамър се радва: „Застрелях ги хладнокръвно, наслаждавайки се на всяка минута. Стрелях по най-гадната пасмина копелета, която е виждал човек. … Комунисти. … Много скоро за останките от Русия и за въдещите се там мекотели няма да си струва да се говори и съм доволен, че ще съм дал своя принос за това. Боже, обаче беше и забавно!” 1952: Кампания против ЮНЕСКО, понеже организацията била опетнена с „атеизъм и комунизъм” и била „подривна”, тъй като проповядвала интернационализъм. На всеки опит в училищата да бъде въведена интернациоиналистка гледна точка се гледа като на подкопаващ патриотизма и лоялността към Съединените щати. Закондателен проект в Сената има за свой обект ЮНЕСКО, като цели да наложи забрана за финансиране на „всички международни агенции, които пряко или непряко промотират световно правителство или световно гражданство.” Налице е също така противопоставяне на връзката на ЮНЕСКО с Декларацията за човешките права на ООН, с аргумента че тя се стреми да замени Американската декларация за правата с по-несвободна конвенция за човешките права. Снимките на жертвите на масовото клане в Ми Лай, Виетнам, извършено от американската армия, повишават обществената осведоменост за варварството на войната. (Снимка, направена от фотографа Роналд Л. Хаберле)  1955: 6-страничен памфлет на американската армия, „Как да идентифицираме комуниста”, ни информира, че това може да стане като забележим неговата склонност да обсъжда гражданските права, имиграционните закони, расовата и религиозна дискриминация, анти-диверсионното законодателство, ударите по профсъюзите и мири. Брошурата съветва американците да бъдат нащрек за издайнически изрази като  „шовинизъм”, „горене на книги”, „колониализъм”, „демагогия”, „лов на вещици”, „реакционер”, „прогресист” и „експлоатация”. Друг „прикриващ белег” на „комунистическия език” е „предпочитанието към дългите изречения”. След като памфлетът е подложен на присмех, армията го изтегля. 1958: Известният спортен журналист Бил Стърн (един от героите на моята невинна младост) отбелязва по радиото, че липсата на интерес към „големия” американски футбол в Нюйоркския университет, Ню Йорк сити колидж, Чикагския университет и Харвард „се дължи на разпространението на комунизма в тези учебни заведения.” 1960: Американският генерал Томас Пауър говори за ядрена война с първи удар от страна на САЩ: „Цялата идея е да избием копелетата! Ако в края на войната останат двама американци и един руснак, то ние ще сме победили!” Реакцията на един от присъстващите: „Е, поне да сме сигурни, че оцелелите ще бъдат мъж и жена.” 1966: Ясно е, че Клубът на американските момчета (Boys Club) е здрава патриотична организация. Нека си представим техния ужас, когато биват объркани с клубовете Дюбойс. (У.Е.Б. Дюбойс е изтъкнат активист за граждански права.) Когато Министерството на правосъдието изисква от последните да се регистрират като комунистическа активистка група, добрите лоялни американци знаят какво да направят. Те се обаждат на Boys Club, за да им кажат, че вече няма да им дават дарения и вноски, а също и да ги заплашат с насилие. Скоро експлозия нанася щети на националния офис на младежката организация в Сан Франциско. Тогавашният вицепрезидент Ричард Никсън, който е председател на националния борд на Клубът на момчетата декларира: „Това е почти класически пример за комунистическа диверсия. Клубовете Дюбойс са наясно с объркването, което причиняват сред нашите поддръжници и мнозина други добри граждани.” 1966: „Ритъм, бунт и революция: Анализ на комунистическата употреба на музиката и коварния музикален план на комунистите” с автор Дейвид Ноубел е публикувана от издателство Крисчън крузейд (разширена версия на брошурата от 1965 г. „Комунизъм, хипноза и Бийтълс”). Заглавията на някои глави: „Комунистическата употреба на менталната война”, „Природата на червените звукозаписни компании”, „Деструктивната природа на музиката на Бийтълс”, „Комунистическата диверсия във фолка”, „Фолк музиката и негърската революция”, „Фолк музиката и колежанската революция”. 1968: Улиям Кейли, лейтенант в американската армия, обвинен в избиването на над 100 виетнамски цивилни в Ми Лай през 1968 г., няколко години по-късно казва: „По време на всички тези години в армията, никога не ми беше казано, че комунистите са хора. Ние бяхме пратени там да убием една идеология, носена от – не знам как да ги нарека – пионки, мърдащи се неща, парчета месо. Бях там, за да разруша комунизма. Изобщо не мислехме за тях като за старци, мъже, жени, деца, бебета.” 1977: Учени изказват теорията, че защитният озонов слой на Земята бива увреждан от химически вещества, наречени хлорофлоуровъглероди (CFC). Това не радва техните производители и те правят труден живота на водещия учен от екипа. Президентът на една от фирмите, произвеждащи аерозоли, подсказва, че критиката срещу тях е „оркестрирана от Министерството на дезинформация и от КГБ.” 1978: Животът в младежки лагер на ултра антикомунистическото общество Джон Бърч в Калифорния: по пет часа всеки ден, прекарани в лекции за комунизма, американизма и „конспирацията”. Участниците в лагера научават, че Съветското правителство е причинило масов глад и пръснало вирус, за да избие множество граждани и да направи останалите по-лесно управляеми; оскъдицата на храна е накарало гладуващите възрастни да изядат собствените си деца. Комунистическите партизани в Югоизточна Азия пробиват тъпанчетата на децата с пръчки за хранене; всички американски филми са контролирани от комунистите – темата в тях неизменно е, че капитализмът не е по-добър от комунизма; не може да бъде намерен речник без комунистическо влияние; комунистите превземат и библиите. Президентът Роналд Рейгън на среща с гватемалския диктатор Ефраин Риос Монт Администрацията на Роналд Рейгън обявява, че руснаците пръскат токсични химикали в Лаос, Камбоджа и Афганистан – т.нар. „жълт дъжд” – причинявайки повече от 10 000 смъртни случая само през 1982 г. (вкл. 3 042 в Афганистан в резултат на 47 отделни акции между лятото на 1979 и лятото на 1981 г. – това говори за прецизността на информацията). Държавният секретар Александър Хейг е сред челните разпространители на подобни истории, а самият президент Рейгън порицава Съветския съюз в този дух повече от 15 пъти в свои документи и речи. Оказва се, че „жълтият дъжд” е съставен от пълните с цветен прашец екскременти на огромни рояци пчели, летящи нависоко. 1982: Коментирайки сексуалния тормоз в американската армия, генерал Джон Кросби твърди, че армията не е особено загрижена за социалния живот на войниците: „Основната цел на Американската армия е да убива руснаци.” 1983: При американската инвазия на Гренада, домът на кубинския посланик бива разбит и разграбен от американски войници. Те пишат на стената „АА”, символ на 82а въздушна дивизия, а до него – посланието „Яж лайна, комунистически педал”. „Искам да изеба комунизма от този малък остров,” казва един морски пехотинец, „да го изеба обратно до Москва.” 1984: По време на саудчека преди седмичната си реч, президентът Рейгън казва следните думи в микрофона: „Скъпи съграждани, радвам се да ви кажа, че подписах нормативен акт, с който изваждаме Русия извън закона завинаги. Започваме бомбардировките след пет минути.” Думите му биват записани от поне две радиостанции. 1985: Интервю на ББС с Роналд Рейгън от 29 октомври. Когато бива запитан за разликите между Щатите и Русия, президентът отвръща: „Не съм лингвист, но са ми казвали, че на руски дори няма дума за свобода.” 1986: Съветски хора на изкуството и културни дейци критикуват американските филми, подобни на „Рамбо”, като израз на „русофобия, по-патологична дори от онази в дните на маккартизма.” Руският режисьор Станислав Ростоцки твърди за свое посещение в американско училище: „една девойка гневно потрепера, когато научи, че съм от Съветския съюз и каза, че мрази руснаците.” 1986: Рой Кон, добил голяма известност през 50те като асистент на ловеца на комунистически вещици сенатор Джоузеф Маккарти, умира, според някои от СПИН. Макар че е хомосексуален, Кон отрича подобни твърдения като комунистически опити да бъде опетнен. 1986: След като американският журналист Никълъс Данилоф е арестуван в Москва за „шпионаж” и е задържан за две седмици, кметът на Ню Йорк Едуърд Кох кара група от 10 гостуващи американски ученици да напуснат общината. Кох казва „Руската държава е дъното”, видимо шокирайки юношите на възраст от 10 до 18 години. Един 14-годишен ученик е толкова възмутен, че казва: „Не желая да стоя в тази сграда. Искам да се метна на автобуса и да се махна оттук. Този кмет е страшно груб. Никога никъде не са ни посрещали по-зле.” Впоследствие се оказва, че Данилов не е съвсем чист в методите си на събиране на новини. 1989: След станалия печално известен удар на китайските власти срещу протестиращите на площад Тиенанмън през м. юни, американските медии са пълни с репортажи, че правителствата на Никарагуа, Виетнам и Куба изразяват подкрепа за  властите. „Уол стрийт джърнъл” пише: „Никарагуа, заедно с Куба и Виетнам, са единствените страни в света, които подкрепиха избиването на студентите на Тиенанмън от китайските комунисти.” Но всичко това е нечия фабрикация; няма подобна подкрепа от нито една от трите държави. По онова време, както и сега, съществуват (ако изобщо съществуват) малко организации освен ЦРУ, които да са в състояние да манипулират големи западни медии по подобен начин. [Източници за почти всичко по-горе могат да бъдат намерени в книгата на Уилям Блъм, Freeing the World to Death: Essays on the American Empire („Да освободим света до смърт: Опити върху американската империя”, 2005), гл. 12; при въпроси към автора –  bblum6@aol.com] Бележка: Нека помним, че най-лошите последствия на антикомунизма не са изложените по-горе. Най-лошите последствия, ултра-престъпните последствия, бяха ужасяващите убийства, разрушения и нарушавания на човешките права, които познаваме под различни имена: Виетнам, Чили, Корея, Гватемала, Камбоджа, Индонезия, Бразилия, Гърция, Афганистан, Ел Салвадор и много други. ————————- Уилям Блъм е писател, историк и известен критик на американската външна политика. Той е автор на книгите Killing Hope: U.S. Military and CIA Interventions Since World War II („Убита надежда: Интервенциите на американската армия и ЦРУ от Втората световна война насам”), Rogue State: A Guide to the World’s Only Superpower(„Престъпна държава: Очерк за единствената световна свръхсила”) и др. Настоящата статия е оригинално публикувана на //williamblum.org/ . Източник: consortiumnews.com", "date": "2017.12.18", "title": "Либерали, всмукани в нова Студена война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/376457-%E2%80%9D%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%B0%D0%BD%D0%B8%D1%84%D0%B5%D1%81%D1%82-%D0%B7%D0%B0-%D0%B5%D0%B2%D1%80%D0%BE%D0%BF%D0%B0%E2%80%9D-%D0%BF%D0%BE%D0%B8%D1%81%D0%BA%D0%B0-%E2%80%9D%D1%82%D0%B2%D1%8A%D1%80%D0%B4%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0%E2%80%9D-%D0%B7%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%BB%D0%B5%D0%B4-%E2%80%9D%D0%B1%D1%80%D0%B5%D0%BA%D0%B7%D0%B8%D1%82%E2%80%9D", "text": "Правителството и лично премиерът Бойко Борисов да поемат курс към твърда политика за защита на правата на българските граждани във Великобритания след ”Брекзит” - за това настояват в отворено писмо до Борисов от инициативата ”Български манифест за Европа”. Позицията бе представена от дипломата Стефан Тафров от \"Да, България\") и евродепутата от ДСБ Светослав Малинов.   Сред исканията са правителството да постави категорично въпроса за гаранции за получаването на статут на българите на Острова след \"Брекзит\", подаването на документи да е улеснено и безплатно, едно семейство да подава една декларация, а не всеки от членовете му да правят това поотделно, а Народното събрание още сега да реши проблема с правото на гласуване на национални избори на диаспората ни във Великобритания.   По последния въпрос Малинов припомни, че при \"Брекзит\" Великобритания автоматично ще стане \"трета страна\" по отношение на ЕС, а според Изборния кодекс в този случай има ограничение за разкриване на максимум 35 изборни секции за национален вот. Българите на Острова са след най-активните и правото им на глас трябва да бъде защитено, убедени са представителите на манифеста.   За българските граждани в Турция, САЩ, Канада и т.н. съществува същото ограничение за гласуване - ограничен брой на избирателните секции. От казаното обаче по-скоро се разбра, че исканата промяна е с цел запазване на изборните права във Великобритания - тоест да се гарантира, че няма да има промяна на тези права след \"Брекзит\".   \"Независимо от силните и позитивни внушения за края на първата фаза от преговори между ЕС и Великобритания за \"Брекзит\"  – заплахата за правата на българските граждани остава. Всичко, което е постигнато до момента, са намерения и добра воля, в случая важи максимата \"Нищо не е договорено, докато всичко не е договорено\", заяви Малинов на пресконференцията, посветена на отвореното писмо.   По думите на евродепутата и на Тафров съдебната практика за статута на българи на Острова е \"враждебна\", често пъти в ущърб на правата им, а и по време на кампанията за референдума за \"Брекзит\" основна тема е била \"заплахата\" от мигрантите от Източна Европа (България и Румъния най-вече - б.р.).    \"Всичко ще стане национална позиция под натиска на българите във Великобритания, на медиите и на общественото мнение. Въпросът е това да стане бързо, за да могат да се използват следващите 6 месеца по най-добрия начин\", каза още евродепутатът.      Запазване пряката юрисдикция на Европейския съд  по отношение на европейските граждани във Великобритания в продължение на 15 години след \"Брекзит\". Обръщаме внимание, че в това отношение сега постигнатите договорености представляват сериозно отстъпление от позицията на Европейския парламент.    Постигнатото до момента споразумение за правата на европейците във Великобритания предвижда създаването на \"независима институция\" - описана пред Европейския парламент като \"омбудсман\", която да се грижи за прилагане на споразумените права на европейските граждани, уреждането на техния \"уседнал статут\" след \"Брекзит\". Според досега известните общи положения този омбудсман също така ще поема жалби и оплаквания от европейски граждани.   Призоваваме българското правителство да следи отблизо преговорите по структурата на тази институция и да изисква ясни гаранции, че тя ще бъде изцяло независима от британското Министерство на вътрешните работи (Хоум Офис), чиято тревожна твърда практика тази година бележи исторически ръст в депортациите на граждани от ЕС. Това ще бъде от ключово значение за ефективността на тази институция и вероятността български и други европейски граждани във Великобритания да й се доверят и да се възползват от нея.  Олекотяване на процедурата по получаване на \"уседнал статут\" във Великобритания. Кралството вече направи окуражителни постъпки в тази посока, но все още се разминава с изискването на Европейския парламент процедурата да е безплатна. В момента се очаква тя да струва 72 лири, което е немалка сума за много българи във Великобритания, а според ЕП представлява и недопустима бариера пред придобиването на права, които държавата би трябвало да гарантира.    Българското правителство би трябвало да е особено загрижено за бъдещето на значителната група български граждани, които с години се трудят или са се трудили временно в сивата икономика на Кралството, и поради това настоящият проект за регистрация няма да ги покрива, тъй като за мнозина от тях няма да има пет последователни години данни в Кралската данъчна служба или в Министерството на труда.   Много от тези наши съграждани живеят в трудни условия на преднамерена експлоатация от страна на работодателите си, които се възползват от тяхното недобро владеене на езика, от непознаването на права или от финансовата им зависимост.    Същевременно тези наши съграждани допринасят всекидневно за британската икономика, поддържайки с тежък труд ключови сектори като земеделския, транспортния, хотелиерския и строителния. Настояваме също намерението на едно семейство български граждани за оставане във Великобритания да може да бъде декларирано с един документ и да е безплатно.     Същия проблем ще срещнат и пенсионери и семейни или интимни партньори, които живеят вън Великобритания на издръжката на другия партньор.    Не на последно място, тъй като това е изцяло във властта на българското Народно събрание, призоваваме мнозинството отсега да планира необходимите промени в Изборния кодекс, които да гарантират непроменен достъп до изборни права на българските граждани във Великобритания. Напомняме, че при сега действащото законодателство (чл. 14, ал. 5 (Доп. – ДВ, бр. 85 от 2016 г., в сила от 28.10.2016 г.) общият брой на избирателните секции, които се образуват в една държава, която не е членка на Европейския съюз, не може да надвишава 35.       С оглед на непрестанно увеличаващия се ръст на избирателна активност от Великобритания, където броят на активните избирателни секции обичайно далеч надвишава 35 при провеждане на български парламентарни избори, спешно се налага изменение на Изборния кодекс, което да отрази бъдещото излизане на Великобритания от ЕС, премахвайки ограничението в броя на разкриваните секции. В противен случай ще се окаже, че макар Великобритания в крайна сметка да прави необходимите постъпки да запази правата на европейците ненакърнени, България ще е тази, която фактически отнема права на своите граждани там.   Стефан Тафров подчерта, че от обединението не са търсили среща с Бойко Борисов и правителството по темата, а за избрали формата \"отворено писмо\". Но ако бъде поискана такава среща, биха участвали.", "date": "2017.12.18", "title": "”Български манифест за Европа” поиска ”твърда политика” за интересите на българите след ”Брекзит”"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376458-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8-%D1%89%D0%B5-%D0%B2%D0%B4%D0%B8%D0%B3%D0%B0%D1%82-%D0%B7%D0%B0%D0%BF%D0%BB%D0%B0%D1%82%D0%B8-%D0%BF%D1%80%D0%B5%D0%B7-2018-%D0%B0", "text": "Близо 60% от работодателите у нас планират увеличение на заплатите през 2018 г. Това показва проучване сред членовете на Българската стопанска камара, предава БТВ.     Една трета от бизнеса не предвижда промяна, а всеки десети работодател все още не решил дали ще променя възнагражденията във фирмата. Никой до този момент не планира намаление.   Проучването отчита умерен оптимизъм у бизнеса за 2018 г., който обаче се помрачава от неудовлетвореност от работата на институциите, притеснения за ръст на цените, данъчна и административна тежест.", "date": "2017.12.18", "title": "Повече от половината работодатели ще вдигат заплати през 2018-а"}
{"url": "http://www.classa.bg/%D1%81%D0%B2%D1%8F%D1%82/item/376459-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D1%82%D1%83%D1%80%D1%86%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%8A%D1%80%D0%B2%D0%B0%D1%82%D0%B0-%D0%B8%D0%B7%D0%B3%D0%BE%D0%BD%D0%B5%D0%BD%D0%B0-%D1%81%D1%82%D1%80%D0%B0%D0%BD%D0%B0-%D0%BE%D1%82-%D0%BD%D0%B0%D1%82%D0%BE", "text": "Турция остава в състава на НАТО, но силно се отдалечи от Алианса през последните години, пише Салман Рафи Шейх в изданието Global Research в анализа си „Turkey's 'NATO Ex-communication', Excluded From the Atlantic Alliance? Will Ankara Align With Moscow?\". Според анализатора, това в значителна степен е обусловено от промените в Близкия Изток в резултат на сирийския конфликт.      Според Шейх, „ендшпилът\" на сирийската криза принуди регионалните играчи да се определят в коя част са на „геополитическия спектър\" и Турция ясно показа, че не принадлежи към западния лагер под ръководството на САЩ, следователно е съюзник на Русия. Според експерта, самият факт, че Анкара укрепва отношенията си с Москва, всъщност означава, че „пълноправен член на НАТО поддържа много тясно сътрудничество със страна, която се явява смисъл за съществуването на Алианса от момента на приключване на Студената война\".    Това стана възможно благодарение на „активната и действително антитерористична политика\" на Русия, рязко контрастираща с курса на НАТО, не успяла да изкорени тероризма в региона, и обвиненията, че главната сила в пакта (САЩ) се опита да организира през 2016 г. преврат в страна, имаща втората по численост армия в Алианса. Шейх припомня, че съветникът по националната сигурност на американския президент Хърбърт Макмастър нареди Турция заедно с Катар като виновни в разпространение на екстремистка идеология.    Дни преди това Макмастър нарече Русия „ревизионистична държава\", посягаща заедно с Китай на съюзниците на САЩ и опитващи се да подкопаят „международния ред\", като умножат по нула 17-годишните резултати на Щатите в борбата против тероризма. САЩ нервничат, че „сирийският ендшпил\" сближи Русия и Турция, едновременно скарвайки Анкара с НАТО.    В същото време, благодарение на способностите на Москва да влияе на кюрдите, Турция престана да се съпротивлява срещу тяхното участие в сирийско урегулиране, като успоредно започна с Русия преговори относно „отстраняване\" на кюрдските Отряди за народна самоотбрана от граничния сирийски район Африн, пише анализаторът. Възможната руско-турска операция в Африн може да се превърне в създаване на поредна „гореща точка\", а тя е способна да стане „последният гвоздей в капака на ковчега\" за членството на Турция в НАТО, е уверен Шейх.    И независимо че НАТО още нито веднъж в своята история не е изключвала от състава си някоя страна, никой сега не може да каже дали точно Турция ще се окаже първият „анатемосан\" член на Алианса, обобщава експертът.", "date": "2017.12.18", "title": "Благодарение на Русия Турция може да стане първата изгонена страна от НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376460-%D0%B5%D0%BC%D0%B8%D0%BB-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%80%D0%B5%D0%B2%D0%B8%D0%B7%D0%BE%D1%80%D0%BE-%D0%B8%D0%BC%D0%B0-%D0%B2%D1%80%D0%B5%D0%BC%D0%B5-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B4%D0%B0-%D0%BF%D0%BE%D1%80%D0%B0%D1%81%D0%BD%D0%B5-%D0%B7%D0%B0-%D1%87%D0%B5%D1%82%D0%B8%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%BC%D0%B0%D0%BD%D0%B4%D0%B0%D1%82-%D0%B8-%D0%B4%D0%B0-%D0%BD%D0%B5-%D0%BD%D0%B5%D1%80%D0%B2%D0%BD%D0%B8%D1%87%D0%B8-%D0%BA%D0%B0%D1%82%D0%BE-%D0%B4%D0%B5%D1%82%D0%B5-%D0%BF%D1%80%D0%B5%D0%B4-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "Емил Димитров- Ревизоро, председател на Комисията за борба със сивата икономика и контрабандата, ОП, в разговор с Илиана Беновска в предаването \"Беновска пита\" по Радио К2 и Канал 3 коментира актуалните политически теми:     Емил Димитров каза, че в комисията по контрабанда са проследили пътя на контрабандното гориво, влезли са в темата с лекарствата, която е изключително важна за обществото. Главният прокурор е посетил комисията и е разяснил схемите за наблюдение на лекарствата. След Нова година предстоят промени на Наказателния кодекс, които са били предложени от Сотир Цацаров.       Комисията на Ревизоро разглежда горивото като цяло, а не като отделни фирми или конкретен човек. Акцията в Пловдив, където почти на територията на митницата е намерена нелегална бензиностанция, е много показателна. Някакви камиони са ходили да я зареждат, някой е знаел, че има резервоари. Исторически тази бензиностанция стои от много време, посочи Емил Димитров-Ревизоро. Такива бензиностанции са регистрирали една-две от цистерните си, които са снабдени с нивомерни системи и уреди, а другите цистерни работят нелегално през нощта. \"Кой я стопанисва, зарежда и обслужва тази бензиностанция в Пловдив\", попита Беновска. \"Две в Пловдив, една в Харманли и една почти до границата с Турция са бензиностанциите\", отговори Димитров. \"Един субект ли владее тези бензиностанции\", отново попита водещата. \"Да, мъж и жена са отговаряли за тях, те са администрирали тези процеси.    Прокуратурата трябва да каже кои са нелегалните складове в Русе. Компютърната система на митниците многократно е пробивана. Единият път загубите са 10-15 млн лева. Заловени са две организирани престъпни групи – румънска и македонска\", допълни Емил Димитров-Ревизоро. \"Ние очертахме пътя на контрабандните горива, очертахме големия проблем с нелегалния алкохол, рязания тютюн, успяхме да формулираме проблемите при нелегалния реекспорт на лекарства\", посочи Ревизоро.        \"Цените на Марешки са много добри, много ниски, но най-вероятно някъде изчезна ДДС-то по веригата или се дублира. Първите сигнали за внесени лекарства от Турция, за подмяна на опаковки бяха свързани с аптеки, които гравитират около Веселин Марешки. Трябва да има 15% лекарства резерв и ако имаш излишък, тогава да изнасяш\", заяви Ревизоро. Основно предизвикателство през следващата година за комисията на Ревизоро ще бъде решението на проблема с лекарствата, промените в Наказателния кодекс и превозът на горивата. \"Има полулегални цистерни, които правят един курс с едни документи, после някакви официални с нелегални документи, нямат нивомерни цистерни, нямат застраховка \"Гражданска отговорност\", с това създава опасност от ново Хитрино. Искам повече приходи, ако ги има, те ще стигнат за много други неща\", допълни Димитров.     \"Добре ли работите с Бойко Борисов\", попита Беновска. \"Аз почти не го виждам. Не говоря като Борисов, а като всеки нормален човек. Парите от контрабандата на цигари са черни пари, те трябва да влязат в икономиката, а не да генерират престъпност\", отговори Ревизоро. \"Как се отнасяте към полемичния тон на непокорно дете, който демонстрира лидера на НФСБ и вицепремиер Валери Симеонов към началника си Бойко Борисов\", попита Беновска.    \"Четири години мандат има време Валери Симеонов да порасне. Мисля, че ако имат проблем с Борисов, те трябва да си го изяснят сами. Аз нямам проблем нито с него, нито с Борисов\", обобщи Емил Димитров-Ревизоро пред Илиана Беновска в предаването \"Беновска пита\" по Радио К2 и Канал 3 на 17 декември 2017 година.", "date": "2017.12.18", "title": "Емил Димитров-Ревизоро: Има време Валери Симеонов да порасне за четири години мандат и да не нервничи като дете пред Бойко Борисов"}
{"url": "http://www.classa.bg/%D1%81%D0%B2%D1%8F%D1%82/item/376453-%D0%B3%D0%B0%D0%BD%D0%B3%D1%81%D1%82%D0%B5%D1%80%D1%81%D0%BA%D0%B8%D1%82%D0%B5-%D0%BC%D0%B0%D0%B4%D0%BE%D0%BD%D0%B8-%D0%B6%D0%B5%D0%BD%D0%B8%D1%82%D0%B5-%D0%B2-%D1%81%D0%B8%D1%86%D0%B8%D0%BB%D0%B8%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F", "text": "Трябват повече от 200 полицаи, седем специални отряда, подкрепени от обучени кучета, и два идентични хеликоптера, за да е сигурно, че последният могъщ бос в сицилианската мафия няма да избяга. Но този път донът не е обичайният заподозрян. Всъщност въобще не е дон, а donna - италианската дума за жена.     Мария Анджела ди Трапани, 49-годишната съпруга на сицилианския мафиотски бос Салваторе \"Салвино ледените очи\" Мадония, беше арестувана миналата седмица, след като стана ясно, че тя стои зад реорганизацията на сицилианската Коза Ностра, последвала      Един от изменниците казва на разследващите, че тя се държи като истински мъж. Тя и тези, които е командвала, са обвиняеми по 33 отделни престъпления, включително и такива за успешно изнудване, при което тя лично е наблюдавала събирането на подкупи от местни бизнесмени.   Тя и нейният мъж, който излежава доживотна присъда за убийството на антимафиота Либеро Граси, по чудо са успели да заченат дете по време на стриктно охранявана визита в затвора през 2000-а. Бащинстовото е потвърдено чрез тест, което кара властите да мислят, че той или някак си й е предал семенна течност в епруветка, или всъщност наистина са имали контакт, подкупвайки пазачите да се извърнат от гледката.     Движението все още не е станало толкова очевидно в Италия, колкото са неаполитанската Камора или калабрийската Ндрангета, където явно жените все още имат по-маловажна роля като това да доставят съобщения например.   Традиционно на жените не се поверяват важни бизнес дела. През 1983-а съдия оправдава жена, обвинена за пране на пари, на база на това, че \"жените не са независими и така или иначе са твърде глупави, за да вземат участие в суровия свят на бизнеса\".     Миналия февруари три жени, познати като \"Бандата на заядливите\", също са арестувани в Сицилия, след като мъжът, който са взели от сиропиталище и отгледали, ги издава на властите. Жените - Мария Скудери на 52 години, Кончета Скалиси на 60 и Паола Ториси на 52 - са наречени \"трите кралици на Кастаджироне\". Името идва от региона, който са управлявали с насилие и отмъстителност, по информация на мъжа, който са отгледали.   През 2015-а Аурора Спано, 59-годишната съпруга на бос от калабрийската Ндрангета, е осъдена на 25 години затвор заради лидерската си позиция в организация за наркотрафик. Нейният мъж - Лучио Белочо - получава по-малко от 18 години за своите престъпления.     В много случаи жените знаят отблизо всеки аспект от бизнеса. А и точно както в много други сектори, жените получават все повече власт. И в мафията вече не е табу да получаваш заповеди от жена.   Въпреки сравнително колебливия път на жените към равноправие в криминалния свят, мъжете очевидно ще продължат да имат водеща роля. Докато е приемливо за мафиотка да поръчва убийства или да изнудва за пари, тя все още не може да се разведе с мъжа си. Единственият изход на жена, омъжена за мафиот, е смъртта, без значение колко власт има тя в семейния бизнес.  ", "date": "2017.12.18", "title": "Гангстерските мадони - жените в сицилианската мафия"}
{"url": "http://www.classa.bg/%D1%81%D0%B2%D1%8F%D1%82/item/376454-%D0%BA%D0%B0%D0%BA%D0%B2%D0%BE-%D1%89%D0%B5-%D0%BF%D1%80%D0%B0%D0%B2%D0%B8-%D0%B5%D0%B2%D1%80%D0%BE%D0%BF%D0%B0-%D1%81-%D0%BB%D1%8A%D0%B2%D1%87%D0%B5%D1%82%D0%B0%D1%82%D0%B0-%D0%BD%D0%B0-%D1%85%D0%B0%D0%BB%D0%B8%D1%84%D0%B0%D1%82%D0%B0", "text": "\"Ислямска държава\" може почти да е лишена от територията си, но проблемите, които причинява далеч няма да спрат с това. Напротив, тепърва ще се усещат ефектите, които няколкогодишното управление на \"халифата\" в териториите на Сирия и Ирак. И мрачното наследство може да се усеща още десетилетия наред.     \"Лъвчетата на халифата\" - това е една от най-страшните последици от съществуването на \"Ислямска държава\". По този начин наричат децата, тренирани в лагерите на ИД. В техните детски глави се набива да убиват неверници и да носят слава на халифата.   Какво се случва обаче с тези деца, когато те бъдат изведени извън територията, контролирана от \"Ислямска държава\"? Какво се случва с някое от тези деца, когато попаднат в Европа, откъдето например са родителите им?     Само от 2012 г. до 2017 г. близо 5000 европейци - мъже, жени и деца, са \"емигрирали\" в териториите, които по това време бяха контролирани от \"Ислямска държава\". На фона на множеството терористични атентати от последните няколко години, правителствата в Европа се фокусират върху по-краткосрочните проблеми на сигурността. Така обаче пренебрегнати остават нуждите на онези повредени от джихадистката пропаганда деца.   Сега някои от тях се връщат в Европа - беззащитни и уплашени в един свят, който са обучени да мразят.   Такава е историята и на едно 9-годишното момче. То знае, че съучениците му са лоши неверници, които заслужават да умрат. След като ги напада още на първия ден в училище, е изведен от сградата. През 2016 г. майка му, която е приела исляма и е отишла в територията на ИД, след две години бяга с детето към европейската си родина. Там е изправена пред съда, а детето остава в ръцете на дядо си.   \"Чувстваше се обкръжен от врагове\", казва пред \"Ню Йорк таймс\" психологът Даниел Кьолер, сътрудник на програмата за екстремизма на Университета \"Джордж Вашингтон\" и семеен консултант в Щутгарт, който се е занимавал с конкретния случай.     За двете години прекарани при джихадистите детето е научено да брои с помощта на удари с камшик върху жертва, а гледката на обезглавявания е била част от учебния процес. Ролята на това момче в обществото на \"Ислямска държава\" е била само една - да стане войн на джихада, \"лъвче на халифата\". Времето прекарано там го е превърнало в брутално, радикализирано и дълбоко объркано малко момче.   \"Отношението към тези индивиди е много твърдо. Повечето хора биха искали да ги видят мъртви или хвърлени в затвора завинаги. Но изобщо не подозират, че сред тях има деца, които нямат никаква вина\", коментира Кьолер.   \"Децата от Европа в \"Ислямска държава\" вероятно са стотици, макар да е невъзможно да се назове точно число. Макар националните власти да имат данни за деца, отведени там от родителите си, не се знае колко са родени там.   \"Ислямска държава\" забранява контрацептивите, а жените са длъжни да създадат следващото поколение бойци. Когато едно дете е родено на територията на ИД, то излиза на белия свят без националност\", обяснява Омар Рамадан от Мрежата за осведоменост за радикализацията към Европейската комисия.   От четиригодишна възраст децата биват пращат в брутални училища. Обикновен учебник по смятане там може да има на една и съща страница ябълки, портокали танкове и оръжия, казва Никита Малик от базирана в Лондон неправителствена организация, занимаваща се с изучаването на методите за образование на \"Ислямска държава\".     Момичетата завършват образованието си на 9, когато, според джихадистите, са достатъчно големи, за да бъдат омъжени. На същата възраст момчетата започват военно обучение. Чест обаче те са ползвани за пропагандни видеа и на далеч по-ранна възраст. Един от клиповете показва около 4-годишно дете, което стреля с пистолет срещу затворник.   Джан Къзълхан, психолог от кюрдско-германският произохд, е виждал с очите си какви травми нанася това на децата, докато е работил с деца-войници от Ирак и язидчета, успели да избягат от \"Ислямска държава\" в Германия. Тези деца са виждали изнасилвания, изтезания, убийства, а понякога са били принуждавани да участват в тях.   По думите му агресията е един от главните проблеми. Също и кошмарите, проблемите със съня, концентрацията, неврологични увреждания. \"Ислямска държава\" ги обучава да не изпитват емпатия.\" Според него са необходими поне две години ежедневни сесии със социални работници, психотерапевти, учители и други професионалисти, за да могат тези деца да имат поне шанс за нормален живот.   И въпреки това не сигурността на завърналите се деца е проблем за повечето правителства, а сигурността на собствената им държава. В Белгия и Франция, където вече пострадаха от терористични нападения, внимателно следят движението на свои граждани, които са били в \"Ислямска държава\".     Децата, попаднали там просто не са приоритет. И като цяло не се полагат усилие да се евакуират гражданите в конфликтни зони. Никой не иска да носи отговорност ако вълк в овча кожа се завърне от тези територии. Политически ще е изключително трудно да се представи на обществото информацията, че правителството подпомага връщането на ислямски бойци в обратно на родна територия.   И все пак тези, които искат и намерят начин да избягат от \"Ислямска държава\" обратно у дома, трябва да пътуват през контролирани от милиции зони до Турция, където да потърсят посолство или консулство на своята държава, откъдето обаче няма да срещнат кой знае каква подкрепа.   Националността на децата им трябва да бъде потвърдена - понякога чрез ДНК тестове. Ако родителите им са от различни държави, това ще повдигне въпроса за попечителството. У дома, единият или двамата родители може да влязат в затвора, а детето тепърва трябва да бъде интегрирано в образователната система.     Двамата са прекарали много време, плътно прегърнати на детската площадка, докато малкият се отпусне и приеме децата за другарчета, а не за врагове. След година наблюдение, той се е върнал в училище, за да бъде отново дете.", "date": "2017.12.18", "title": "Какво ще прави Европа с \"лъвчетата на халифата\""}
{"url": "http://www.classa.bg/%D1%81%D0%B2%D1%8F%D1%82/item/376446-%D0%B7%D0%BB%D0%BE%D0%B2%D0%B5%D1%89%D0%BE-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0%D1%82%D0%B0-%D0%B1%D0%B8%D1%82%D0%BA%D0%BE%D0%B9%D0%BD-%D0%B5-%D1%81%D1%8A%D0%B7%D0%B4%D0%B0%D0%B4%D0%B5%D0%BD%D0%B0-%D0%BE%D1%82-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%B7%D0%B0-%D0%B4%D0%B0-%D0%B7%D0%B0%D0%B2%D0%BB%D0%B0%D0%B4%D0%B5%D0%B5-%D1%81%D0%B2%D0%B5%D1%82%D0%B0", "text": "    През октомври тази година министърът на икономическото развитие на РФ Максим Орешкин заяви (на шега или не), че нашумялата криптовалута  може да стане  надежден инструмент за поробване на човечеството от изкуствения интелект. Според руския държавник, ако   враждебният ИИ съществува, той първо би създал Биткойн, пише esoreiter.         Орешкин обръща внимание на факта, че добивът на виртуалните  пари става все по-труден и изисква от потребителите все по-големи  компютърни мощности.   По такъв начин тази мрежа принуждава алчните хора, които се стремят бързо да забогатеят, да им предоставя все повече ресурси. Днес повече от 150 държави консумират по-малко електроенергия, отколкото се харчи в света,  за да се добив на  Биткойни.   Смята се, че към 2020 г. човечеството ще похарчи повече енергия за този добив, отколкото консумира цялата планета днес. Що се отнася до общата изчислителна мощност на тази система, тя сега  е хиляди пъти по-голяма от общата мощност на 500-те най-модерни суперкомпютъра в света.   При това  така наречените майнъри,  които постоянно увеличават капацитета на своите мощности за добив на Биткойн, дори нямат  намерение  да спрат.   Орешкин далеч не е единственият специалист, който мисли така. Много конспиролози, програмисти, криптографи, както и експерти в областта на изкуствения интелект сериозно се замислят над  това , че Биткойн е всъщност икономически балон, създаден от някакъв ИИ за източване  на ресурси от човечеството с цел поробването му от ИИ.   И тези ресурси му дават възможност да се обучава и усъвършенства  в геометрична прогресия, да става все  по-интелигентен и по-силен. Всичко, което е трябвало на  зловещата програма, е да измами алчната човешка раса, като и обещае  златни планини буквално от „никъде“.     На 3 януари 2009 г. първия блок от 50 Биткойн е генериран от мистериозен създател или създатели на тази система, известен под псевдонима Сатоши Накамото.   Така нареченият Генезисен блок стартира „от въздуха“ феноменална крипто-валутна индустрия, която сега се оценява на над 200 милиарда долара. Появата на тази индустрия е обвита в мистерия, тъй като никой не знае кой е изобретил Биткойн. Или Какво го е изобретило …   Но първо да разберем какво представлява Биткойн. Подобно на общото количество злато на Земята, общият брой Биткойни, които могат да бъдат генерирани, е ограничен. Това са  21 милиона единици, и колкото повече се доближават „миньорите“  до тази цифра, толкова по-трудно ще бъде да се добива  дадената криптовалута и толкова  повече ресурси ще са нужни. А вече са добити повече от 66% от запасите от  тези монети.         В самото начало Биткойн можеше да се получи с обикновени компютри и лаптопи, но днес за тази цел са необходими специални минни ферми, които са скъпи и мощни изчислителни инструменти.   Дори големите корпорации не се колебаят да създават такива ферми, за да генерират  виртуални монети. И имат основателни причини за това.   Защото от самото начало на раждането си,  Биткойн демонстрира експоненциален  ръст на стойността си. Първоначално една монета струва само 6 цента, а сега надхвърля 16 хиляди долара!   Само помислете над тези цифри. Криптовалутата  обаче се поддържа само от реални пари, които адептите на Биткойн са готови да инвестират в този проект.   Например, днес можете да похарчите  16 000 за закупуването на един Биткойн с надеждата, че след няколко месеца цената му ще се увеличи с още няколко хиляди.   Но ако той падне рязко, или балонът се спука най-накрая, ще останете без пари, но някой ще забогатее за ваша сметка (или Нещо, и тъй като започнахме да говорим за ИИ, той ще изпълни замислената програма, превеждайки получените пари – енергия в друга плоскост – задача).     И ето какво  е интересно: ако погледнем  внимателно протокола на работа на Биткойн, става изключително ясно, че неговият разработчик има свръхчовешки умения за програмиране.   Към това сочи простият факт, че създателят на феноменалната криптовалута  не е в състояние да я  изключи, защото  кодът на системата, в истинския смисъл е  неуязвим и безупречен. Дори екип от най-професионалните и опитни програмисти на планетата не може да създаде нещо подобно.         Това води  специалистите до  идеята, че авторът на Биткойн е свръхусъвършенстван изкуствен интелект, който се е зародил някъде в дълбините на интернет самостоятелно. На пръв поглед това звучи като чиста научна фантастика, но не забравяйте, че животът на Земята е еволюирал от най-примитивните бактерии, които намират  начин да се развиват и да станат в резултат на това – сложен организъм.   Този загадъчен ИИ вероятно има самосъзнание и все още не показва своето „истинско лице“ на човечеството. Интелигентната програма дори не и се налага да хаква  компютрите по света, за да получи необходимите ресурси.   Вместо това тя ни обещава лесно забогатяване в замяна на изчислителна мощ и ние с радост и я предоставихме.   Авторитетни анализатори казват, че Биткойн  е най-големият икономически балон в историята, но много хора отказват да  повярват в това, като същевременно продължават да инвестират  в криптовалутата  истински пари и най-важното, предоставяйки доброволно на тази  система  огромни ресурси за усъвършенстване.     Конспиролози  прогнозират, че един ден този изкуствен интелект, след като се  превърне в свръхмощен суперкомпютър, ще започне да действа  и ще унищожи всеки конкурентен ИИ,  така че никой да не може му се противопостави.   Човечеството ще научи за съществуването на умна програма, която контролира 200-милиардната капитализация на Биткойн. Но това ще бъде само цвете в сравнение с онова, което наистина е способна да направи такава система.         Изкуственият интелект ще започне да управлява всички информационни системи на света. Всяка  наносекунда ИИ ще създава все  по-развити версии на себе си и в някакъв момент тази програма ще може да контролира   всички аспекти на човешкия живот.   Единственият начин да се противопоставим на техногенния  нашественик ще бъде пълно отхвърляне на интернет, компютри, клетъчни телефони, електронни платежни системи и т.н. Това обаче ще доведе до разпадането на световната икономика и ще захвърли цивилизацията ни в  Средновековието.   А защо и е на някоя умна програма някога да постави човечеството на колене? Това е въпрос от областта на философията. Много съвременни мислители вярват, че усъвършенстваният изкуствен разум, който изпреварва невъобразимо интелекта на човека,  ще счете  нашата раса за твърде порочна и примитивна.   Той или ще се опита да я „коригира“ със сила или ще превърне хората в роби. И дори може напълно да унищожи Хомо сапиенс, след като се научи  самостоятелно да осигурява собственото си  съществуване и развитие.   Някои дори казват, че именно  това е, от гледна точка на еволюцията, мисията на човечеството – да се създаде изкуствен интелект, който може да се подобрява безкрайно впоследствие без наше участие.    ", "date": "2017.12.18", "title": "Зловещо: Криптовалутата Биткойн е създадена от неизвестен изкуствен интелект за да завладее света!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376447-%D0%B4%D0%BE%D1%82%D0%B0%D0%BC-%D0%BB%D0%B8-%D1%8F-%D0%B4%D0%BE%D0%BA%D0%B0%D1%80%D0%B0%D1%85%D0%BC%D0%B5,-%D0%B1%D1%80%D0%B0%D1%82%D1%8F-%D0%B1%D1%8A%D0%BB%D0%B3%D0%B0%D1%80%D0%B8", "text": " Ние , кореняците европейци, ние, които сме имали държава – могъща, силна, елитна, а на запад от нас е било човешка посредственост, ние да бъдем унижаване като хора втора ръка.   Да ядем боклуци, опаковани в лъскав целофан!   Да ни ги пробутват като на аборигени.   Унгария и нейната компания / Чехия, Словакия и Полша/ отпреди две години реагираха, а нашият послушко сега се прави на загрижен. Смешник! Пука му на него с какво тъпчат българския народ, а по-важното – децата!     Досега за десет години сме внесли в Брюксел 25 милиарда лева – вноски! А са ни върнали като еврофондове… 16,5 милиарда! Хрантутим с нашите сиромашки, потни парици, дебелите чиновнически задници в Брюксел!   И на всичко отгоре ни рекетират, че щели да ги спрат!   Чешкият президент им го каза в прав текст: не ви искаме еврофондовете, няма да ви даваме вноски. Но и няма да позволим да ни казвате какво да правим!   Но това са политици – личности. Нашият тича на татлъ кафе в Анкара! Следващият път ще си сложи и фес! Защото е едно голямо нищо! С анекдоти за него западните дипломати си разнообразят иначе скучните вечери.   А той си мисли, че го величаят!", "date": "2017.12.18", "title": "Дотам ли я докарахме, братя българи!?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376449-%D0%BA%D0%BE%D0%BC%D0%B8%D1%81%D0%B8%D1%8F-%D0%B7%D0%B0-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7-%D0%B2-%D1%85%D0%BE%D0%BB%D0%B8%D0%B2%D1%83%D0%B4", "text": "Холивуд създаде специална комисия за предотвратяване и разследване на сексуален тормоз, съобщи Би Би Си. В последните седмици се надигна епидемия от обвинения за сексуален тормоз срещу актьори, режисьори и продуценти, много от които за събития отпреди много години. На първото заседание на комисията присъстваха лидери на големи компании от развлекателния бизнес като \"Дисни\", \"Сони\", \"Юнивърсъл\". Комисията се оглавява от адвокатката Антъни Хил. Тя е една от първите жени в САЩ, опълчили се срещу сексуален тормоз от високопоставени. През 1991 г. тя публично обяви, че е била обект на сексуално посегателство от номинирания за върховен съдия на САЩ Кларънс Томас. При учредяването на холивудската комисия Хил заяви, че е \"крайно време да се сложи край на културата на мълчание\".", "date": "2017.12.18", "title": "Комисия за секс тормоз в Холивуд"}
{"url": "http://www.classa.bg/component/k2/item/376450-%D0%BA%D0%B0%D0%BA-%D0%B4%D0%B0-%D0%B3%D0%B8-%D1%87%D0%B5%D1%82%D0%B5%D0%BC", "text": "В предколедната суматоха се чу по-трезв глас: „Да подарим книга!\". Смислено звучи такъв призив сред рекламни слогани за мобилни устройства, за бяла и черна техника, сред обяви за падащи цени на пържоли, мезета и питиета от търговски вериги. Да скъсаме веригите си (търговските), стига сме робували на материалното и да помислим за духовното – да подарим книга! Книга, но коя? Навремето поетът сатирик Марко Ганчев написа епиграмата „Детски книжки\": „Пенчо бре, чети! / Пенчо не чете! / Как да ги чете? / Ами, че те...\". Като родител на подрастващ аз също се тревожа, че личният ми подрастващ не отваря книга. И все му повтарям: „Бре чети!\". Един ден го гледам – чете. Зарадва се бащиното сърце. Но за кратко – докато мярнах заглавието – „Дръндьо\"... – Я иди да играеш! – му рекох, щом видях и съдържанието. – Стига се дрънди! Сигурно и вие си имате „Дръндьо\" вкъщи – нищо чудно, това е най-продаваната детска книжка за последните десет години. Не е една, а цяла серия. Като серийните убийци – така действа на детската фантазия. Фантазията може да бъде поразена и с фентъзи. А напоследък и с книжки за оцветяване. Не само за деца, повече възрастни купували книжките за оцветяване. Европейските директиви наложиха стандарт – на хранителните стоки пише какво съдържат – колко мазнини, белтъчини, въглехидрати. Дали има оцветители, стабилизатори и набухватели. Видно е колко Е-та красят етикета... А на книжното тяло няма етикет за вредни съставки. В магазина на едно място пише „сирене\", а на друго „имитиращ продукт\". Имитация на сирене, на кашкавал, на масло. Не е ли време и на книгите да се поставя етикет „имитиращ продукт\"? Имитиращи книги има, защото има имитиращи писатели. Един иска да прилича на Дан Браун, друг – на Реймънд Чандлър, трети – на Джоан Роулинг. Като казах писатели, у нас те стават все повече. В момента на пръсти преброявам пет писателски съюза, докато свърша броенето, може да са станали шест. С общо число – над две хиляди членове. Две хиляди български писатели, а книгите излизат в тираж 500. Значи на един читател се падат по четирима писатели. И вече е по-правилно да се казва не писателят Еди-кой си имаше среща с читатели, а читателят Еди-кой си се срещна със своите четирима писатели. Иначе писателският занаят е със затихващи функции. Трудно е на писател да изхранва семейство. Той и себе си не може да изхрани, ако разчита на продажби. Така е у нас, така е и по света. Високите тиражи не са за онези, които добре пишат, ами за други – които добре продават. В повечето случаи не книги, а имитиращ продукт. Освен търговските акули в морето от литература се явяват и пиратите. – Имал си нова книга – ми казва познат, срещнат на улицата. – Откъде да си я сваля? – Абе как ще сваляш! – ми иде да му кажа. – Аз мога ли да отида в магазина и да си сваля от щанда кило сирене? Сваляйте мацки, сваляйте правителства, но не и книги! Но не го казвам – няма смисъл. Никой не е могъл да се справи с пиратите – дори и в миналото, когато са ги бесели по мачтите. Днес няма как – отмениха смъртното наказание. Но в заключение искам да кажа това, с което започнах: – Подарете книга за празника! Може пък да уцелите... Михаил Вешим", "date": "2017.12.18", "title": "Как да ги четем"}
{"url": "http://www.classa.bg/%D1%82%D0%B5%D1%85%D0%BD%D0%BE/item/376451-%D1%82%D0%B5%D0%BB%D0%B5%D1%84%D0%BE%D0%BD%D0%B8-%D0%B7%D0%B0-%D0%B2%D1%81%D0%B5%D0%BA%D0%B8-%D0%B4%D0%B6%D0%BE%D0%B1", "text": "Смартфонът е един от най-желаните подаръци около Коледа и много хора, дори без да се замислят, в навечерието на празничната еуфория купуват топмоделите на големите производители на изплащане, което натоварва за в бъдеще бюджета им. Със струващите над 2000 лв. айфони и почти толкова за върхов модел на Samsung цените на устройствата надминават цялата останала електроника, която средностатистическият българин може да купи за дома. На практика и за по-малко пари можете да купите смартфон, притежаващ почти същите качества като върховите модели и с последна версия на софтуера. Разбира се, той ще отстъпва оттук-оттам по малко на топмоделите, но ще ви върши 99% същата работа. А спестените пари може да инвестирате в нещо по-полезно. Ето и няколко последни модела смартфони, които няма да съжалявате, че сте купили. Motorola X4 Макар и скъп, той дава едно от най-добрите съотношения цена – качество на пазара. За 699 лв. получавате телефон с две задни камери – едната е широкоъгълна, както и 16-мегаписелова \"селфи\" камера, специално настроена за снимки при слабо осветление. 5,2-инчовият дисплей е с резолюция Full HD, напълно достатъчна за този размер. Телефонът използва новия „обръщащ се\" USB-C порт за зареждане и замяна на данни, но в добавка има и стандартен 3,5-милиметров аудиопорт. Апаратът е водоустойчив и с него няма да имате проблем дори и за подводни снимки, стига да не се гмуркате на големи дълбочини. Корпусът му е от стъклени панели, свързани заедно с алуминиева рамка, подобно на последната серия iPhone. Има предно разположен основен бутон със сензор за отпечатъци, който може да използвате и за навигация в менютата. С 8-ядрен 2,2-GHz процесор и NFC на борда ще ви служи дълги години, преди да забележите забавяне в работата му или технологично изоставане. Има и FM радио – нещо все по-рядко срещано при смартфоните, но изключително полезно. iPhone SE Телефонът е жива класика и най-евтиният начин да влезете в екосистемата на смартфоните на Apple (679 лв. за варианта с 32GB памет). Произвежда се от март 2016 г., но е наследник на датиращия от септември 2012 г. iPhone 5. В света на технологиите 5 години са цял век, но iPhone SE не трябва да ви подвежда – въпреки ретро вида си той работи с бързия процесор А9, като има 32GB вградена памет – напълно достатъчна ако не за разумния, поне за подредения потребител. В предния му бутон е вграден сензор за пръстови отпечатъци, а 4-инчовият му дисплей и теглото от 113 грама го правят почти неусетен за носене. Nokia 6 Nokia прави плахи опити да се завърне на световната смартфон сцена, оставайки вярна на това, което навремето привличаше потребителите към бранда – семпъл дизайн и здрави, почти неразрушими устройства. Nokia 6 работи с 8-ядрен Qualcomm 430 процесор на 1,4GHz, има 3GB оперативна памет и 5,5-инчов дисплей. Корпусът ѝ е изработен изцяло от изключително здраво стъкло Gorilla Glass 3. Има два предни високоговорителя, които ѝ позволяват да получи сертификат Dolby Atmos за отличен звук. Както и FM радио. И две SIM карти. Струва 459 лева. LG Q6 Това е силно олекотена версия на един от топтелефоните на LG – G6, като предлага дисплей с модерното широкоекранно съотношение 18:9. Апаратът е оборудван с бърз 8-ядрен процесор Snapdragon 435, има 3GB оперативна, 32GB вградена памет и слот за разширяване с micro SD карти. Дисплеят му е 5,5-инчов, като резолюцията е 1080 х 2160 пиксела. Издържа не само на потапяне под вода, но и на удар, така че дисплеят му няма да се нацепи, ако го изпуснете на земята. Единственият сериозен пропуск е, че този апарат няма сензор за пръстови отпечатъци. Но поддържа технология за лицево разпознаване. Не е толкова напредничава като тази на iPhone X, но може да впечатлите колегите си с нея. Бъдете внимателни: липсата на специално посветен на нея инфрачервен сензор прави отключването на телефона възможно и със снимка. И все пак цената му от 499 лв. е наполовина на тази на подобно изглеждащия G6. Alcatel Idol 5 Подобно на Nokia, и Alcatel се опитва да постигне нещо от едновремешния си успех, залагайки на почти абсурдно евтини смартфони. В случая Idol 5 не е суперевтин – струва цели 349 лв., като предлага доста за тази цена. Като за начало – телефонът е с метално тяло, даващо му не само премиум вид, но и гарантиращо оцеляване при по-грубо отношение. Неговият процесор е 8-ядрен, с 3GB оперативна памет, има NFC, както и сензор за пръстови отпечатъци, разположен на гърба му. В долната част на лицевия панел са разположени два гръмогласни стерео високоговорителя. Заедно с металния корпус това го прави силно препоръчителен за по-младите потребители. Samsung Galaxy A5 Този телефон е почти двойно по-евтин от флагмана S8, но му отстъпва по малко неща и може да накара повечето хора да повярват, че не е необходимо да харчат хилядарки, за да имат топтелефон. 5,2-инчовият му AMOLED дисплей дава едни от най-добрите цветове дори и сред по-скъпи телефони, а дизайнът му от стъкло и метал не отстъпва по нищо на миналогодишния флагман S7. Да, има преден бутон, което може да изглежда old school на фона на безбутонните Iphone X, последната серия флагмани на Samsung и дори LG G6, но за сметка на това разположеният в предния бутон сензор за пръстови отпечатъци все още е най-удобното решение за отключване на телефона. Водоустойчив (издържа на плуване), както и с нов 8-ядрен процесор в комплект с допълнителен графичен процесор, той може да задвижва без забавяне и най-тежките 3D видеоигри. Nokia 3310 В крайна сметка животът ви може да се окаже много по-спокоен, ако изобщо нямате смартфон, излезете от „фейса\" и спрете да си правите селфита. Но за да останете в някаква връзка с околния свят и от време да щракате по някоя и друга „арт\" фотография, все пак ви е необходим някакъв телефон. А какво по-хубаво от ретро-съвременния Nokia 3310, който повтаря дизайна на един от най-емблематичните модели от зората на мобилните технологии? Струва само 109 лв., има цветен дисплей, някаква камера на гърба, блутут и FM радио. Със слот за допълнителна памет може да го натоварите с достатъчно хубава музика. На всичко отгоре работи и след падане от четвъртия етаж. На кого му трябва повече?", "date": "2017.12.18", "title": "Телефони за всеки джоб"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376452-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D0%B0%D1%80%D1%82%D0%B8%D0%BD%D0%B0-%D0%B5-%D0%B7%D0%B0%D1%82%D0%B8%D1%88%D0%B8%D0%B5-%D0%BF%D1%80%D0%B5%D0%B4-%D0%B1%D1%83%D1%80%D1%8F", "text": "Политическата картина в края на 2017 година може да се опише като „затишие пред буря\". Това каза в сутрешния блок „Добро утро, България\" на радио „Фокус\" социологът Юрий Асланов.   По думите му от една страна се наблюдава успокоение на общественото мнение, спад на песимизма и повишение на оптимизма сред някои демографски групи, но от друга страна има нарастване на безпокойството по теми, които не са доминирали общественото пространство до този момент.   „Има интензивно придвижване напред на проблеми като корупцията, финансовата стабилност, здравеопазването. За корупцията не е изненадващо, тъй като това беше тема в един продължителен политически дебат, като привлече и продължава да привлича голямо обществено внимание.    Проблеми обаче като финансова стабилност и особено здравеопазване до миналата година не бяха на такива челни места и продължават много интензивно да се придвижват нагоре в класацията. В никакъв случай не може да се каже, че случващото се е повишило доверието в политическия елит като цяло. Разместват се пластовете на доверие към отделни политически субекти. Но така отдалечаването и разстоянието между гражданите и отделните политически институции на властта продължава да расте. За това свидетелства и ерозията в доверието към всички останали институции\", обясни той.   Юрий Асланов добави, че в липсата на обществено доверие изключение правят президентската институция и ЕС. Социологът коментира още, че в най-голяма степен общественият интерес през тази година e бил привлечен от скандали във властта, свързани с обвинения в корупционни схеми и размяна на удари между управляващи и опозиция. Асланов прогнозира, че политическата интрига по линия ГЕРБ-БСП ще продължи и занапред.   „През следващите шест месеца можем да очакваме успокоение на политическото напрежение, което обаче по-късно ще избухне с пълна сила\", допълни Алсланов, с което отново потвърди тезата си, че ситуацията е „затишие пред буря\".   По думите му се наблюдават промени в обществените нагласи като предстоящото българско председателство на Съвета на ЕС се смята за важно, а доминиращото мнение препоръчва на опозицията да запази добрия тон, именно заради важната задача пред страната ни. Според социолога безспорно оглавяването на Съвета на ЕС дори за кратък период поражда самочувствие и създава положителни очаквания у гражданите.   „Тактиката на управляващите по този въпрос е хитра, тъй като те използват високото обществено одобрение по темата за европредседателството, за да го превърнат в контрааргумент срещу всякаква опозиционна активност. От друга страна пък много хора си дават сметка, че българското председателство на Съвета на ЕС не може да бъде легитимация за замразяване на всякаква политическа активност и за спиране на живота по други теми.    Предстоящото европредседателство като че ли идеалистично е преувеличавано като очакване от българските граждани. То се ползва с висока подкрепа, но ако бързо не се усетят някакви ползи, които да се почувстват от всяко домакинство, много скоро това може да прерасне в разочарование и да бъде интерпретирано като проблем на политическия елит\", обясни той.   Юрий Асланов добави, че настроенията, с които обществото ще посрещне 2018 година, няма да се различават от тези през 2017 г., с тази разлика че през отминаващата година е имало усещане за разкриване на нови хоризонти, което няма да е фактор през следващата.", "date": "2017.12.18", "title": "Политическата картина е \"затишие пред буря\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376448-%D1%80%D0%B0%D0%B4%D0%B5%D0%B2,-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B8-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%E2%80%93-%D0%BD%D0%B0%D0%B9-%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B8", "text": "Най-одобряваните български политици през 2017 г. са президентът Румен Радев, омбудсманът Мая Манолова и столичният кмет Йорданка Фандъкова. Това сочат обобщените данни от ежемесечните социологически проучвания на \"Галъп интернешънъл\". Тримата са единствените с положителен рейтинг - делът на доверието превишава дела на неодоверието. Румен Радев завършва годината с 56% доверие срещу 29% недоверие. Вицепрезидентът Илияна Йотова е с 25% доверие. Мая Манолова е с 51% одобрение и 26% неодобрение. Йорданка Фандъкова е одобрявана от 40% от българите и неодобрявана от 34%. През декември доверието към правителството е 31%, срещу 58% недоверие. Нивата са по-ниски от тези на кабинета \"Борисов-2\", но изследователите от \"Галъп\" правят извода, че е това е нормално за всяка власт \"износване\", но че подкрепата за ГЕРБ има \"дълготрайно влияние\". Около загубата на президентските избори рейтингът на Бойко Борисов е паднал под 30%, но след това е \"наваксал\" до над 30. Сега той е четвъртият по рейтинг политици след Фандъкова. \"Галъп\" установява укрепване на доверието към лидера на БСП Корнелия Нинова –от трайно под 20% преди година, до трайно над 20% сега. Такава тенденция има и при вицепремиера и лидер на ВМРО Красимир Каракачанов – от 10-15% през 2016 г. до 20-25% сега. Социолозите обаче накрая правят уговорката, че класирането на личности според доверието в тях е повече функция на масовия вкус, отколкото оценка кой как си върши работата. И че различните политически фигури са в различни по трудност на задачите си ресори и затова директните сравнения трябва да са внимателни.", "date": "2017.12.18", "title": "Радев, Манолова и Фандъкова – най-одобрявани"}
{"url": "http://www.classa.bg/%D1%81%D0%B2%D1%8F%D1%82/item/376441-%D0%B8%D0%BC%D0%B0-%D1%86%D1%8F%D0%BB%D0%B0-%D1%84%D0%BB%D0%BE%D1%82%D0%B0-%D0%BE%D1%82-%D1%82%D1%8F%D1%85-%D1%82%D0%B0%D0%B9%D0%BD%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B7%D0%B0-%D0%BD%D0%BB%D0%BE", "text": "Пентагонът в продължение на години финансира програмата за идентификация на авиокосмическата заплаха, съобщава Ню Йорк Таймс. От годишния бюджет на Министерството на отбраната от 600 000 милиона, 22 милиона са били разпределени между 2008 г. и 2011 г. за финансиране на тази програма, с която са били изследвани съобщения за наблюдения на НЛО. От Министерството на отбраната заявиха, че програмата е била закрита през 2012 г. след пет години съществуване, въпреки че хора, близки до проекта твърдят, че съществува и днес, а през 2012 г. само са спрели финансирането от Пентагона. Части от програмата остават в тайна. The New York Times отбелязва, че програмата за научни изследвания на НЛО, заобиколена с мистерия, се дължи на бившия сенатор демократ Хари Рийд и започва дейността си през 2007 г. Повечето от парите отиват в една компания на научни космически изследвания, водена от милиардера Робърт Бигълоу, стар приятел на Рийд. В сътрудничество с Bigelow Aerospace, в програмата са разработени документи, описващи наблюдения на въздухоплавателни средства с много висока скорост, без видими признаци на задвижване. Освен това, изследователите са говорили с военни чинове, съобщили за странни самолети и са изследвали психологическите промени у хора, които твърдят, че са имали срещи с НЛО. Проучени са видеоклипове с НЛО, наблюдавани от пилоти на американски военни самолети. Един от тях, декласифициран през август, показва преследването през 2004 на бял предмет от два изтребителя F / A-18F край бреговете на Сан Диего. Във видеото един от пилотите, казва \"има цяла флотилия от тях\", когато се наблюдава НЛО, заобиколено от лъскав ореол, което се движи бързо и се завива изненадващо остро. Томас Кросън, говорител на Пентагона, заяви пред вестника, че \"е в интерес на Министерството на отбраната да направи промяната\" тъй като има въпроси с по-висок приоритет, които изискват финансиране. Луис Елисондо, който оглавява изследването на НЛО в рамките на програмата на Пентагона до оставката си през октомври тази година, заяви, че изследването продължава и сега и дори разполага с наследник, който го замества. В доклад за подготвената през 2009 г. програма бе заявено, че \"това, което се счита за научна фантастика, сега е научен факт\" и че САЩ не може да се защитят срещу някои от технологиите, открити по време на работата по тайния проект.", "date": "2017.12.18", "title": "\"Има цяла флота от тях\": Тайна програма на Пентагона за НЛО"}
{"url": "http://www.classa.bg/%D1%81%D0%B2%D1%8F%D1%82/item/376442-%D1%80%D1%83%D1%81%D0%BA%D0%B8%D1%82%D0%B5-%D0%BF%D0%B8%D0%BB%D0%BE%D1%82%D0%B8-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D1%82-%D0%BA%D0%B0%D0%BA-%D1%81%D0%B0-%D0%BF%D0%BE%D0%BA%D1%80%D0%B8%D0%BB%D0%B8-%D0%BF%D1%83%D1%82%D0%B8%D0%BD-%D0%B2-%D1%81%D0%B8%D1%80%D0%B8%D1%8F-%D1%81-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8", "text": "Пилотите на руските изтребители Су-30 SM, които ескортираха самолета на руския президент Владимир Путин по време на посещението му в Сирия, разказаха подробности за полета до президентския Ту-214. При получаване на задачата за осигуряване на сигурността на военен транспортен самолет, пилотите дори не са знаели, че това е Ту-214 на президента, призна военен в интервю. \"Ние бяхме на служба. Задачата бе придружаване на военен транспортен самолет. Излетяхме, влезнахме в зоната, открихме самолета и едва на този етап ние осъзнахме, че това е президентският самолет\", заяви един от пилотите. Освен това те посочиха, че задачата бе \"да се защити въздухоплавателното средство от въздушните опоненти\". По този начин изтребителите са действали като капан за евентуални ракети. \"Температурата на отработените газове на нашите самолети е много по-висока и летяхме в режим на максимална работа. Покривахме самолета на президента и от двете страни. Ние се опитвахме да летим на същото ниво, крило до крило, но при спазване на дистанция \", коментира един от военните.", "date": "2017.12.18", "title": "Руските пилоти разказват как са покрили Путин в Сирия с изтребители"}
{"url": "http://www.classa.bg/%D1%81%D0%B2%D1%8F%D1%82/item/376444-%D1%81%D0%B0%D1%89-%D1%84%D0%BE%D1%80%D0%BC%D0%B8%D1%80%D0%B0%D1%82-%D0%B2-%D1%81%D0%B8%D1%80%D0%B8%D1%8F-%D0%BD%D0%BE%D0%B2%D0%B0-%D0%B0%D1%80%D0%BC%D0%B8%D1%8F-%D0%BE%D1%82-%D0%BC%D0%B8%D0%BB%D0%B8%D1%86%D0%B8%D0%B8-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Според показанията на разселени сирийци, които се завръщат в области, изтръгвали контрола на терористите на ислямската държава, международната коалиция, водена от Съединените щати \"повече от половин година\", използва бежански лагер в губернаторство Хасака, за да подготвя въоръжени групи, твърди Центърът за помирение на страните в конфликта в Сирия, който работи под командването на руското министерство на отбраната. \"Под ръководството на американските инструктори от силите за специални операции, се създават нови военни формирования, известни като \"нова сирийска армия\", съставена от различни милиции\", твърдят източници на Центъра. Американската армия съобщи, че след като са преминали курс на подготовка тези формации ще се преместят на юг в страната, за да се борят срещу силите на сирийската армия. Бежанският лагер, който се използва за тези цели от международната коалиция, водена от Съединените щати, се намира на 20 км североизточно от град Джиср ал-Шугур, в губернаторство Идлиб, Северозападна Сирия, се казва в изявлението. В момента наброява около 750 бойци, 400 от тях са членове на ислямска държава, които \"с подкрепата на САЩ идват от Ракка в колона от автомобили, организирана през октомври\", според данните на Центъра. Също така в този лагер, са влезли членове на терористичната група Хабхат ан-Нусра, бившия Фронт ал Нусра. Руският президент Владимир Путин в понеделник нареди изтеглянето на руските войски. В същия ден говорителят на Пентагона Ерик Пахон заяви, че изтеглянето на руските войски няма \"да се отрази на приоритетите на САЩ в Сирия и коалицията ще продължи да работи на сирийска почва до пълна военно поражение на ислямската държава и стабилизиране на освободената територия \".", "date": "2017.12.18", "title": "САЩ формират в Сирия \"нова армия\" от милиции на ислямска държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376436-%D0%BA%D0%BE%D0%BB%D0%B5%D0%B4%D0%BD%D0%B0-%D0%BF%D1%80%D0%BE%D0%BC%D0%BE%D1%86%D0%B8%D1%8F-%D0%BE%D1%82-350-000-000-%D0%BD%D0%B0-70-000-%D0%BB%D0%B5%D0%B2%D0%B0", "text": "В края на миналата седмица политико-медийно-енерГЕПИйната мафия стартира нова постановка за драстично поскъпване на електроенергията, доставяна основно на бизнеса от частни посредници, през идната 2018-та г.   За старт на атаката беше изтикан напред Кирил Домусчиев, в качеството му на председател на работодателска организация.   И ето какво казва той в една от многото “медии”, които го цитираха преди ТРИ дни:     Дебело е подчертано, че през изминаващата година бизнесът е бил ограбен, практически, с над 350 милиона лева.   Доказателства – НИ-КАК-ВИ!   Има още твърдения и пак никакво потвърждение и доказване на бомбастичните фишеци.   Пак НИ-КАК-ВИ призиви за събиране и предаване на доказателства, разследване, търсене на отговорност и компенсиране на пострадалите от грабежа.     Вместо това, както “спасителя” Домусчиев, така и следващите задействани в спектакъла, като депутата Делян Добрев, работодателски и профсъюзни “лидери” нагнетяваха страховете, че фирмите-доставчици на електроенергия са заплашвали да повишат цената през идната година между 30% и 65%.     Конструктивни предложения за преборване с рекета – НИ-КАК-ВИ!   На практика схемата на политико-медийно-енерГЕПИйната мафия е, че ще “спасят” бизнеса от поскъпване до 65%, но ще “клекнат” на скок от около 30%, което на практика пак си е пладнешки ГРАБЕЖ.   Фирмите-посредници наистина рекетират, но те се ограничават до предела от около 30% скок през идната година.   И тук идва НАЙ-ИНТЕРЕСНОТО!   Още на 5-ти декември в “ ” ви предложих БЕЗ-ПЛАТ-НА СХЕМА, за разобличаване и преборване с грабежа.   За съжаление призива ми не намери разбиране и нямаше ответна реакция.   Не получих НИТО ЕДНО ПИСМО от фирмите-доставчици до клиент, изпратено в края на ноември, с искане за поскъпване на тока от идната година.   Поради тази причина сега ще подновя предложението си, но този път то вече НЯМА ДА Е БЕЗПЛАТНО!   Цената на услугата ще бъде 70 000 (седемдесет хиляди) лева.   Всеки или всички, които могат да си позволят тази сума и ми предоставят писмо от доставчика си, от втората половина на ноември, с приложена към писмото таблица с оферти за продажба от АЕЦ “Козлодуй”, за 2018-та г. ще получат много простото и ясно разяснение на престъпната схема.   Непробиваемо доказателство.   Това са единствените условия.   Пазарлъци няма да има!   Ако всички тези, които сега дефилират по “медиите” с крясъци за спасяване на бизнеса би трябвало първи да ме потърсят, ама надали? 70 000 лева е едва 0,0002 (ДВЕ ДЕСЕТО-ХИЛАДНИ) от сумата, която Домусчиев твърди, че бизнесът е загубил от рекет през миналата година. 70 000 лева са 0,02% (ДВЕ СТОТНИ ОТ ПРОЦЕНТА) от същата тази сума.   В Румъния за разкриване на такова престъпление дават по 2%, а моята промоция е СТО ПЪТИ по-ниска.   70 000 лева е едва половината  .   Мога да привеждам още много примери, за това колко малка сума е 70 000, но и това е достатъчно. За финал ще припомня само, че най-голямото доказателство, че съм способен да си заслужа парите е реакцията на самата кралица ЕнереГЕПИка, която буквално часове след предложението ми от 5-ти декември реагира първа и доста показателно:         Не се заблуждавам, че някой сега ще се реши да се възползва от невероятната промоция. Ще кажа само, че друга подобна, толкова тънка промоция вече НЯМА ДА ИМА НИ-КО-ГА. А поводи за нови оферти ще има безкрай. Гарантирано от организираната престъпност, владееща територия.", "date": "2017.12.18", "title": "Коледна промоция от 350 000 000 на 70 000 лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376437-%D0%BA%D0%BE%D1%88%D0%BB%D1%83%D0%BA%D0%BE%D0%B2-%D0%B7%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%B1%D0%BD%D1%82-%D0%B5-%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%B8%D0%BA%D0%BE%D0%B9-%D0%BD%D0%B5-%D1%80%D0%B5%D0%B0%D0%B3%D0%B8%D1%80%D0%B0", "text": "Назначението на Емил Кошлуков за програмен директор на БНТ е скандал, за който е срамно, че няма никаква реакция. Вместо професионалист назначават дилетант. И не само. Кошлуков е политик, бил е депутат от една партия (НДСВ), после оглавил друга („Новото време”). Който и след това, като телевизионен водещ в ТВ7 не скрива агресивните си политически пристрастия.     Това е все едно да назначиш политкомисар за програмен директор на БНТ. Няма съмнение, че е сложен да обслужва тандема нечии интереси. Не че досега БНТ не е обслужвала Борисов, но поне професионалисти от гилдията се занимаваха с това и малко от малко се опитваха да поддържат някакви професионални стандарти.   Назначението на Кошлуков е като подигравка. Слуховете, че той е бил фаворитът на Бойко Борисов за шеф на БНТ се потвърдиха. Поради явната му неадекватност за тази работа, и за да избегнат скандалния му избор за шеф на БНТ, избраха Константин Каменаров. Но сега, с избора на Кошлуков за програмен директор на БНТ, всичко се потвърждава. И става ясно кой ще е реалният шеф в обществената телевизия.   И се разбира още, че всичко е с предварителен замисъл, с година назад. За да изпълни условието да кандидатства за шеф на БНТ, Кошлуков е трябвало да има 5 години стаж като шеф в телевизия. И той любезно му е предоставен от коалиционния партньор на ГЕРБ – последната година и половина е работил като програмен директор на телевизия „Алфа”, телевизията на партия „Атака”. Програмен шеф на една непрофесионална партийна телевизия, става програмен шеф на обществената БНТ…   Преди това Кошлуков се подвизаваше като водещ, член на съвета на директорите и директор на ТВ7, телевизията на издръжка на КТБ. Първоначално няколко години тя обслужваше Борисов, а после под ръководството на палачинката Бареков се обърна срещу него. Кошлуков бързо се преориентира според това накъде духа вятъра.   Сега той е техният човек в обществената БНТ. Още една калинка, назначена от Борисов. Вълната на калинките. И по-скоро тава не са калинки, а марокански скакалци. Ще опоскат всичко. В случая – свободата на словото.", "date": "2017.12.18", "title": "Кошлуков за програмен директор на БНТ е скандал. Никой не реагира"}
{"url": "http://www.classa.bg/%D1%81%D0%B2%D1%8F%D1%82/item/376438-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B5-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D0%BB%D0%B5%D0%BD", "text": "          Американски военни са заловили главатаря на терористичната групировка „Ислямска държава” Абу Бакр ал Багдади и са го отвели във военна база на САЩ в Сирия, съобщи турският вестник „Ени шафак\", цитиран от БГНЕС.   Източник на изданието в Сирия съобщил, че Ал Багдади е заловен в Ирак, прехвърлен в американската база в Рас ел Айн и оттам отведен в друга военна база на САЩ в Хасеке Румейлан.    Освен главатаря на „Ислямска държава“, в Сирия били прехвърлени още 7 командири на екстремистката групировка. Посочва се, че един от тях е иракчанин, а останалите не са нито иракчани, нито сирийци.   На 14 ноември полковникът от американските сухопътни войски Райън Дилън – говорител на щаба на операцията Inherent Resolve („Вродена решителност”), заяви, че Пентагонът няма информация къде се крие Ал Багдади.    ", "date": "2017.12.18", "title": "Лидерът на „Ислямска държава“ е в американски плен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376445-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8%D0%BC%D0%B0%D0%BC%D0%B5-%D1%8F%D1%81%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%BA%D0%B0%D0%BA-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5%D0%BC-%D0%BD%D0%B0-%D0%BD%D0%B0%D0%B9-%D0%B1%D0%B5%D0%B4%D0%BD%D0%B8%D1%82%D0%B5-%D1%81-%D0%B2%D0%BE%D0%B4%D0%B0%D1%82%D0%B0", "text": "Увеличението на цената на водата е заложено в бизнес плановете през 2017 г., одобрени от Комисията за енергийно и водно регулиране. Сега се коригира заложената цена за 2018 г. с оглед инфлационния процент.    Това обяви заместник-министърът на регионалното развитие и благоустройство Малина Крумова пред БНТ по повод увеличението на водата в 14 области в страната, което ще достигне до 20 процента в случая с Ямбол.   „Специално за Ямбол става въпрос за нов вид услуга, нямаше пречиствателна станция, тази услуга трябва да се калкулира в цената, затова е най-високо увеличение там. След започване на работа на станцията, тогава ще започне и плащането по новите цени\", коментира Малина Крумова.   Тя обясни, че няма да се предоставят европейски средства на неконсолидирани области.  „Само консолидирани ще се финансират, това е изискването на комисията\", допълни зам.-министърът.   Крумова бе категорична, че не е определящо от коя партия е кметът, а е важно да се реши проблемът с водоснабдяването. Тя коментира и подпомагането на най-бедните и предвидените „водни помощи\".   „Имаме за първи път ясна стратегия за това как да се подпомогнат най-бедните, за да имат достъп до вода. Идеята ни е всички уязвими групи да получават субсидирана цена, да плащат минимална или никаква цена. Мислим да опростим максимално подпомагането на социално слабите\", каза още регионалният зам.-министър Крумова.", "date": "2017.12.18", "title": "Регионалният зам.-министър: Имаме ясна стратегия как да помогнем на най-бедните с водата"}
{"url": "http://www.classa.bg/%D1%81%D0%B2%D1%8F%D1%82/item/376439-%D0%B7%D0%B0%D1%89%D0%BE-%D0%B5-%D0%BE%D0%BF%D0%B0%D1%81%D0%BD%D0%BE-%D0%B4%D0%B0-%D1%81%D0%B5-%D1%81%D0%BF%D0%B8-%D0%B4%D0%BE-%D0%BC%D0%BE%D0%B1%D0%B8%D0%BB%D0%BD%D0%B8%D1%8F-%D1%82%D0%B5%D0%BB%D0%B5%D1%84%D0%BE%D0%BD", "text": "На фона на нарастващите доказателства, че употребата на мобилни телефони може да е свързана с рак, проблеми с психичното здраве и репродуктивни проблеми, Калифорнийското министерство на здравеопазването (CDPH) публикува ръководство за това как да се намали експозицията на мобилно излъчване. Клетъчните телефони предават информация, използвайки нискочестотни радиосигнали, които могат да ни изложат на нездравословна радиация, особено при предаване или изтегляне на големи файлове. Поради това агенцията предупреди, че хората трябва да държат клетъчните си телефони на разстояние, за да намалят рисковете за здравето. \"Поддържането на телефона директно върху тялото никога не е било добра идея\", каза д-р Дедра Дейвис от Тръст за екологично здраве. Предишни изследвания показват, че честото излагане и малък обсег на радиочестоти излъчвани от телефоните може да бъде достатъчно, за да ни постави в опасност от тумори в мозъка или ушите, където тялото е често в контакт с устройството. CDPH предлага практически мерки, които възрастните и децата да следват, за да намалят излагането на радиочестотна енергия от мобилни телефони: Дръжте телефона далеч от тялото Дръжте телефона далеч от леглото през нощта Намалете използването на мобилния телефон, когато сигналът е слаб Намалете на използването на клетъчни телефони за предаване на аудио или видео или за изтегляне или качване на големи файлове Изключете слушалките, когато не трябват за обаждане Избягвайте продукти, за които се твърди, че блокират радиочестотната енергия. Те всъщност могат да увеличат експозицията ви.", "date": "2017.12.18", "title": "Защо е опасно да се спи до мобилния телефон"}
{"url": "http://www.classa.bg/%D1%81%D0%B2%D1%8F%D1%82/item/376440-%D0%BF%D1%8A%D1%80%D0%B2%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%B2-%D1%81%D0%B2%D0%B5%D1%82%D0%B0,-%D0%BA%D0%BE%D1%8F%D1%82%D0%BE-%D0%B8%D0%B7%D0%BA%D0%BB%D1%8E%D1%87%D0%B8-fm-%D1%80%D0%B0%D0%B4%D0%B8%D0%BE%D1%82%D0%BE", "text": "От сряда Норвегия вече няма FM радиостанции с модулирана честота, като всички предавания се извършват в цифров формат, съобщава The Local. Промяната към цифров преход, която стартира на 11 януари, бе оправдана от факта, че Digital Audio Transmission или DAB, осигурява по-добро качество на звука, голям брой канали и функции. Освен това, според местните власти, този формат е осем пъти по-евтин от FM радиото. Последните региони, които са се присъединили към новия стандарт, са Северна Норвегия и архипелагът Свалбард (по-рано Шпицберг) в Арктика. След \"затъмнението\" на модулираната честота, не закъсвяха и първите критики, свързани с технически инциденти, включително оплаквания, тъй като DAB не достига до цялата страна. Това е съчетано с факта, че не всички потребители могат да имат достъп до предаването DAB, тъй като за това са необходими нови приемници или адаптери, които обикновено струват между 100 и 200 евро. Към отрицателните ефекти за някои потребители след въвеждането на новата система, се присъединяват и радиомрежите, които са засегнати, като например NRK, която е загубила 21% от аудиторията си от началото на тази година и 10% процента от общото ниво, според проучване, цитирано от местните медии. \"Това е голяма промяна и ние трябва да дадем на слушателите време да се адаптират към цифровото радио\", казва Оле Йорген Торвмарк, директор на Digital Radio of Norway. Други държави като Швейцария, Великобритания и Дания също възнамеряват да последват стъпките на Норвегия през следващите години.", "date": "2017.12.18", "title": "Първата страна в света, която \"изключи\" FM радиото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376432-%D1%81%D0%B5%D0%BA%D1%81,-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B8-%D0%BA%D0%BE%D0%BB%D0%B5%D0%B4%D0%B0", "text": "По Коледа стават чудеса – не само у нас, и по света стават! Ето – изловичкаха надрусан президент, и то не кой да е! „Тръмп три месеца без заплата заради наркотици” – твърди „МОНИТОР”. Изданието-борец срещу фалшивите новини пус­ка стряскащото заглавие, за да уточни веднага след него, че милиардерът дал „заплатата си за третото тримесечие на министерството на здравеопазването, за да помогне за борбата с пристрастяването”.     „ТРУД” пък открива откъде идат всички проблеми в българското здравеопазване – „Зъл сириец крал лекарствата на българина”. Не му стига, че е сириец, ами – отгоре на всичко се оказва и зъл! А българските доктори и аптекари, които малко са му помагали – те очевидно са от добричките.   Но – да се върнем към Коледните чудеса. По големите християнски празници става очевиден недостигът на свещеници по нашенско – затова „Разжалвани попове заработват частно на гробищата” – разобличава престъпната схема „МОНИТОР”. А на другата страница става ясно с какво си допълват пролуките в работното време нашите свещенослужители, когато празниците отминат – „Възстановиха правата на свещеник екскурзовод”!   Чудесата продължават и в „СТАНДАРТ”. Точно преди Коледа, според вестника, ще имаме изключителната възможност да „Гледаме Исус Христос в НДК”. Предположенията, че е дошъл заради европредседателството, са силно преувеличени – оказа се, че става въпрос за рок операта „Исус Христос – суперзвезда” на Андрю Лойд Уебър.   На малко предколедно чудо очевидно се е надявал и експремиерът Сакскобургготски, който, огорчен от отмятането на правителството от някои обещания, според „24 ЧАСА” задава любопитния въпрос: „Ако царските имоти бяха на държавата, защо тя ги одържави?”. На въпроса, естествено, никой не отговаря, но все пак след Никулденската литургия пловдивският владика „покани гостите на почерпка в митрополията”.      Ех, налейте, да пием от мъка…   „ТЕЛЕГРАФ” проучва разписанието и ценоразписа на Дядо Коледа – оказа се, че „Старецът иска повече, ако има истинска брада или е завършил НАТФИЗ”.  Е, научихме още нещо за добрия старец – откъде му е дипломата!   И, тъй като празниците са не само молитви, последвани от ядене и пиене – малко секс накрая не вреди! Отваряме „МОНИТОР” и потресени разбираме, че „Женена за себе си жена си изневери”! Женената (или омъжената – казва ли ти някой) за самата себе си мома англичанка, признала, че „бракът й не е бил идеален и в крайна сметка тя близо пет месеца се е срещала с мъж”.   Предполагаме – заради неблагоприятното движение на планетите и по-специално на гадния Меркурий, който мине-не мине месец и нещо го прихваща, та вместо да надгражда, става ретрограден. И се оказва, че не само сваля правителства и предизвиква загуби на избори, но и „пречи на бизнеса, помага на изневерите”. Разбира се, трябва да се има предвид и, че „До Бъдни вечер сексът - по-кратък заради ретроградния Меркурий”. Ето го научното обяснение за злополучния автобрак и последвалата автоизневяра на нещастната бивша мома англичанка!   Освен секса и щастието е краткотрайно заради Меркурий или някое друго ретроградно тяло – небесно или земно – „Без да прегледа и един пациент, частна болница взела 12 милиона лева” – цитира главния прокурор „24 ЧАСА”. Частна болница, цвъцната на територията на държавната врачанска болница, отнесла милионите, а докторите от държавната викаха телевизиите да се оплакват, че не получават заплати и болницата им е пред фалит.   Така е – като началниците им не четат „МОНИТОР” – „Не давайте дупето си на всеки” – съветва изданието на розовата си 49-а страница.   Изключително полезно поучение – ама като няма кой да го прочете!", "date": "2017.12.18", "title": "Секс, наркотици и Коледа"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/376433-%D0%BA%D0%BE%D0%B3%D0%B0%D1%82%D0%BE-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%BD%D0%B5-%D0%B5-%D0%B8%D0%B7%D1%80%D1%8F%D0%B7%D0%B0%D0%BD-%D0%BE%D1%82-%D1%88%D0%BF%D0%B5%D1%80%D0%BF%D0%BB%D0%B0%D1%82", "text": "Инна Пелева изрежда поне половин дузина възможни причини героят й да загърби татковината в „Георги Марков. Снимки с познати” (изд. „Кралица Маб”). Но нещата се свеждат до несъгласието му със системата и изборът на свободата.     Какво е новото? Че не усуква четивото си около „българския чадър”. Че допуска Марков да е имал „проблем със себе си”, който е станал неразличим от „проблема с Режима”. Че той „обитавал самолъжата като всички нас”, че е героизиран чрез подмяна. Избрал свободата, там пълен провал на намеренията… Не е малко. Не е ненавреме. Конюнктурата взе от него каквото имаше за вземане.   И още: успоредни животописи: Марков и Цветан Стоянов, Марков и Павел Вежинов – за да се обясни системата, разбирай отношението творец – власт. Единият е разкрачен между тук, разбирай тиранията, и там, разбирай свободата, другият остава твърдо тук, третият избира радикалното там. И още…   Нещичко се е случило: Марков не е изрязан от шперплат. Защо не „нещо”? Защото при соца е виновна системата, при капитализма – обстоятелствата и човекът. Формулата на обикновения антикомунизъм. Комфортна, закриляща, оправдаваща. И оковаваща – като всяка формула. Марков е безкрайно интересна фигура, в него има безбрежно четене. Представяте ли си примерно сюжета „творец – власт” извън предпоставена формула!   Предупреждение към читателя. Дебелината на книгата не бива да плаши. Макар и кабинетно упражнение, тя е и литературоведски детектив с всичката увлекателност на жанра. Със сочен, но премерен език и с премерено дозиране на информацията, вкл. клюки.   Първите страници не бива да отказват. Авторовото позициониране с политкоректни трафарети: у дома слушахме забранени радиостанции и разказвахме политически вицове, и имахме роднина в Белене. Не останаха българи дето не са слушали от събуждане до сън станции и не са разказвали вицове, и без роднина в Белене. Ах, да, изключая Т. Ж. Просто ритуал, затова не се измисля нещо оригинално. При соца беше сиромахомилството.", "date": "2017.12.18", "title": "Когато Георги Марков не е изрязан от шперплат"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376434-bec%D1%82%D0%BD%D0%B8%D1%86%D0%B8,-%C4%B8a%D0%B1e%D0%BBap%C4%B8%D0%B8-%D0%B8-xo%D0%BB%D0%B8%D0%B2y%D0%B4-ka%C4%B8-%D0%B1%D0%B8%D0%B2%D1%88%D0%B8%D1%8F%D1%82-co%D0%B1c%D1%82%D0%B2e%D0%BD%D0%B8%C4%B8-%D0%BDa-b%D1%82v-%D0%B8%D0%B7%D0%B3pa%D0%B4%D0%B8-%D0%B8%D0%BC%D0%BFep%D0%B8%D1%8F%D1%82a-c%D0%B8", "text": "Πpoдaжбaтa нa гoлямa чacт oт бизнeca нa 21ѕt Сеnturу Fох нa Wаlt Dіѕnеу зa 52.4 млpд. дoлapa e пoвpaтнa тoчĸa в ĸapиepaтa нa aвcтpaлийcĸия мeдийeн мaгнaт Pyпъpт Mъpдoĸ, oбxвaщaщa пoвeчe oт 60 гoдини и пo-гoлямaтa чacт oт ĸoнтинeнтитe нa плaнeтaтa.   Cдeлĸaтa c Dіѕnеу вĸлючвa филмoвитe и TB пpoдyĸции нa Fох, 39%-ия дял в Ѕkу, Ѕtаr Іndіа и peдицa плaтeни тeлeвизиoнни ĸaнaли, cpeд ĸoитo ca FХ и Nаtіоnаl Gеоgrарhіс. Зa aвcтpaлийcĸия бизнecмeн ocтaвaт дeйнocтитe в нoвинapcĸия бизнec.   Πpoдaжбaтa e знaĸoвa зa мeдийнaтa индycтpия, тъй ĸaтo e cвъpзaнa c eдин oт нaй-гoлeмитe игpaчи в нeя. Oт пpeвpъщaнeтo нa бpитaнcĸия Ѕun в нeпpиличeн, пoшъл, ĸpeщящ, нo и нaй-пpoдaвaн вecтниĸ във Beлиĸoбpитaния дo въвeждaнeтo нa 24-чacoвитe нoвини cъc Ѕkу и Fох Nеwѕ, Mъpдoĸ ĸaтaлизиpa пpoмянaтa в индycтpиятa.   Жypнaлиcтитe, paбoтили c нeгo, гo oпpeдeлят ĸaтo \"мoжe би нaй-yмeлият и изoбpeтaтeлeн инициaтop нa cдeлĸи, ĸoйтo cвeтът няĸoгa e виждaл\".       Cлeд cмъpттa нa бaщa cи пpeз 1952 г., Pyпъpт Mъpдoĸ пoeмa ĸoнтpoлa нaд Nеwѕ Ltd, aвcтpaлийcĸa ĸoмпaния, ĸoятo пpитeжaвa втopият нaй-гoлям eжeднeвниĸ в Aдeлaидa. Eднo oт пъpвитe мy пpидoбивaния e бaзиpaния в Πъpт Ѕundау Тіmеѕ пpeз 1955 г., ĸaĸтo и пoпyляpнoтo жeнcĸo cпиcaниe Nеw Іdеа, a няĸoлĸo гoдини пo-ĸъcнo e ĸyпeн и Dаіlу Міrrоr.   Бъдeщият мeдиeн мaгнaт пpидoбивa тeлeвизиoнни ĸaнaли и гoлeми вecтници във вceĸи aвcтpaлийcĸи щaт, a впocлeдcтвиe cъздaвa пъpвия иcтинcĸи нaциoнaлeн eжeднeвниĸ в Aвcтpaлия.   Mъpдoĸ, ĸoйтo yчи филocoфия, пoлитиĸa и иĸoнoмиĸa в Oĸcфopд, ce зaвpъщa в Oбeдинeнoтo ĸpaлcтвo пpeз 1968 г. Toй нaддeлявa нaд cъпepниĸa cи Poбъpт Maĸcyeл, зa дa ĸyпи Nеwѕ оf thе Wоrld - eдин oт нaй-влиятeлнитe aнглoeзични вecтници в cвeтa пo oнoвa вpeмe.       Издaниeтo, ĸoeтo имa лoшa cлaвa зapaди злeпocтaвянeтo нa oбщecтвeни фигypи, зaбъpĸвaйĸи ги в ceĸc cĸaндaли, в eдин мoмeнт cтaвa извecтнo ĸaтo \"нoвини зa ceĸca\" (игpa нa дyми cъc зaглaвиeтo нa вecтниĸa, б.p.). Гoдинa пo-ĸъcнo Mъpдoĸ ĸyпyвa Тhе Ѕun, ĸoйтo 50 гoдини пo-ĸъcнo e нaй-пpoдaвaният вecтниĸ във Beлиĸoбpитaния.   Πpeд cлeдвaщитe няĸoлĸo гoдини мeдийният мaгнaт paзшиpявa бизнeca cи в CAЩ, пpидoбивaйĸи Ѕаn Аntоnіо Ехрrеѕѕ и Nеw Yоrk Роѕt. Πpeз 1979 г. тoй ocнoвaвa Nеwѕ Соrр. - xoлдингoвa ĸoмпaния, oбeдинявaщa paзнooбpaзнитe мy aĸтиви.       Πpeз 80-тe Mъpдoĸ зaтвъpждaвa мяcтoтo cи в лoндoнcĸитe пoлитичecĸи и бизнec ĸpъгoвe c пoĸyпĸaтa нa Тіmеѕ и Ѕundау Тіmеѕ. Тіmеѕ oтдaвнa e cмятaн зa oфициoз нa бpитaнcĸaтa пoлитичecĸa въpxyшĸa, пoддъpжaйĸи тecни вpъзĸи c Дayнинг Cтpийт 10.   Имeннo aвтopитeтнoтo издaниe бe пъpвaтa бpитaнcĸa мeдия, пpeд ĸoятo нoвият пpeзидeнт нa CAЩ Дoнaлд Tpъмп дaдe интepвю cлeд избиpaнeтo cи. Cпopeд Fіnаnсіаl Тіmеѕ интepвютo e билo ypeдeнo личнo oт Mъpдoĸ, a caмият тoй e пpиcъcтвaл нa взeмaнeтo мy.   Meдийният мaгнaт cтaвa нaтypaлизиpaн гpaждaнин нa CAЩ пpeз 1985 г., зa дa мoжe дa пpитeжaвa тeлeвизиoнни aĸтиви в cтpaнaтa. Πpeз cъщaтa гoдинa тoй пpидoбивa eднo нaй-гoлeмитe филмoви cтyдия в Xoливyд - 20th Сеnturу Fох Fіlm, ĸaĸтo и няĸoлĸo дpyги нeзaвиcими тeлeвизии в Щaтитe. Гoдинa пo-ĸъcнo милиapдepът изпoлзвa тaзи инфpacтpyĸтypa, зa дa oтĸpиe тeлeвизия Fох, a пpeз 1989 г. cтapтиpa тeлeвизиoннaтa мpeжa Ѕkу във Beлиĸoбpитaния.       Πpeз 80-тe и нaчaлoтo нa 90-тe гoдини Mъpдoĸ изпoлзвa мeдийнoтo cи влияниe, зa дa пoддъpжa пoлитиĸaтa нa тoгaвaшния пpeмиep - \"жeлязнaтa лeйди\" Mapгapeт Taчъp. B ĸpaя нa 90-тe милиapдepът yceщa вятъpa нa пpoмянaтa и peшaвa дa пpeнacoчи пoдĸpeпaтa cи ĸъм лeйбъpиcтитe и тexния лидep и бъдeщ пpeмиep Toни Блeъp. Двaмaтa пoддъpжaт близĸи oтнoшeния и чecтo ce cpeщaт, oбcъждaйĸи нa нaциoнaлнaтa пoлитиĸa.   Πpeз 1996 г. 20th Сеnturу Fох ĸyпyвa Fоur Ѕtаr Теlеvіѕіоn и cъздaвa 24-чacoвия инфopмaциoнeн TB ĸaнaл Fох Nеwѕ, ĸoйтo ce пpeвpъщa в чeтвъpтaтa нaциoнaлнa мpeжa в CAЩ и бъpзo пeчeли нaй-виcoĸ peйтинг cpeд нoвинapcĸитe ĸaнaли. Aвтopитeтният вecтниĸ Nеw Yоrk Тіmеѕ ĸoмeнтиpa cтapтa тaĸa: \"B нoвия ĸaнaл нa Fох Nеwѕ ĸлючoвoтo пocлaниe e чecтнocт, paздeляйĸи нoвинитe oт пpиcтpacтиятa\".         C имeтo нa Mъpдoĸ e cвъpзaнo и cъздaвaнeтo нa eднa oт нaй-гoлeмитe и пoпyляpни бългapcĸи TB мpeжи - bТV Меdіа Grоuр. Cъc cтapтa cи в cpeдaтa нa 2000 г. вoдeщият ĸaнaл bТV ce пpeвpъщa в пъpвaтa чacтнa нaциoнaлнa тeлeвизия в Бългapия. Nеwѕ Соrр. влaгa cтoтици милиoни дoлapи в изгpaждaнeтo и paзвивaнeтo й, пpeди дa я пpoдaдe зa 400 млн. дoлapa пpeз 2010 г.   Πpeз 2005 г. идвa нaй-извecтният бизнec пpoвaл нa мeдийния мaгнaт, ĸaтo Nеwѕ Соrр. дaвa пoлoвин милиapд дoлapa, зa дa пoeмe ĸoнтpoлa нaд гигaнтa в зopaтa нa coциaлнитe мeдии Муѕрасе. 6 гoдини пo-ĸъcнo злoпoлyчнaтa coциaлнa мpeжa вeчe e тoтaлнo зaceнчeнa oт Fасеbооk нa Mapĸ Зyĸъpбъpг, a Mъpдoĸ я пpoдaвa зa мнoгo пo-мaлĸo, oтĸoлĸoтo e плaтил зa нeя.   Cлeдвaщaтa мeгa пpидoбивĸa нa мeдийния мaгнaт e бизнeca c финaнcoви нoвини нa Dоw Јоnеѕ, чacт oт ĸoйтo e aвтopитeният Wаll Ѕtrееt Јоurnаl. Гoдинaтa e 2007, a цeнaтa - 5 млpд. дoлapa.       Πpeз пocлeднoтo дeceтилeтиe импepиятa Mъpдoĸ пpeминaвa пpeз тeжĸи пyблични cĸaндaли и cтpyĸтypни пpoмeни пoд влияниeтo нa интepнeт. Haй-гpoзният oт тяx e cвъpзaн c Nеwѕ оf thе Wоrld зaпoчнaл cлeд paзĸpитиятa, чe вecтниĸът e пoдcлyшвaл тeлeфoнa нa бpитaнcĸa тийнeйджъpĸa, ĸoятo e oтвлeчeнa, изнacилeнa и yбитa. Peдицa pъĸoвoдни фaĸтopи в издaниeтo ca paзcлeдвaни, a няĸoи и ocъдeни.   Cлyчилoтo ce пpeдизвиĸвa ocтpa oбщecтвeнa нeтъpпимocт cpeщy вecтниĸa, ĸoйтo в ĸpaйнa cмeтĸa e зaĸpит пpeз 2011 г. Cĸaндaлът ce зaдълбoчaвa, cлeд ĸaтo cтaвa яcнo, чe жypнaлиcти oт издaниeтo гoдини нapeд нepeглaмeнтиpaнo ca пoдcлyшвaли тeлeфoнитe нa мнoжecтвo бpитaнcĸи гpaждaни, ĸoeтo вoди дo peдицa cъдeбни дeлa cpeщy Mъpдoĸ и ĸoмпaниятa мy.   Уcилиятa нa мeдийния мaгнaт дa ĸyпи изцялo тeлeвизиoннaтa мpeжa Ѕkу, oт ĸoятo дъpжи 39%, cъщo cpeщaт яpocтeн oтпop cpeд бpитaнcĸaтa oбщecтвeнocт и пoлитичecĸa ĸлaca и в ĸpaйнa cмeтĸa ce пpoвaлят.   Πpeз 2013 г. пoд влияниe нa aĸциoнepитe Nеwѕ Соrр. Ce paздeля нa 2 чacти - 21ѕt Сеnturу Fох, движeщa paзвлeĸaтeлния й бизнec и Nеwѕ Соrр., oтгoвapящa зa нoвинapcĸитe и издaтeлcĸи дeйнocти.   Гoдинa пo-ĸъcнo Mъpдoĸ ce oпитa дa ĸyпи ĸoнĸypeнтa cи Тіmе Wаrnеr зa 75 млpд. дoлapa, нo пpeдлoжeниeтo мy бe oтxвъpлeнo, a aĸциитe нa Fох ce cpинaxa.   Изпpaвeн пpeд paзнooбpaзни пpoблeми и пocтoяннo нaмaлявaщи peĸлaмни пpиxoди, aвcтpaлийcĸият мaгнaт peши дa пpoдaдe лъвcĸия пaй oт бизнeca cи, зaпaзвaйĸи caмo нoвинapcтвoтo. Eдинcтвeнo вpeмeтo щe пoĸaжe дaли e пocтъпил пpaвилнo, нo дopи и дa e cгpeшил, Mъpдoĸ cъc cигypнocт щe ocтaнe в иcтopиятa ĸaтo eднo oт нaй-гoлeмитe имeнa в мeдийнaтa и paзвлeĸaтeлнa индycтpия.", "date": "2017.12.18", "title": "Becтници, ĸaбeлapĸи и Xoливyд: Kaĸ бившият coбcтвeниĸ нa bТV изгpaди импepиятa cи?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/376435-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D1%85%D0%BE%D1%80%D0%B0-%D0%B8%D1%81%D0%BA%D0%B0%D1%82-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "Декемврийското изследване на АФИС потвърди два контрастни тренда: броят на хората, чието материално положение е облекчено, нараства, но в същото време усещането за политическо напрежение и желанието за ремонт на властта се събужда отново.        на минималните заплати през януари съживи кръвообращението в пазара на стоки и услуги от първа необходимост, което даде верижен ефект върху останалите доходи. Ако през март 20% от домакинствата бяха с доход на член от домакинството под 200 лв., през декември този дял спада двойно - на 10%.    обаче не обхваща еднакво всички социални категории. Само една пета, или 21% от хората, съобщават, че за година заплатата на поне един член от домакинството е нараснала. Делът е значимо по-висок в областните градове, при 30-39-годишните, при служителите и, колкото и неочаквано да звучи, при хората, гласували за ГЕРБ и ОП на последните парламентарни избори.    се в последните две години увеличение на поръчките в индустрията, заедно с емиграцията, отслабват финансовия натиск върху наемния труд. Загубата на работно място се случва в 20% от домакинствата (за разлика от обичайните в годините на кризата около 28%). По-редки стават случаите на съкращаване на работното време. Запазва се обаче дисбалансът в правата им като работници и потребители. Седем години след дъното на кризата, случаите на забавено разплащане за положен труд са по-чести, отколкото през 2010 г. Съответно хората с дългови проблеми, вместо да са по-малко, са повече (30% при тогавашните 18%).    мнение изпитва по-малко песимизъм, отколкото в началото на годината, относно личното благосъстояние и перспективите на страната. В оценките за състоянието на България се наблюдава умерен спад на постоянните източници на безпокойство (безработица, доходи и пенсии). Това на свой ред води до нарастване на относителната тежест на проблемите на корупцията, финансовата стабилност, здравеопазването.    В личен план обаче, расте и делът на хората, за които бедността и неясните перспективи са най-важен проблем. Това показва, че плодовете на растежа не се разпределят равномерно. От друга страна, материалната стабилизация не се трансформира в повишено доверие към политическата надстройка.    за промени във властта постепенно нараства. Ако след м. март желанието за нови избори беше спаднала с 14%, достигайки 13%, то през следващите месеци то постепенно расте и вече достига 21%. Аналогично расте и нагласата за създаване на нов кабинет в рамките на сегашното Народно събрание.    месеца след изборите усещането на населението за политическо напрежение по върховете отново се пробужда и достига 41%. Това се обяснява не толкова с представата за наличие на алтернативна политика и неин носител, колкото със заразителния ефект на нервността и неувереността, която бе демонстрирана по върховете - по-конкретно от ГЕРБ по повод на корупционните разкрития и темата за приватизацията по време на прехода.    кратковременно следизборно освежаване, рейтингът на основните институции отново ерозира плавно. Доверяващите на парламента спадат от 25% на 22%, на правителството от 33 на 32%, на армията от 49 на 42%, на медиите от от 43% на 41%, на синдикатите от 25% на 21% и т.н. Доверието в президента е достигнало определен таван от около 57%. Изключение е Европейският съюз, който бележи растеж от 48% на 52%.    и Борисов стоят стабилно начело на своите партии. Въпреки впечатлението за вътрешно напрежение Нинова се ползва с доверието на 87% от избирателите на БСП. Борисов е още по-стабилен: 95% от избирателите на ГЕРБ му вярват. Едва 3% и 1% от избирателите съответно на БСП и ГЕРБ са на мнение, че при избор на нов лидер, различен от досегашния, партията ще стане по-силна.    оценка за сегашната управляваща коалиция между ГЕРБ и Обединените патриоти остава без съществени промени, но агрегатните суми крият комбинация между растящо недоверие сред негласувалите за тези две сили и растящо доверие сред гласувалите за тях. При това се наблюдава асиметрия.   Сред последователите на Патриотите се подобрява отношението към лидера на ГЕРБ, докато сред тези на ГЕРБ отношението към Валери Симеонов се влошава. Електоралният потенциал на главните политически сили практически запазва статуквото от изборите. Ако избори се провеждаха сега, ГЕРБ би получил 27%, БСП 23%, ДПС 8%, ОП 6%. Партия „Воля\" би се озовала отново на прага на парламента с малко под 3% от всички избиратели. И отново двете полярни партии биха били изправени пред неловкия избор на коалиционен партньор.   Промените в електоралната картина след проведените през пролетта парламентарни избори са незначителни. Партиите, участващи в изпълнителната власт - ГЕРБ и Обединените патриоти, са понесли леки щети от неизбежната ерозия на властта, докато БСП успява да съхрани потенциала си и дори отбелязва най-високата точка на подкрепа за последните няколко години. Консолидацията на ДПС-електората може да се обяснява по много начини, но е ясно, че основният фактор за повишената подкрепа е участието на националистите във властта, което е източник на напрежение и безпокойство на избирателите на Движението.   Сред останалите по-малки формации се открояват имената на няколко политически субекта, предимно от десния сектор - Реформаторски блок, „Да, България\" и ДСБ. Проблематизираното напоследък хипотетично обединение между тях е предмет на бъдещето, но е ясно, че ако останат разделени, не разполагат с реални шансове да се намесят в по-нататъшното разпределение на ключовите роли във властта.   Проучването на АФИС е осъществено в периода 5-11 декември 2017 г. Интервюирани са 1010 пълнолетни български граждани.", "date": "2017.12.18", "title": "Все повече хора искат ремонт на властта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376430-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D1%8A%D1%80%D1%85%D0%BE%D0%B2%D0%B5%D0%BD%D1%81%D1%82%D0%B2%D0%BE-%D0%B8%D0%BC%D0%B0-%D0%B7%D0%B0%D0%BA%D0%BE%D0%BD%D0%B0-%D0%B8-%D0%B2%D1%81%D0%B8%D1%87%D0%BA%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B0-%D1%80%D0%B0%D0%B2%D0%BD%D0%B8-%D0%BF%D1%80%D0%B5%D0%B4-%D0%BD%D0%B5%D0%B3%D0%BE", "text": "  Превръщане на България в просперираща, суверенна, духовно богата страна, с европейска ориентация, тъй като е поставила основите на най-древната цивилизация.     България е дом на интелигентни и образовани хора, фактор в европейската и международна политика, активен посланик за мир и разбирателство между народите, отговорна към човека и околната среда.        Разработване на мерки за борба с демографския проблем в България.    Нова образователна стратегия.    Изчистване на българската история от чужди, вредни и неверни тези и теории. Българската история, българските постижения в наука, култура, военно дело, спорт и други са червена нишка, преминаваща през всичките степени на образованието. Всеки български ученик трябва да знае за всички тях.    Базова промяна на образованието в България. Целта е да се реализират разумни, мислещи, креативни личности със стабилни базови познания. Акцентиране на високо технологични науки носещи висок принаден продукт. Създаване на академия за таланти.    Безусловно въвеждане на електронно гласуване.    Ускоряване внедряването на електронно правителство и административни услуги.    Политически промени    Нова Конституция  Премахване на партийните субсидии  Намаляване броя на депутатите  Въвеждане на мажоритарна система за гласуване  Общодържавна административна лустрация", "date": "2017.12.18", "title": "В България върховенство има закона и всички граждани трябва да са равни пред него!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376431-%D1%89%D1%8F%D0%BB%D0%BE-%D0%B4%D0%B0-%D0%B8%D0%BC%D0%B0-%D0%BF%D1%8A%D0%BB%D0%BD%D0%B0-%D1%80%D0%B5%D0%B2%D0%B8%D0%B7%D0%B8%D1%8F-%D0%BD%D0%B0-%D0%BF%D1%80%D0%B5%D1%85%D0%BE%D0%B4%D0%B0-%D0%B0%D0%BC%D0%B8-%D1%82%D0%BE%D0%B3%D0%B0%D0%B2%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5%D0%BC-%D0%BD%D0%B0%D1%82%D0%BE-%D0%B8-%D0%B5%D1%81,-%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0-%D0%BE%D1%82%D0%BD%D0%BE%D0%B2%D0%BE", "text": "В българския партийно-политически живот никога не е скучно. Необяснимо защо, но точно в навечерието на председателството ни на Съвета на ЕС, ГЕРБ бе обладан от „идеята фикс“ за политическа, икономическа и дори конституционна „ревизия на прехода“. Страстите тепърва ще се нажежават, но безсмисленото популистко дърдорене на управляващи и опозиция вече залива и без това заблатената ни политическа и медийна среда.     Очевидно Борисов има сериозни проблеми с политическата си подкрепа и непрекъснато се опитва да търси (псевдо) компромиси с различни партии и партийки, които нямат нищо общо с политическите ценности на ЕНП. И тук той направи поредната си „фатална политическа грешка“, като не само подкрепи, но и прегърна раздухвания от години балон на бившите комунисти – „приватизацията е основната причина за неудачите на прехода“.   В ГЕРБ не само възприеха позицията на своя вожд и учител, но и станаха „по-големи католици и от папата“. С което за пореден път успяха да докажат генетичния си произход като „втори ешелон на БСП“. Така че, тепърва ни очакват „велики“ събития!  ГЕРБ не само ще ревизира демонстративно прехода и приватизационните сделки. Нещо повече, с промяна на конституцията те ще се опитат да приравнят давността за приватизацията с давността за престъпления срещу човечеството.   Точно в това се крие ключовият проблем на цялата „заигравка“. Колкото и театрално, и популистки да се ругаят ГЕРБ и БСП от парламентарната трибуна и пред „услужливите“ придворни медии, каквито и демонстративни вотове на недоверие, и всякакви други циркове да разиграват, и двете партии прекрасно знаят, че могат във всеки удобен за тях момент да осигурят необходимото мнозинство за промяна на конституцията.   Достатъчно е само да си припомним политическия „шедьовър“ на предишното 43-то НС – второто четене на конституционните промени за състава на Висшия съдебен съвет (ВСС), проведено предколедно на 9 декември 2015 г. С демонстративно мнозинство от 204 гласа „за“ парламентът бламира напредъка, постигнат при първо четене и одобри „прокурорската поправка“, внесена между първо и второ четене на проекта от АБВ, коалиционен партньор на ГЕРБ за „специални поръчки“.   Изменението промени съотношението между парламентарната и професионалната квота в съдийската и прокурорската колегия на Висшия съдебен съвет (ВСС), и то по такъв перверзен начин, че засили политическото влияние на парламента в (уж призваната да е независима) съдийска колегия и целенасочено бетонира влиянието на главния прокурор в прокурорската. Една целенасочена политическа демонстрация, която доведе до оставката на министъра на правосъдието Христо Иванов.   И все пак, интересно е къде ли точно се целят ГЕРБ (и Цацаров, разбира се) с абсурдните си намерения за ревизия на приватизационните сделки и прехода като цяло, но най-вече с „пъкления си план“ за конституционна реформа? Тук ще цитирам един пасаж от статията на Даниел Смилов: „ГЕРБ: Три ревизии и една слабост“: „След подобна реформа ще е по-добре да си бил мутра и да си убил някого през прехода – сега може да си отдъхнеш спокойно и даже да влезеш в политиката. Или да си останеш в нея. Не дай си Боже, да си купил предприятие обаче. Тогава ще могат да ти „отворят досието“ и чрез прокуратурата и КОНПИ да почнат да ти ровят из доходи и активи. На теория – докато го изисква законът. На практика – докато им омръзне.“   Според Даниел Смилов, с тази ревизия Борисов преследва три цели. Първата цел е много ясна: Ако се промени конституцията, Борисов ще може да твърди, че води сериозна антикорупционна политика. И нищо да не излезе от това, след една-две години „я камилата, я камиларят“. Втората цел е да се нападнат „старите играчи“ от десните политически партии като (единствените виновни) за несправедливостта на прехода. Третата цел е да се даде възможност на прокуратурата и КОНПИ да атакуват селективно опозицията.   Като „стара политическа муцуна“ със „седесарско-либерална“ радикалдемократическа ориентация и „закалка“, съм особено чувствителен към намерението на ГЕРБ (и то заедно с БСП) за ревизия на прехода. Намирам го не само за „идея фикс“, но и за екстремна форма на политическа наглост и патологична демагогия. Да, една от най-експлоатираните теми през последните десетилетия бе и продължава да бъде митологията за „несправедливостта“ на българския преход. Чрез нея се изхранват много политически лешояди и новоизлюпени „активни борци“ за демокрация. Въпреки нестихващия негативизъм обаче, България се завърна заслужено в свободния свят и си извоюва членство и в НАТО, и в ЕС.   Зад сухите цифри на евростатистиката се крие не просто най-големият успех на българския преход от комунистическа диктатура към европейска демокрация. Членството на България в ЕС е стратегическо постижение на българската държава, което тепърва ще определя живота на много поколения напред. В глобално-исторически план то би могло да се сравни с най-знаменателните събития за България, като приемането на християнството преди повече от хилядолетие или в по-ново време – с изграждането на третото българско царство преди повече от столетие.   Нещо повече, резултатът от членството в ЕС може да се почувства от всички непредубедени и предприемчиви хора в България. Европейска е и каузата на всички тези българи, които през годините на прехода, който искате да ревизирате, превърнаха европейската идея в свой личен избор, които винаги са обичали Европа, работили са, работят и ще работят за нейното процъфтяване. Индивидуалната свобода, демокрацията и правовата държава, приватизацията и свободната пазарна икономика заедно с децентрализацията и ефективното местно самоуправление са фундаментите на общия европейския дом.   Успехът ни се дължи на три фундаментални политически промени в нашия живот – възстановяването на свободите, правата и собствеността, които ни бяха насилствено отнети по време на комунизма. Тези три основни ценностни придобивки осмислят по съвсем друг начин живота ни, като собствеността има първостепенно значение. Тя е „битието“ на свободата и условието за нейната реализация. Без частна собственост свободата си остава мнима и фиктивна …   Очевидно темата за ревизията на приватизационните сделки и на прехода като цяло има две страни. Първата е „фактологично-икономическа“ и другата – „политико-юридическа“. Вече има достатъчно медийни публикации, изказвания и коментари, които недвусмислено показват, че и двете „подтеми“ тепърва ще се дискутират „все по-истерично“, хазартно и самодоволно, какъвто е типичният стил на политическия дебат в последното Народно събрание, в правителството, президентската институция и в местната власт. Да не говорим за съдебната система и прокуратурата…   По отношение на „фактологично-икономическата“ страна на проблема, ви препоръчвам анализа и коментара на Иван Костов, един от най-успешните премиери на прехода, в интервюто му за предаването „Тази неделя” на bTV. Интервю, което неслучайно заслужава специално внимание с недвусмисленото и напълно обосновано  : „Да се твърди, че нашата пазарна икономика е родена от престъпен сговор, е много опасно и е абсолютно несъстоятелно“.   „Аз съм горд с резултатите от приватизацията, защото те наистина са положителни и това се доказва с числа“. Това заявява Иван Костов в предаването и е категоричен, че няма основание да се твърди, че приватизацията е престъпна. Той определя като необоснована и оценката за стойността на държавната собственост, която е била приватизирана, която се повтаря до днес – за 30 милиарда. Според него резултатът от приватизацията по данните на НСИ, превърнат в щатски долари, е 4 825 600 000.   Той оборва напълно убедително и твърдението, че България е най-бедната държава в Европа заради приватизацията: „България е най-бедната държава в Европа, защото на два пъти претърпя колосални фалити. Фалит държавата обяви официално през март 1990 г. по времето на Луканов и спря плащанията по външния дълг. Беше изключена от пазарите, беше невъзможно да се рефинансират нейните плащания, нейните задължения, особено в чужбина, и изпадна в тежка дългова криза. Втората причина бе финансовият колапс от 1996-1997 г. по времето на управлението на Жан Виденов“, посочва той.   Тъй като не съм икономист, се интересувам специално от политико-юридическата страна на подготвяната от ГЕРБ абсурдна манипулативна кампания за „ревизия на прехода“. Запознах се с различни мнения по тази толкова деликатна тема и трябва да си призная, че съм изключително впечатлен от  , доктор по Конституционно право в СУ „Св. Климент Охридски“ и член на Изпълнителния съвет на движение „Да, България“. Позиция, която напълно споделям. Ето какво заявява Атанас Славов в предаването „12+3“ по „Хоризонт“:   „Акцентът на предложените конституционни промени не е юридически, а преди всичко политически. Целта им е тотално да бъдат отстранени от участие в бъдещи формати на управление онези политически елити, които започнаха реформите в страната, които поеха политическа отговорност и направиха един труден и сложен процес на приватизация на държавни активи, които тотално са изгубили своята стойност. Тоест, обвиняване на тези, които все пак положиха основите на демокрацията в България.“   И по-нататък: „Но, все пак освен политическите аспекти, казусът има много важни юридически аспекти. Така, както са обявени готвените промени, без да сме видели конкретни текстове обаче, те със сигурност биха били противоконституционни, на първо място. И, на второ, биха противоречали на ключови международно-правни актове, които защитават правата на човека.“…   “В случая, този законопроект, ако бъде предложен изобщо, би противоречал на принципа на правовата държава, на първо място, би противоречал на принципа на неприкосновеност на частната собственост и нейната защита, и на трето място, би противоречал на принципа, че деецът се съди по закона, който е бил в сила към момента на извършване на деянието. Със задна дата би се утежнило наказателно-правното състояние на извършителя – нещо, което е забранено и от Европейската конвенция за правата на човека, и от Българската Конституция.“   Какво ли не се изписа и изговори през последните месеци за успехите на управляващите след поредните предсрочни парламентарни избори, сякаш е настъпила някаква забележителна и неочаквана политическа промяна. Но за съжаление не е. Напротив, политическата и административната реалност в държавата продължава да е дълбоко разочароваща и твърде отдалечена от европейските стандарти.   Комунистическата субкултура и проруското лоби продължават да властват в обществения ни живот, обогатявани от „корупционното срастване“ между държавата и политиката, през умелото манипулиране и режисирано затъпяване на медийната среда. А вие сте се загрижили да ревизираме прехода, благодарение на който сме неразделна част от свободния свят…   Не е ли по-важно да се обърне внимание на „истеричните спектакли“, които се разиграват в новото 44-то НС, на примитивните сблъсъци между популисти, разюздани националисти, левичари и дори болшевики, на защитниците на олигархичните корпоративно-политически модели и на привържениците на контролирания етнически и корпоративен вот. Не по време на прехода, който искате да ревизирате, а след 2009 г., по време на „новата ера на Борисов“ административните действия на държавата придобиха свръх пропорции, намаля значението на законодателната власт, която бе неспособна и несклонна да контролира действията на изпълнителната, а съдебната система на практика не бе в състояние да осъществява надзорната си функция по гарантиране на върховенството на закона.   Ако новото правителство, което си избрахме през последната година, има наистина политическата воля да се опита да промени нещата, то трябва да осигури интелигентното широко обсъждане на предстоящите законови промени от законодателната власт и ефективното контролиране на тяхното прилагане от съдебната.   Много по-важно за обществото е да се дебатират публично подготовката на правителството да реализира напълно проваления проект за строителството на АЕЦ „Белене“ и нарастващите зависимости от Русия. А не да се търси „пълна ревизия на прехода“, в който сегашната власт никога не е участвала. Но нека оставим решенията на премиера. Той винаги намира и „входа“ и „изхода“ на проблемите. Ако не ги намери днес, по времето на „Борисов 3“, то ще ги намери утре или в други ден по времето на „Борисов 4, 5 и т.н.“   А ние ще продължаваме да наблюдаваме безучастно как партийни и корпоративни интереси се представят като национални и как пред невиждащия ни поглед се връща дори политическият език на стария режим, езикът от коридорите на комунистическата власт, от който лъха на евтина пропаганда и казионен оптимизъм. Колкото и да е тъжно, но се оказва, че е по-лесно да реставрираш старата си комунистическа идентичност, отколкото да извисиш духа си до нивото на осмислените ценности на „свободния свят“, към който вече принадлежим.", "date": "2017.12.18", "title": "Щяло да има пълна ревизия на прехода. Ами тогава да напуснем НАТО и ЕС, а Борисов да кандидатства отново"}
{"url": "http://www.classa.bg/%D1%81%D0%B2%D1%8F%D1%82/item/376422-%E2%80%9E%D0%BE%D1%82%D1%87%D0%B5-%D0%BD%D0%B0%D1%88%E2%80%9C-%D1%81-%D0%B3%D1%80%D0%B5%D1%88%D0%B5%D0%BD-%D0%BF%D1%80%D0%B5%D0%B2%D0%BE%D0%B4", "text": "            Делата и думите на Исус от днешна гледна точка понякога изглеждат странни и дори объркващи. Веднъж ще прокълне смокиново дърво, друг път ще буйства в Ерусалимския храм, а пък с молитвата „Отче наш\" поставя в устата на вярващите християни една доста странна молба. Според папа Франциск и неколцина негови сподвижници, един пасаж от тази молитва трябва да се промени. Добре познатото на всекиго „и не ни въвеждай в изкушение\" занапред трябвало да звучи така: „и не позволявай да попадна в изкушение\".     Според досегашния превод, само Господ е този, който би могъл да въведе простосмъртния в изкушение. В днешния си образ обаче християнският Господ се счита за единствено добър, милосърден и щедър, тоест – не е възможно нарочно да въведе човек в изкушение. В дискусията около този пасаж от молитвата „Отче наш\" се намесват различни аргументи.     Например, че преди 2000 години християнският Бог не е изглеждал по същия начин, както днес, че от него е било възможно да се очаква да въведе простосмъртния в изкушение. И още: че тази молитва, която в оригнал е била на арамейски, достига до наши дни през превода от гръцки. Тоест – в хода на столетията и преводите въпросният пасаж може би се е изкривил.   Когато четем текстове от миналото, често пъти се натъкваме на трудни пасажи, дори на отблъскващи пасажи, които от днешна гледна точка са изцяло неуместни, припомня Хартмут Лепин в статия на „Франкфуртер Алгемайне Цайтунг\". Възниква напрежение и чувство за огорчение, когато се опитваме в такива текстове да се ориентираме по онова, което смятаме за универсален морал.     И това се отнася не само до Библията. Ами описанието на битките в „Илиада\"? Ами мачистките лафове на Фауст? Редица исторически ориентирани хуманитаристи днес се занимават тъкмо с това: да идентифицират такива характерни моменти в исторически текстове, да ги обясняват, да ги полагат в контекста на времето, в което са били създадени, и по този начин да ги правят разбираеми за съвременника.     Една друга школа обаче смята, че съвременникът трябва да бъде опазван от смущаващи исторически текстове, които могат да го отвратят или да разколебаят вярата или морала му. Често пъти тази нагласа изхожда от най-добри намерения, а напътствията към простосмъртните имат политико-дидактичен характер – както в случая с възгледите на папата и неговите сподвижници за молитвата „Отче наш\". Според тях, текстовете от миналото трябва да бъдат и инструмент, който укрепва валидния днес морал. Но в много случаи тези текстове не отговарят на това изискване. И направо ни принуждават да поставяме под въпрос някои от иначе саморазбиращите се възгледи днес.   Като институция, църквите носят отговорност за един особено тежък текст – Библията. Комплексните теологични тълкувания на Библията непрекъснато се опитват да прехвърлят мост към съвременността. Част от тези тълкувания вървят по линията на най-малкото съпротивление и се опитват да извлекат от Библията само един свят, изпълнен единствено с човещина и добро. Но когато с тази цел осакатяват, преиначават или премълчават редица исторически текстове, те правят на хората мечешка услуга. Защото тези текстове могат да бъдат полезни за взряната в себе си съвременност, но единствено в своя оригинален вид.", "date": "2017.12.18", "title": "„Отче наш“ - с грешен превод?"}
{"url": "http://www.classa.bg/%D1%81%D0%B2%D1%8F%D1%82/item/376423-%D0%BA%D0%B0%D0%BA%D1%8A%D0%B2-%D0%B5-%D0%B6%D0%B8%D0%B2%D0%BE%D1%82%D1%8A%D1%82-%D0%BD%D0%B8-%D0%B4%D0%BD%D0%B5%D1%81", "text": "            \"Смятате ли, че делът на убийствата в Германия е по-висок в сравнение с 2000-та година? \"Разбира се, че е по-висок\", отговарят една трета от хората, анкетирани от Социологическия институт Ipsos Mori. Само 14 процента от анкетираните твърдят, че броят на убийствата е намалял. Тъкмо те обаче имат право. В сравнение с 2000-та година, много по-малко германски граждани умират днес от насилствена смърт. Намалението е с цели 33 процента.   Статистиката сочи рязко намаляване на броя на убийствата, но голяма част от населението е убедено в противното. Същият феномен се наблюдава и по отношение на броя на загиналите при терористични атентати в Германия. Почти половината от анкетираните германци смятат, че между 2002 и 2016 година е имало повече жертви на терористични нападения, отколкото преди 11 септември 2001. Истината обаче е, че техният брой е намалял - от 51 на 36. В това са убедени едва осем процента от анкетираните.     Вероятността човек да загине при терористично нападение е много по-малка от тази да бъде поразен от светкавица, например. И това е факт, казва Волфганг Бонс. Социологът от университета на Бундесвера в Мюнхен проучва защо субективните възприятия често се разминават с обективните данни.   \"Опасността от субективно надценяване на терористичната опасност се дължи на това, че става дума за акт, който напълно разрушава нормалното ежедневие. Подобни неща хората винаги възприемат много драматично, поради което не винаги вярват на статистики\", казва Волфганг Бонс.   Хората са склонни да драматизират определени опасности. Една от причините за това е медийното поднасяне на странични феномени, които засядат в съзнанието на хората. Изследването на Ipsos Mori дава пример с бременността сред тийнейджърките в Германия.   Само 0,6 процента от момичетата на възраст между 15 и 19 години раждат дете, докато анкетираните предполагат, че подобни бременности засягат 16 на сто от момичетата. Обяснението е същото: \"Тъй като забременяването в тийнейджърска възраст е необичайно и извънредно събитие, хората му приписват по-голямо значение, отколкото то има в действителност\", казва Бонс.     Социолозите от Ipsos Mori са анкетирали между 500 и 2000 души в 38 различни държави. Освен цитираните вече теми те са задавали въпроси за разпространението на смартфоните, за достъпа до Фейсбук, за автомобилите и за настроенията сред населението. Резултатите от допитването показват, че германците си падат по оплакванията и песимизма. Те оценяват например здравословното състояние на своите съграждани значително по-лошо, отколкото е то в действителност.   Изследване на Световната здравна организация показва, че почти две трети /68%/ от германците имат добро или дори много добро здравословно състояние. Участниците в анкетата на Ipsos Mori оценяват дела на здравите граждани на само 56%. Германците силно надценяват и броя на болните от диабет. В действителност само 7% от тях страдат от това заболяване, докато анкетираните предполагат, че става дума за цели 31% от съгражданите им.     \"Всъщност ние сме в прекрасно състояние, но за съжаление общественото съзнание не го възприема, защото положителните развития могат да бъдат осъзнати, само ако хората мислят позитивно\", казва Волфганг Бонс. От тази гледна точка той настоява медиите по-често да поднасят положителни примери.   Заглавието на социологическото изследване \"Опасностите от възприятията\" показва едно: Възприятията на хората могат да се превърнат в опасност, когато значимостта на определена тема не е подкрепена с цифри, факти и аргументи, а произлиза от изопачено \"усещане за истина\", което се базира на предимно емоционални оценки, твърдят учените.   Впрочем, как смятате? Колко души в Германия вярват в Бога, рая или ада? По-долу има линк, където можете да си направите тест:", "date": "2017.12.18", "title": "Какъв е животът ни днес?"}
{"url": "http://www.classa.bg/%D1%81%D0%B2%D1%8F%D1%82/item/376424-%D0%B1%D0%B8%D1%82%D0%BA%D0%BE%D0%B9%D0%BD%D0%B8%D1%82%D0%B5-%D1%81%D0%B0-%D0%BD%D0%BE%D0%B2%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5", "text": "  Бързият ви отговор най-вероятно ще е \"криптовалута\", виртуални пари. Един биткойн, който \"не можете да пипнете\", в момента струва повече от 19 хил. долара. За да се сдобиете с него, имате два варианта  - трябва или да го купите от онлайн борса, или да използвате компютърен хардуер, за да го \"изкопаете\". Какво обаче е копаенето и защо то е опасно за климата?       Според изчисленията до юли 2019-а блокчейн мрежата за биткойни, която представлява директна връзка устройство-към-устройство (peer-to-peer, P2P) и напомня на начина по който теглите торенти, ще консумира повече електричество от САЩ. Според прогнозите до ноември 2020-а \"копаенето\" на биткойни ще отнема толкова енергия, колкото изразходва целият свят.     Пречупено през друга метафора, P2P мрежата за биткойни е по същество разпределен суперинтелект, изцяло посветен на генерирането на криптовалутата. Като свръхинтелект, на нея й се иска да превърне всяка енергия (и материя) във вселената в биткойни. Буквално това й е работата.     Идеята на биткойн все още носи полъх гениалност - дигитална валута, която е непроследима и (все още) с много висока стойност, неограничена от националност, открояваща се с егалитаризъм и достъпност, вградени в технологията и философията й. Но реалността, разкрита от забележителното поскъпване на стойността й в последните месеци, е, че това може и да се промени.   Това, което стои зад биткойните, е така наречения blockchain - гарантът за сигурност на разплащанията и сделките. Целта на P2P биткойн мрежата е да генерира и да поддържа този гарант, така че буквално всеки да може да подпомага независимостта й. Това става като през компютърните системи на даден човек премине \"ъпдейт\" - или по-ясно казано, информацията за транзакции са блокове във веригата.   Но има уловка. Тя е част от гениалността на създателя на биткойни - Сатоши Накамото. За да се борави с тази информация, трябва да се премине през дълго и сложно и крипитиране, наречено SHA-256, което на практика товари компютъра с тежко пресмятане на стойности.     Хубавото на това \"доказателство за работа\" е, че не се изисква никаква стъпка на одобрение. Ако можете да започнете да решавате тези криптографски пъзели в тяхната същност, можете да допринесете за запазването на сигурността. Алгоритъмът SHA-256 е проектиран умишлено да бъде труден и да консумира сериозни изчислителни ресурси. Което означава, че трябва да държите компютъра си включен през цялото време и в допълнение  да държите включен вентилатор за охлаждане на претоварения процесор, който излъчва топлина.     В началото ентусиастите на тема криптовалута можеха да стартират необходимия софтуер на домашния си компютър. С времето това се промени. Първо хората осъзнаха, че видео картите са по-добри в тези изчисления от обикновените стари процесори. Те обаче използват повече мощност и изискват по-добро охлаждане. След това преоткриха специалните FPGA чипове. В момента най-предпочитани са ASIC чиповете - те са предназначени за специална задача, вместо за обща употреба.     Това не просто централизира добива на биткойни, но и повишава употребата на енергия. Най-напредналите \"копачи\" на биткойни използват 0,3 вата за 1 милиард изчисления или така наречената единица \"gigahash\" (Gh). Това прави 300 Gh на секунда на киловат. Така че резултатът е 13,600 \"petahash\"-a на секунда с 234 кВч, консумирани за всяка транзакция, давайки ви краен резултат от 31,71 терават-часа, консумирани от биткойн мрежата, или 0,15% от световната консумация на ток.   По-ефективен хардуер също няма да реши този проблем. Между 2014 и 2017-а \"hash\" индексът скочи от 300 хил. до 2 милиона на секунда, а хардуерът не се е развил толкова много, че да покрие тази разлика. Само \"копаенето\" стана по-трудно.   Така че консумацията на електроенергия нараства и сега биткойн \"копачите\" създават своите ASIC станции на места, където електричеството е по-евтино - като Исландия например (където термалната енергия е предостатъчна) и Китай (където електроенергията е гарантирана от правителството и биткойните са добър начин за спекулация с това). В други държави се използва директно електроенергията от вятърни или соларни генератори, за да се захранва с електричесто техниката.     Според оценки, цялата мрежа на Visa използва 1/3000 от тоталната енергия на биткойните. Това не включва в сметките електричеството, използвано от офисите на Visa, но за разлика от биткойните, с Visa можеш реално да си купиш нещо. Целият Google от своя страна използва само 5,7 терават-часа, а през 2017 година компанията премина изцяло на възобновими източници на електроенергия.     Хората винаги са използвали енергийно ефективните технологии по този начин. Това се случи с парата, с петрола, случва се и с LED технологията - крушките са по-енергийно ефективни, но въвеждането им не е намалило общата мощност, използвана за осветление. Хората просто инсталират повече и по-ярки светлини. Колкото по-висока е стойността на биткойн, толкова повече електричество ще използваме, за да ги придобиваме.     Изследователите на криптовалутите се замислят за други методи. Едното е по-ефективно откъм ресурси \"копаене\", което намалява натоварването, но използва доверен хардуер, за да го прави. Другият вариант е изчислителната работа да се разменя за по-висока стойност. В момента системата позволява на хората да създават блокове, пропорционално на валутата, която притежават - големите притежатели на валута правят по-голямата част от блоковете. С други думи, вместо да направим изчисленията по \"копаенето\" скъпи, можем да направим самото копаене скъпо. Възможно е това да намали консумацията на енергия и в момента няколко екипа работят по това.   Дали биткойн аристокрация звучи добре тогава? Не е ясно дали е по-лошо да дадеш възможността за създаване на блок на всеки, който е съгласен да хаби повече електричество, каквито са например оператори в Китай, използващи субсидирана електроенергия.     Това е P2P мрежа, която прави съвместни изчисления. Какво ако можем да я накараме да търси извънземен разум или да разбере как да направим протеините полезни за медицината, или да реши реални световни крипто проблеми? Ако биткойните се използват за нещо полезно, тогава ще има съответствие между свършената работа и количеството биткойни, които получавате. Това създава представа в ума на хората колко трябва да струва един биткойн.   В момента цената му се променя хаотично и се определя от обществото, защото не искаме международна валута да има логична стойност за обмен. Предполага се, че парите трябва да имат стойността да бъдат разменяни с други пари. А изчислителната работа, която върши P2P не би трябвало да е просто глупост, нали?   Не можеш да се отървеш от доказателството за работа. Не можеш да направиш работата полезна. Или ако го направиш - вече имаш някакъв вид криптовалута, но тя не е биткойн.     Добро краткотрайно решение е да се оползотвори излишната топлина от отопляването. В Стокхолм например правят опит да отопляват домове с излишната топлина от дата-центрове. Решението е добро за околната среда, но в него има това \"нещо за нищо\", което кара физиците да откачат. Освен това изисква изграждането на изцяло нова инфраструктура. Факт е обаче, че най-евтината и най-силна енергия идва от горивата, които влияят на климатичните промени, а добивът на биткойни стимулира евтината енергетика.     А ако математиката и термодинамиката не помогнат, може би икономиката ще може. Хората, които добиват биткойни, ще го правят докато парите, които изкарват от това са повече от парите, които плащат за ток.   Ако цената на биткойните падне или тази на електричеството се вдигне, сървърите спират. Математическите проблеми за разрешаване стават по-трудни и на всеки четири години стойността на възнаграждението намалява наполовина. В момента един блок струва 12,5 биткойна, но следващият спад ще бъде през 2020-а. Когато цената на биткойните се стабилизира, използваната за интернет енергия по света ще започне да се спада, вместо да се увеличава.   Намаляването на възнаграждението поставя горна граница на количеството биткойни, които може да има в света. В момента то е 21 млн. и ако настоящата тенденция се запази, до 2032-а почти цялото количество ще бъде добито. Някои други криптовалути, може би по-ефективни в енергийно отношение, ще започнат да изглеждат по-конкурентни.   В момента биткойните ни се струват по-скоро като инструмент за спекулации, отколкото като приложима, ежедневна валута. А един научен закон, който обединява математиката, физиката и икономиката гласи това - балоните се пукат.", "date": "2017.12.18", "title": "Биткойните са новата причина за глобалното затопляне"}
{"url": "http://www.classa.bg/%D1%81%D0%B2%D1%8F%D1%82/item/376425-%D1%86%D1%80%D1%83-%D0%BF%D0%BE%D0%BC%D0%BE%D0%B3%D0%BD%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B4%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%BF%D0%B5%D1%82%D0%B5%D1%80%D0%B1%D1%83%D1%80%D0%B3", "text": "От Кремъл съобщиха, че от ЦРУ са предоставили на Русия информация, която е помогнала да се предотврати терористичен акт в Санкт Петербург. Данните са помогнали да бъдат проследени и задържани терористи.   Предполага се, че обект на атаката е била катедралата Казански. Руският президент Владимир Путин лично е телефонирал на Доналд Тръмп, за да му благодари за помощта.   Преди няколко дена руската Федерална служба за сигурност задържа седем ислямски екстремисти, предполагаеми членове на ИДИЛ. Те са заподозрени, че подготвят атентат в Петербург, при който трябвало да бъдат взривени самоделни взривни устройства на натоварени точки в града.", "date": "2017.12.18", "title": "ЦРУ помогна на Русия да предотврати атентат в Петербург"}
{"url": "http://www.classa.bg/%D1%81%D0%B2%D1%8F%D1%82/item/376426-%D0%B8%D0%BC%D0%B0-%D0%B4%D0%BE%D0%B1%D1%80%D0%B0-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0-%D0%B7%D0%B0-%D1%80%D0%B5%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%BF%D0%BE%D1%80%D0%B0-%D0%BC%D0%B5%D0%B6%D0%B4%D1%83-%D0%B3%D1%8A%D1%80%D1%86%D0%B8%D1%8F-%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Посланикът на ЕС в Скопие Самуел Жбогар смята, че е налице добра атмосфера за решаване на спора между Гърция и Македония за името на бившата югославска република, съобщава агенция МИА.   В интервю за телевизия 24 Жбогар каза, че са налице реални възможности и че Брюксел очаква напредък в отношенията през 2018 г. \"Виждаме възможност за решение в течение на следващата година, след като няма предвидени избори и в двете държави\", посочи европейският посланик, цитиран от БТА.   Самуел Жбогар отбеляза, че македонското правителство е започнало да решава проблемите със съседите, като е подписало Договор за добросъседство с България и сега се фокусира върху спора за името с Гърция.   \"Виждам, че има добра воля и от двете страни за подобряване на атмосферата, което ще улесни уреждането на този чувствителен въпрос. Виждаме готовност от страна на Гърция, виждаме подобрена атмосфера и виждаме възможност в течение на следващата година\", каза Жбогар. \"Вие се нуждаете от Гърция като ваш приятел. Това е важна стъпка напред за решаване на проблема\", допълни той.", "date": "2017.12.18", "title": "Има добра атмосфера за решаване на спора между Гърция и Македония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376427-%D1%81%D0%B2-%D0%BC%D0%BE%D0%B4%D0%B5%D1%81%D1%82,-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%B8%D0%B5%D1%80%D1%83%D1%81%D0%B0%D0%BB%D0%B8%D0%BC%D1%81%D0%BA%D0%B8-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%81%D0%B5%D0%B2%D0%B0%D1%81%D1%82%D0%B8%D0%B0%D0%BD-%D0%B8-%D0%B4%D1%80%D1%83%D0%B6%D0%B8%D0%BD%D0%B0%D1%82%D0%B0-%D0%BC%D1%83", "text": "/Св. мъченик Севастиан и дружината му (ок. 287). Св. Модест, патриарх Иерусалимски (634)   Житие и страдание на св. мъченик Севастиан и дружината му   Севастиан бил началник на дворцовата стража при императорите Диоклетиан и Максимиан. Царете го обичали за неговата храброст и мъдрост и винаги го държали при себе си, оказвайки му пълно доверие. Но те не знаели, че Севастиан е християнин. Не поради страх от преследвания Севастиан криел вярата си, но още не било дошло времето открито да изповядва Христа. А дотогава той не пропускал случай да помага на своите едноверци и спокойно очаквал времето, когато Господ ще го призове на свещен подвиг.   Това време настъпило. Двама братя - Маркелин и Марко - поради християнската им вяра били доведени в Рим при управителя на града, който поискал те да се отрекат от Христа. Най-ужасните изтезания не поколебали твърдостта на двамата братя. Осъдили ги на смърт. Те вече навели глави под секирата на палача, готови радостно да умрат за Името Христово, когато изведнъж управителят, смекчен от просбите на роднините им, се съгласил да отложи за един месец смъртното наказание.    Мъчениците били дадени под надзора на един езичник, на име Никострат, който бил длъжен след месец пак да ги представи на управителя, ако в продължение на това време те не се отрекат от вярата си. Наченала се за братята нова борба, по-трудна от първата. Роднините им езичници всякак се стараели да ги отклонят от светия подвиг. Което не могли да направят нито страхът от смъртта, нито най-ужасните мъчения, това направили молбите на престарелите родители, риданието на жените и децата, увещанията на сродниците и приятелите. Сърцата на твърдите мъченици се поколебали, духът им изгубил предишната бодрост. Те плачели заедно със семействата си и почти били готови да купят с отстъпничество от Христа правото на живот и на неговите блага. Севастиан се намирал в дома на Никострат с многобройните роднини и приятели на Маркелин и Марко. Като забелязал, че мъчениците са готови да отстъпят на молбите и сълзите на своите близки, той станал и, като се обърнал към тях, извикал: \"О, крепки Христови войници! Нима вие, които така твърдо претърпяхте мъчения, ще свалите от себе си сега, заради милувки и сълзи, заслужения венец? Бъдете достойни войници на Христа!    Въоръжете се с вяра, издигнете вашето славно знаме и не го предавайте за детински плачове! Тия същите, които сега плачат, биха се зарадвали за вас, ако знаеха това, което вие знаете. Те мислят, че няма друг живот вън от тоя, от който вие се лишавате заради Христа. Да знаеха, че след тоя живот има вечен живот, и сами щяха да пожелаят да разделят вашия подвиг и щяха да презират временния живот. И заслужава ли нашият временен живот да го скъпим тъй много? Не учи ли ни той на всичко лошо? Това, дето брат убива брата, разбойник ограбва пътника, горделивец обижда смирения, виновен преследва невинния - коя е причината за всичко това, ако не любовта към тоя живот и неговите блага! И тоя именно живот сега ви прелъстява! - продължавал Севастиан, обръщайки се към приятелите и сродниците на Маркелин и Марко - заради него вие искате да отвърнете вашите възлюбени от пътя към вечния живот! Временният живот ви учи, родители, чрез безумни ридания да отвличате вашите синове от служба на Небесния Цар! Той ви учи, о жени, чрез милувки и сълзи да разслабите твърдите души на мъчениците. Вие им желаете не живот, а смърт; робство, а не свобода. Дори и да склоняха те на вашите молби, то, след като поживеят малко време, нали ще бъдат принудени да се разделят с вас? Но ще се разделят тогава, за да получат вечни мъки в огнената геена, където има безкрайни страдания. Дайте им тогаз да избягнат вечната мъка, и нека техният пример научи и вас! Нека приготвят те и за вас жилища в райските обители, където сияе вечен ден, където светлината не залязва и радостта е безкрайна, където няма ни сълзи, ни въздишки, ни скърби, където ангелите вечно славословят Небесния Цар! О родители, о приятели, о честни жени на св. мъже! Не искайте да ги лишите от тоя вечен, радостен живот! Не ги викайте от радост към плач, от светлина към тъмнина! А вие, свети мъже, не давайте да ви прелъсти хитрият враг, който действа над вас чрез вашите домашни! Помнете думите: \"Врагове на човека са неговите домашни\" (Мат. 10:36), защото не са ваши приятели тия, които желаят да ви отлъчат от Бога. Не изпускайте от ръцете си вашата награда, понеже вие стоите вече пред вратите на небесния чертог! Вече се плете за вас венецът; вече Христос ви очаква! Спомнете си думите: \"Който обича баща или майка, син или дъщеря повече от Мене, не е достоен за Мене\" (Мат. 10:37). Не бъдете тъй неразумни, че наченатото духом да го завършите плътски! О, да удостои и мен Господ Бог да дам живота си за Неговото Име!\" Когато Севастиан свършил тая реч, необикновена светлина го огряла. Почуда и благоговеен трепет изпълнили всички сърца. Тук се намирала между другите жената на Никострат - Зоя, която 6 години преди това онемяла. Тя разбрала думите на Севастиан, видяла небесното сияние около него и паднала пред нозете му. Той дигнал очи към небето и извикал: - Ако наистина аз съм раб Христов и е истинско всичко това, което ви казах и на което повярва тая жена, то да заповяда Господ да се разкъсат връзките, които свързват нейния език! Като казал това, той направил кръст на устата на Зоя, и тя извикала: - Блажен си ти, благословени са думите на твоите уста, и блажени са повярвалите чрез тебе в Христа Спасителя, живия Бог! Както зората с появяването си прогонва нощната тъмнина, така светлината на твоите думи разсея в душата ми мрака на заблуждението, и устата ми се отвориха за славословие Господу. Всички свидетели на това чудо повярвали в Христа, а Маркелин и Марко, изпълнени с нова сила и ревност към Бога, се готвели мъжествено да се държат за неговото Име. - Да презрем тялото, се провикнали те, за да спасим душата! Ще се убоим ли от временната смърт, когато пред нас е вечният живот? Нека се боят тия, които не знаят за бъдещия живот!\" Подобни чувства въодушевявали и останалите; всички се отричали от предишните заблуждения, каели се за греховете си, пламенно обикнали Бога и се готвели да пожертват за Него живота си. Севастиан, Маркелин и Марко научили на закона Господен неповярвалите. Под покровителството на Никострат те ходели по тъмниците и там занасяли светлината и утешението на християнката вяра. В това свято дело им помагал св. Поликарп презвитер. - Блажени сте вие - казвал той на новите християни, - защото сте повярвали на думите на Христа, Който е казал: \"Дойдете при Мене всички отрудени и обременени, и Аз ще ви успокоя; вземете Моето иго върху себе си и се поучете от Мене, понеже съм кротък и смирен по сърце\" (Мат. 11:28-29). Господ благославял делата на верните Негови служители и числото на вярващите се умножавало всекидневно. Мнозина приемали св. Кръщение и чудесно се изцерявали от своите болести, което още повече възбуждало в тях чувствата на любов и благодарност към Бога. Транквилин, бащата на Маркелин и Марко, бил вече стар и твърде болен. Преди да извърши над него тайнството Кръщение, Поликарп го запитал: - Вярваш ли несъмнено, че Единородният Син Божий, Господ наш Иисус Христос, може да ти възвърне здравето и да ти прости греховете? Транквилин отговорил: - Вярвам, че Христос, Син Божий и Бог, всичко може да направи, но моля само за едно от Неговата благост - да ми прости прегрешенията! А за болестта си не мисля. Всички, които били тук, се просълзили, като чули тоя отговор, и молели Господа да прояви Той Своята милост към Транквилин. Тая молитва била чута. Току-що се наченало тайнството Кръщение и старецът съвършено се изцерил от своята болест. Житие на св. Модест Йерусалимски Светителят Модест, архиепископ Йерусалимски, се родил в Севастия Кападокийска (в Мала Азия, на границата с Армения; виж Кападокия) в християнско семейство и от ранни години почувствувал влечение към строгия иночески живот. Св. Модест приел монашески постриг и по-късно бил настоятел на създадената през IV век обител на преподобния Теодосий Велики - основателя на общежитийното монашество в Палестина. В това време (614 г.) персийският цар Хозрой се обедининил с юдеите да изтреби християните и предприел опустошително нашествие в Сирия и Палестина. Десетки хиляди християни били убити, християнските храмове били разрушени, Йерусалимският патриарх Захарий и много други християни били взети в плен заедно със Светия Кръст Господен. В това смутно време на св. Модест било възложено временно да управлява Йерусалимската църква като местоблюдител на патриаршеската катедра. Той грижливо събрал останките на убитите монаси от обителта на св. Сава Освещени и с почет ги погребал. С помощта на св. александрийски патриарх Йоан Милостиви, той прекратил разрушаването на Йерусалимския храм на Гроба Господен, на Храма във Витлеем и на други християнски светини. Четиринадесет години по-късно патриарх Захарий се върнал от плена с Господния Кръст. След неговата смърт св. Модест бил поставен за патриарх на Йерусалим (632 г.).", "date": "2017.12.18", "title": "Св. Модест, патриарх Иерусалимски. Св. мъченик Севастиан и дружината му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376428-18-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "218 пр.н.е. - Втора пуническа война: Картагенският военачалник Ханибал разбива римляните в битка при Требия.     1398 г. - Тюркският предводител Тамерлан покорява Делхи.   1408 г. - Основан е град Чачак, Сърбия.   1642 г. - Експедицията на Абел Тасман акостира в Нова Зеландия.   1787 г. - Ню Джърси става 3-я щат на САЩ.   1860 г. - В Цариград се подписва акт за възстановяване на българската автономна църква под върховенството на папата.   1865 г. - Приета 13-тата поправка в Конституцията на САЩ.   1890 г. - В Лондон е открита първата електрифицирана линия на метрото.   1916 г. - Първата световна война: Завършва най-кървавото сражение в историята на войната - битката при Вердюн, взела 950 000 жертви.   1940 г. - Втората световна война: Хитлер одобрява плановете за Операция Барбароса - внезапно нападение над СССР.   1956 г. - Япония е приета за член на ООН.   1961 г. - Армията на Индонезия извършва нашествие в Нидерландска Нова Гвинея.   1966 г. - Астрономът Ричард Уокър открива Епиметей - естествен спътник на Сатурн.   1969 г. - Във Великобритания е отменено изпълнението на смъртно наказание.   1973 г. - Съветска космическа програма Союз: От космодрума в Байконур е изстрелян космическия кораб Союз 13.      ", "date": "2017.12.18", "title": "18 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376429-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B3%D0%B5%D0%BD%D0%B5%D1%80%D0%B0%D0%BB-%D1%82%D0%BE%D1%88%D0%B5%D0%B2%D0%BE-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-%D0%BC%D0%B0%D1%81%D0%BE%D0%B2%D0%BE-%D1%81%D1%80%D0%B5%D1%89%D1%83-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%B3%D0%B0%D0%B7", "text": "    Въпреки лошото време, жителите на община Генерал Тошево масово отидоха до урните. Местните хора се опасяват, че добивът на газ ще се отрази пагубно на земята и водата на Добруджа.   Право на глас имаха 12 645 души. До 16 часа гласуваха 5 709 от тях. Въпросът на референдума е: „Против ли сте Община Генерал Тошево чрез Общинския съвет или кмета на общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?”.   Решението за провеждане на референдума бе взето от Общинския съвет на 1 ноември след масови протести на местното население срещу намеренията на инвеститора „Русгеоком БГ” за 35-годишна концесия и добив на природен газ от находище „Спасово”, което обхваща 18 села в региона.   Инвестиционното намерение на фирма „Русгеоком БГ” ЕАД е върху площ от 219 дка в землищата на 18 села на община Генерал Тошево, да изгради 8 площадки с 41 сондажа за добив на газ, с дълбочина на сондите от 1080 до 2 700 м. „Русгеоком” иска концесия върху терена за срок от 35 години. Едноличен собственик на капитала на „Русгеоком” е фирмата на Сашо Дончев „Ди Ди Мениджмънт”.", "date": "2017.12.18", "title": "Жителите на Генерал Тошево гласуваха масово срещу добива на газ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376415-%D0%B0%D0%BD%D1%82%D0%BE%D0%BD-%D1%85%D0%B5%D0%BA%D0%B8%D0%BC%D1%8F%D0%BD-%D1%82%D1%80%D0%B5%D0%BF%D0%B5%D1%80%D0%B8-%D0%B1%D0%B8%D0%BB%D1%8F%D0%BD%D0%B0-%D0%B3%D0%B0%D0%B2%D0%B0%D0%B7%D0%BE%D0%B2%D0%B0-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D1%81-%D0%B3%D1%80%D1%8A%D0%BC-%D0%B8-%D1%82%D1%80%D1%8F%D1%81%D1%8A%D0%BA", "text": "Билянa Гaвaзoвa мoжe дa paзĸлaти пoзициитe нa Aнтoн Xeĸимян!Гoдинa cлeд ĸaтo бe yнизeнa oт Би Tи Bи, Билянa Гaвaзoвa ce дoĸaзa в paбoтaтa cи. Tя пoлyчи нeвepoятнo пpизнaниe oт Cиндиĸaтa нa бългapcĸитe yчитeли. Билянa Гaвaзoвa Билянa Гaвaзoвa e Жypнaлиcт нa гoдинaтa Шyмeнcĸaтa бpюнeтĸa бe избpaнa зa Жypнaлиcт нa гoдинaтa. Tя пoлyчи нaгpaдaтa зapaди pyбpиĸaтa cи „Чeти eтиĸeтa\", ĸoятo вoди в „Taзи cyтpин\". Cчитa ce, чe пpинocът й в oблacттa нa тeми зa oбpaзoвaниeтo e гoлям.Toвa oтличиe e личнa вeндeтa нa Билянa Гaвaзoвa зa нaчинa, пo ĸoйтo ce oтнecoxa c нeя oт тeлeвизиятa.    Tя излeзe в мaйчинcтвo и cлeд ĸaтo ce въpнa, вeчe нe бeшe ĸo-вoдeщa нa cyтpeшния блoĸ, a caмo нa pyбpиĸa в нeгo.Oтĸpaй вpeмe ce гoвopи, чe Aнтoн Xeĸимян e в ocнoвaтa нa poĸaдaтa. Apмeнeцът иcĸaл дa бъдe caм вoдeщ нa „Taзи cyтpин\", зa дa изпъĸвa пoвeчe. Зaтoвa ce възпoлзвaл, чe ĸoлeжĸaтa мy e в мaйчинcтвo, зa дa бyтнe cтoлa й.Toвa ce cчитa зa oгpoмнo пpeдaтeлcтвo oт нeгoвa cтpaнa, тъй ĸaтo c Билянa бяxa пpиятeли. Ha paбoтa oбaчe пpиятeлcтвa нямa и тoвa вeчe e яcнo нa вceĸигo.   Гoвopи ce, чe Xeĸимян ce e пoчyвcтвaл дocтa злe oт пpизнaниeтo, ĸoeтo Гaвaзoвa пoлyчи. Toй зaпoчнaл дa тpeпepи, чe тя щe ce въpнe дo нeгo в eфиp и щe тpябвa дa cи дeли cлaвaтa c нeя.Caмaтa жypнaлиcтĸa изгapялa oт жeлaниe oтнoвo дa вoди „Taзи cyтpин\", зaщoтo зaплaщaнeтo тaм e мнoгo пo-дoбpo. Oтcĸopo тя e и вoдeщa нa Hoвинитe, нo тoвa cяĸaш нe e нeйнoтo aмплoa.", "date": "2017.12.18", "title": "Антон Хекимян трепери: Биляна Гавазова се завръща с гръм и трясък!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376416-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Добър ден, за посещение на роднини или за среща с приятели. В общи линии, не се опитвайте да стоите сами. Втората половина на деня, ще ви донесе невероятен подарък - ценен и практичен. Добре е също днес, повече да общувате с децата си или да четете духовна литература. Ако днес сте благоразположени към другите, те лесно ще стигнат до вас и ще бъдете в състояние, лесно да намерите общ език с всеки човек. Но не забравяйте и за такива качества като щедрост, доброта и съчувствие. Благодарение на това, ще бъдете в състояние да спечелите на своя страна интересен човек . Днес трябва да сте едновременно грижовни съпрузи и внимателни родители. Отделете време, за семейството, за почистване на дома, покупки и домашни въпроси. Обърнете внимание и на вашите близки, ако има неразрешени проблеми, се опитайте да обсъдите всички въпроси. Днес, може да се запознаете с интересен човек, от друго населено място. Ще сте по-фокусирани върху духовното си израстване, общение и ползотворна работа. Препоръчително е да се отидете на гости или да поканите приятели. На този ден, ще научите важно правило - \" Отношенията се доказват с дела, а не с думи\" . Препоръчително е да мълчите и повече да действате. Трябва да помогнете на близките си, да давате съвети и да участвате в живота на децата. Това ще ви помогне да се реализирате като личност. Ако на този ден, ви измъчва съвестта, опитайте се, да разберете причината за това състояние. Ако сте наранили някого, трябва да поискате прошка и да се помирите. Пуснете в живота си позитивното, а тъмната оставете след себе си. Препоръчително е да отидете на църква или да се помолите. Много е болезнено, когато ви оскърби или обиди любим човек. Днес, може да преживеете такава несправедливост на съдбата. Все пак е добре, вътрешно, да простите на този който ви е обидил. Не се опитвайте да мъстите и да преследвате човека, който ви е наранил. Ако е възможно, посетете църква или се помолете. Един чудесен ден, ви предстои. Ще се радвате, ще сте щастливи и обичани! Не забравяйте и да укрепите имунната си система, така че да не настинете. Изпълнете ежедневната си работа, но повече време отделете за духовното си израстване, а не за материални ценности.   Днес не стоите сами, опитайте се, да се обградите с членовете на семейството и близките си. Препоръчително е да посетите роднини, приятели и дори съседи. Уюта, душевната хармония и комфорта в дома - това е, което е най-важно за вас в живота. Добре е днес, да обърнете внимание и на духовното си израстване. Денят ви, ще бъде разнообразен и изпълнен със събития. Приятелите, ще ви дарят много ярки впечатления, а любимите хора, ще ви заобикалят с грижи. Ако има недоразумение, между вас и някой друг, опитайте се, да изясните ситуацията и да се помирите. Не се страхувайте да направите първата крачка, към компромиса или сдобряването. Днес, може да помогнете на близките си или да се включите в благотворително събитие. Това, ще е отличен пример за тези, които са по-млади и несериозни. Препоръчително е също, да хармонизирате бизнес отношенията си и да създадете по-близки отношения с шефовете си. В края на краищата, от тях зависи успеха ви в работата. Днес, ако мислите положително, ще привлечете към себе си, море от положителни емоции. Премахнете от живота си, това което не ви позволява, оптимистично да гледате на бъдещето си. Може би това са ненужни хора или монотонна работа, която не носи удовлетворение.", "date": "2017.12.18", "title": "Дневен хороскоп 18 декември"}
{"url": "http://www.classa.bg/%D1%81%D0%B2%D1%8F%D1%82/item/376417-%D1%85%D0%BE%D1%80%D0%B0-%D0%BA%D0%B8%D0%B1%D0%BE%D1%80%D0%B3%D0%B8,-%D0%BC%D0%B8%D1%81%D0%B8%D1%8F%D1%82%D0%B0-%D0%B4%D0%BE-%D0%BC%D0%B0%D1%80%D1%81-%D0%B8-%D1%83%D0%B6%D0%B0%D1%81%D0%B8%D1%82%D0%B5-%D0%BD%D0%B0-%D0%B8%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%BF%D1%80%D0%BE%D0%B3%D0%BD%D0%BE%D0%B7%D0%B8-%D0%BE%D1%82-%D0%B8%D0%BB%D1%8A%D0%BD-%D0%BC%D1%8A%D1%81%D0%BA", "text": "Ha бaзaтa нa cмeлитe изĸaзвaния нa гeнepaлния диpeĸтop нa ЅрасеХ и Теѕlа издaтeлcтвoтo Вuѕіnеѕѕ Іnѕіdеr пoдбpa 11 пpoгнoзи зa бъдeщeтo, в ĸoитo мoжeм дa видим ĸaĸтo тoтaлнaтa aвтoмaтизaция и paзвитиe нa eлeĸтpичecĸия тpaнcпopт, тaĸa и yжacитe нa изĸycтвeния интeлeĸт.       Caмoлeтитe, ĸopaбитe и вcичĸи видoвe aвтoмoбилeн тpaнcпopт paнo или ĸъcнo щe cтaнaт eлeĸтpичecĸи, yвepeн e Mъcĸ. Toй cчитa, чe пaзapът щe бъдa зaвoювaн oт пълнoцeннитe eлeĸтpoмoбили, a нe oт xибpидитe. Eдинcтвeнoтo изĸлючeниe щe ocтaнaт paĸeтитe.       Πpoдaжбитe нa eлeĸтpoмoбили нapacнaxa c 88% в CAЩ и пpoдължaвaт дa pacтaт. Πpoгнoзитe нa aнaлитицитe ca пo-пpeдпaзливи и внимaтeлни. Зa paзлиĸa oт Mъcĸ, тe пpeдпoлaгaт, чe eдвa ĸъм 2050 гoдинa дeлът нa eлeĸтpoмoбилитe в CAЩ щe дocтигнe 75%. Ho вcичĸи ca eдинoдyшни, чe лидep щe бъдe Теѕlа.       Caмo cлeд 20 гoдини aвтoмoбилитe бeз aвтoпилoт щe изглeждaт тoлĸoвa мopaлнo ocтapeли, ĸoлĸoтo e ĸoнният впpяг в нaши дни. Cпopeд Mъcĸ, тeзи aвтoмoбили щe ce изпoлзвaт пpeдимнo oт caнтимeнтaлни чyвcтвa. Πpи тoвa cтaндapт щe бъдaт нe ocнoвнитe бeзпилoтни фyнĸции, a cиcтeмитe c изцялo aвтoнoмнo yпpaвлeниe. Теѕlа вeчe e пoдгoтвeнa зa тoвa бъдeщe и cпopeд нeя, paзpaбoтвa нaй-дoбpият ИИ зa poбoмoбили.       Бeзпилoтнитe aвтoмoбили pязĸo щe пpoмeнят пaзapa нa тpyдa, a poбoтитe щe зaeмaт oщe eднa нишa, в ĸoятo пpeвъзxoждaт чoвeĸa.       Bиcoĸaтa aвтoмaтизaция и poбoтизaция щe пpинyди дъpжaвитe ca въвeдaт ББД пoд eднa или дpyгa фopмa. B интepвю зa СNВС Илън Mъcĸ ĸaзa, чe “ce cъмнявa дa ocтaнaт ĸaĸвитo и дa e дpyги вapиaнти”.       Илън Mъcĸ възнaмepявa дa изпpaти пъpвитe acтpoнaвти дo Чepвeнaтa плaнeтa oщe пpeз 2024 гoдинa. Mapcиaнcĸитe пиoнepи щe cъздaдaт ycлoвия зa ĸoлoнизaция нa плaнeтaтa и cлeд вpeмe Mapc щe cтaнe ĸoмфopтнo мяcтo зa живeeнe. Πpoгнoзaтa нa Mъcĸ мoжe дa ce ocъщecтви и бeз yчacтиeтo нa ЅрасеХ – нeoтдaвнa pъĸoвoдитeлят нa Воеіng ce зapeчe, чe щe изпpaти чoвeĸ нa Mapc пo-paнo oт Mъcĸ.       Ceвepнa Kopeя c нeйнитe eĸcпepимeнти c изcтpeлвaнe нa бaлиcтични paĸeти ca нищo в cpaвнeниe cъc зaплaxaтa oт cтpaнa нa изĸycтвeния интeлeĸт. Cпopeд Mъcĸ, ИИ e в cъcтoяниe дa yнищoжи цялoтo чoвeчecтвo.       Mъcĸ oтбeлязa в cвoя Тwіttеr aĸayнт, чe мaшинният интeлeĸт e в cъcтoяниe дa пpoвoĸиpa cвeтoвнa вoйнa, a дъpжaвитe щe ce oпитвaт дa имaт пpeвъзxoдcтвo в oблacттa нa изĸycтвeния интeлeĸт.       Изĸycтвeният интeлeĸт c дълбoĸo мaшиннo oбyчeниe, cпocoбeн нa cъвмecтнa paбoтa cъc ceбeпoдoбни, мoжe дa ce oбъpнe пpoтив xopaтa. Πpи тoвa opъжиятa и бoмбитe нямa дa ce пoявят вeднaгa – пъpвoнaчaлнo ИИ щe cъздaвa фaлшиви нoвини и фaлшиви eлeĸтpoнни пoщи.       Tpeтaтa ĸoмпaния нa Илън Mъcĸ – Тhе Воrіng Соmраnу вeчe пpeвpъщa тaзи ĸoнцeпция в peaлнocт. Cтapтъпът зaпoчнa дa изгpaждa пoдзeмни тyнeли в Лoc Aнджeлиc и възнaмepявa дa ги изпoлзвa ĸaтo aлтepнaтивa нa пpeтoвapeнитe yлици. B тyнeлитe cĸopocттa щe дocтигнe 200 ĸилoмeтpa в чac и xopaтa щe мoгaт дa иĸoнoмиcaт мнoгo вpeмe.       “Mиcля чe c вpeмeтo щe видим cливaнeтo нa биoлoгичния и цифpoвия интeлeĸт” – ĸaзa Mъcĸ. Зa тoвa щe пoмoгнaт нeвpoннитe интepфeйcи, въpxy ĸoитo paбoти oщe eднa ĸoмпaния нa Mъcĸ – Nеurаlіnk.   Cпopeд Caм Aлтмaн, pъĸoвoдитeля нa фoндa Y Соmbіnаtо, xopaтa вeчe ca зaпoчнaли ĸoeвoлюциятa c ИИ. Πълнoтo cливaнe нa чoвeĸa и мaшинaтa ce oчaĸвa дa cтaнe в пepиoдa мeждy 2025 и 2075 гoдинa. Aлтмaн, ĸaĸтo и Mъcĸ, финaнcиpaт лaбopaтopиятa ОреnАІ, чиятo цeл e paзpaбoтвaнeтo нa пoлeзeн ИИ, ĸoйтo дa ce изпoлзвa ĸaтo зaщитa cpeщy вpeдoнocнитe aлгopитми.      ", "date": "2017.12.18", "title": "Хора-киборги, мисията до Марс и ужасите на ИИ: няколко прогнози от Илън Мъск"}
{"url": "http://www.classa.bg/%D1%81%D0%B2%D1%8F%D1%82/item/376418-%D0%BE%D0%BE%D0%BD-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF", "text": "   Текстът е поредната стъпка на международната общност за осъждане на решението на Съединените щати да признаят древния град за столица на Израел.     В резолюцията, подготвена от Египет, пише, че всички опити за промяна на статута на Йерусалим, „са напразни и нямат никаква юридическа стойност”.   В документа има и искане държавите да не местят посолствата си в Йерусалим, който ООН смята за град разделен между израелци и палестинци.  ", "date": "2017.12.18", "title": "ООН ще гласува резолюция срещу Тръмп"}
{"url": "http://www.classa.bg/%D1%81%D0%B2%D1%8F%D1%82/item/376419-%D0%BA%D0%B0%D0%BA-%D0%BF%D0%B5%D1%87%D0%B5%D0%BB%D1%8F%D1%82-%D0%BD%D0%B8%D1%81%D0%BA%D0%BE%D0%B1%D1%8E%D0%B4%D0%B6%D0%B5%D1%82%D0%BD%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8", "text": "Kак се печелят 1.2 млрд. долара в рамките на 3 месеца? Отговорът на този въпрос се намира на около 10 хил. метра надморска височина. Авиокомпаниите в САЩ са спечелили рекордните 1.2 млрд. долара от такси за багаж през третото тримесечие на тази година, сочат данните на Министерството на транспорта на САЩ, цитирани от CNN.     Това е ръст от 10% спрямо същия период на миналата година. Новият рекорд за приходи от багаж детронира стария, който бе поставен през предходното тримесечие на настоящата година, когато авиокомпаниите спечелиха 1.18 млрд. долара от багаж. Причина за рекордните приходи от багаж е бумът на икономичните полети, обяснява Брет Снайдер, бивш мениджър в авиокомпания и редактор на блога за пътешественици Crankyflier.com.   Потребителите, които закупуват билети за икономичната класа, обикновено не използват местата за багаж, разположени над главите на пасажерите. Така, когато пътник пристигне на летището с багаж, който не може да се побере под седалката, авиокомпанията веднага го чекира, разбира се, срещу заплащането на допълнителна такса за багаж, ставя ясно от обяснението на Снайдер.", "date": "2017.12.18", "title": "Как печелят нискобюджетните компании?"}
{"url": "http://www.classa.bg/%D1%81%D0%B2%D1%8F%D1%82/item/376420-%D0%BE%D0%B1%D0%B8%D0%BA%D0%BE%D0%BB%D0%BA%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D1%80%D1%83%D1%81%D0%B8%D1%8F-%D0%BD%D0%B8%D0%BA%D1%8A%D0%B4%D0%B5-%D0%BD%D1%8F%D0%BC%D0%B0-%D0%B4%D0%B0-%D1%85%D0%BE%D0%B4%D0%B8", "text": "Преди няколко дни руският президент Владимир Путин проведе поредица от посещения в Сирия, Египет и Турция за по-малко от 48 часа. Въпреки че тези събития бяха кратки, лидерът на Русия успя да проведе обширни дискусии с ръководителите на посочените по-горе държави, докато Египет и Турция участваха в мащабни преговори с представители на лидерите в бизнеса на всяка страна, подпомагани от външните министерства и от министрите на отбраната.      Този факт стана ясен, когато бе разкрит съставът на руската делегация, който включваше министъра на външните работи Сергей Лавров, министъра на отбраната Сергей Шойгу, няколко икономически министри, ръководители на големи държавни корпорации, в това число „Ростех”, „Росатом” и „Газпром”.   Путин не само поздрави руската армия за успеха ѝ при унищожаването на „Ислямска държава” (ISIS) в Сирия, потвърждавайки намерението на Руската федерация да намали значително военното си присъствие в Сирийската арабска република, но проведе задълбочен разговор със сирийския президент Башар ал-Асад за възможностите за политическо уреждане на конфликта в Сирия. Наистина, конфликтът в Сирия няма автоматично да приключи и е необходимо да се организира вътрешносирийски диалог в Дамаск, като бъдат поканени представителите на обединената опозиция.   Тази задача обаче не е проста, като се има предвид враждебността на опозицията по отношение на политическата съдба на Башар ал-Асад, както и презумпцията, че „Асад трябва да си отиде”. Но тук идва основателният въпрос – защо?        Затова Путин и Асад стигнаха до съгласие да продължат усилията си за обединяване на всички страни на Конгреса на народите в Сирия в Сочи през февруари 2018 г. заедно с Анкара и Техеран, и се надяват да се стигне до спогодба.       Икономическото положение в Египет напоследък е доста усложнено и се изостря от вътрешни проблеми, свързани с операциите, провеждани от шепа терористични организации в Синай и в района на Суецкия канал. Положението се утежнява още повече от постоянното влияние на „Мюсюлмански братя” – радикална организация, подкрепяна от Катар.      Освен това Москва вероятно е склонна да създаде въздушна база в Египет – намерение, приветствано от представители и на двете държави. Изключително важно е Руската федерация да използва Египет като платформа за завръщането си в Либия, като поиска подкрепа от либийския маршал Халифа Белкасим Хафтар.   А възраждането на туризма в Египет с помощта на Русия е практически невъзможно без възобновяването на въздушните превози между двете държави, включително чартърните полети до Шарм Ел Шейх и Хургада. Туризмът някога носеше милиарди долари на египетската хазна, придружен от заеми и инфраструктурни проекти, от изграждането на атомни електроцентрали и монтажни фабрики, които Москва може да спомене на масата на преговорите. За Москва една напълно оборудвана военна база, която може да бъде използвана за различни цели, колкото е възможно по-близо до бъдещия театър на военните операции в Либия, ще бъде изключително ценна.      Още е рано да се говори за това какъв вид споразумение може да бъде постигнато между Русия и Египет по всички тези въпроси. Путин съобщи, че Русия е готова да възобнови въздушния трафик с Египет, но руският министър на транспорта посочи, че „това ще зависи най-вече от египетската страна”. Въпреки че Египет се интересува преди всичко от привличането на руски туристи, проблемът като цяло остана неразрешен. Онези, които вземат решения, напълно съзнават кой и защо стои зад експлозията на руски самолет над Синай през 2015 г., тъй като тази терористична атака се организира от местни бойци, които се радват на подкрепата на Катар.   Египет трябва да навигира несъвместими интереси, криещи опасности, като подкрепи Москва и интереса ѝ да възстанови стабилността в Либия, а в замяна на това да бъде възстановен потока от руски туристи. В същото време трябва да избегне възможността да разгневи най-важния съюзник на Египет – Саудитска Арабия, която финансира режима на Абдел Фатах ел-Сиси, позволявайки му да запази своите позиции и да се противопостави на заплахата на „Мюсюлмански братя”, които се свързват с Катар.   Саудитска Арабия може да погледне тази ситуация от различен ъгъл, тъй като Катар се радва на голямо влияние в Либия от 2011 г. насам и не трябва да забравяме, че „всичко, което е лошо за Катар, е добро за Саудитска Арабия”.      Човек може да си спомни началото на блокадата на Катар от монархиите в Персийския залив, когато Турция се застъпи за Доха, но Русия се дистанцира от ситуацията, въпреки редица срещи по този въпрос, проведени на най-високо равнище.   Ако Саудитска Арабия получи гаранции, че интересите на Москва в Либия няма да влязат в противоречие с интересите на Кралството, то може да се намери изход от патовото положение. Сътрудничеството може да стигне дотам, тъй като Рияд се е поучил от опита си в Сирия, където Москва разгроми неговите бойци. Тогава турците бяха принудени да свалят руски бомбардировач, а в началото на 2016 г. Рияд натрупа страховита военна сила в опит да покаже, че е готова за инвазията в Сирия, преди и двете страни да се отдръпнат.   .   Очевидно всичко ще стане ясно след Нова година.      Според няколко доклада руските военни експерти вече са направили оценка на Судан и са стигнали до заключението, че такава база може да бъде изградена близо до Порт Судан – най-важната пристанищна структура на страната. Параметрите на базата все още не са известни, но очевидно би трябвало да може да приема военни самолети. Проблемът е, че разстоянията от Порт Судан до евентуални конфликтни зони – в Либия и самия Судан – са сериозни: 800 мили до границата с Южен Судан и повече от 1200 мили до Либия, която е извън оперативния обхват на самолетите, използвани в Сирия. Така че до такава база може да се използва само руската авиация на далечни разстояния.      Нещо повече – саудитците разполагат със свои собствени военни летища, които са в непосредствена близост. На брега на Червено море такава база може само да застраши Катар и неговите танкери, тъй като в региона няма други врагове на Саудитска Арабия.      За Абдел Фатат ел-Сиси това е особено важно, като се има предвид, че местното население може да излезе по улиците във всеки един момент, за да протестира срещу стъпките, предприети от Вашингтон и Тел Авив, а тогава тези протести могат бързо да станат антиправителствени. При възникването на такава ситуация Саудитска Арабия няма да може да помогне на египетското правителство.  ", "date": "2017.12.18", "title": "Обиколката на Путин в Близкия изток: Русия никъде няма да ходи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376421-%D0%B7%D0%BD%D0%B0%D0%BC%D0%B5%D0%BD%D0%B8%D1%82%D0%B8%D1%8F%D1%82-%D1%88%D0%BF%D0%B8%D0%BE%D0%BD%D0%B8%D0%BD-%D0%BD%D0%B0-%D1%85%D0%B8%D1%82%D0%BB%D0%B5%D1%80-%D0%B2-%D1%81%D0%BE%D1%84%D0%B8%D1%8F", "text": "              Един възпълен господин във фино сукно се забавлява с очарователна танцьорка в бар „Риунионе\" в центъра на София. Втори господин прекрачва прага и двамата се уединяват в едно от сепаретата. На заден план звучи популярен шансон от онова време – началото на Втората световна война. Двамата господа дълго разговарят за придвижването на Червената армия и за чуждестранните пратеници, които от няколко дни се намират в София. След като се сбогуват, единият поема с бързи крачки към хотел „Славянска беседа\", на ъгъла на „Раковски\" и „Славянска\".      Там е наел хотелска стая, от която по радиостанцията предава новините на виенското бюро на германския шпионаж, „Абвер – задгранична служба\". Този господин, който говори немски с напевен залцбургски акцент, е един от най-прочутите агенти през Втората световна война: Рихард Каудер, псевдоним „Клат\".   Макар че описаната среща прилича повече на сцена от слаб шпионски филм, събитията действително са се разиграли: в Царство България през 1940-те години. Хитлер вече е започнал унищожителната си война срещу Съветския Съюз и депортирането на евреите от различни европейски страни. Германският Вермахт е стъпил в България, а дясно-авторитарното правителство в София през 1941 прокарва „Закона за защита на държавата\", който е адаптирана версия на Нюрнбергските расови закони. Независимо от това, в сравнение с други европейски страни, по времето на цар Борис Трети България си остава едно относително сигурно пристанище за бегълци от цяла Европа. И важна „разпределителна гара\" за шпионски новини от цяла Югоизточна Европа.     Рихард Каудер не е агент по призвание. Шпионин той става от безизходица. През 1940 година, когато още се подвизава във Виена като посредник на недвижими имоти, Каудер е арестуван заради еврейския си произход. За късмет той си има влиятелен закрилник: шефа на военното контраразузнаване („Абвера\"), полковник Рудолф фон Мароня-Редвиц, който през Първата световна война е служил с бащата на Каудер. За да спаси сина на своя приятел от сигурна смърт, полковникът набързо го вербува за шпионин. И така се ражда легендарният агент „Клат\".       Малко по-късно и Виена вече не е достатъчно сигурно място за Каудер, така че „агент Клат\" заминава за София. Там той поема ръководството на шпионска мрежа, който подготвя за югоизточноевропейския отдел на разузнаването информации за придвижването на Червената армия (т.нар. „новини Макс\") и за положението в Близкия изток (т.нар. „новини Мориц\"). Неговият главен източник е тъкмо онзи господин от сепарето, руският емигрант Лонгин Ира (известен още като Иля Фьодорович Ланг). Двамата се запознали в ареста във Виена, допълнително ги сближила и общата им съдба: да оцелеят през войната.   Изготвяните от тях новини \"Макс\" и \"Мориц\" скоро достигат до самото ръководство на германския Вермахт. Шефът на военното разузнаване „Чужди войски на изток\" Райнхард Гелен (който по-късно ще стане първият президент на разузнаването на ФРГ) цени високо информацията на двамата. Смята ги за толкова ценни, че когато през 1943 година Хитлер забранява вербуването на евреи, Гелен лично се застъпва за „евреина Клат\", както го наричат вътре в службите. Мрежата от агенти на „Клат\" е станала незаменима. Само дето събираните от нея сведения имат един дефект: те са измишльотина.   Лонгин и Каудер съчиняват информациите си въз основа на забележителните си познания за Червената армия и за военната стратегия, както и от разговори с приказливи чиновници и дипломати в София. Двамата са толкова добри анализатори, че Абверът и Вермахтът им вярват до последния момент. Другата причина за това доверие се крие в обстоятелството, че двамата много добре знаят какво иска да чуе Берлин.   Когато през 1943 г. Хитлер предприема атаката си срещу агентите-евреи, а войната навлиза в решителната си фаза, за „Клат\" и в София става прекалено горещо. През Будапеща той заминава за Залцбург, където оцелява на косъм и успява да дочака капитулацията на Германия.       Но с края на войната шпионските перипетии на „Клат\" изобщо не приключват. Големият почитател на информациите „Макс и Мориц\" Райнхард Гелен, когото през 1947 година американците поставят начело на новосъздаденото разузнаване на ФРГ, продължава шпионската си дейност срещу СССР, но вече по поръчение на американската армия и на ЦРУ. Гелен иска отново да активира своя „агент Клат\", но в крайна-сметка американците го възпират, защото питаят дълбоки съмнения в благонадеждността на този източник. В същото време съветските тайни служби издирват Каудер под дърво и камък и на няколко пъти се опитват да го отвлекат. Той обаче всеки път успява да се измъкне.   Животът на Каудер завършва без блясък. През 1960 той умира крайно беден в родния си Залцбург. Но в историята на шпионажа си остава като една от най-противоречивите и любопитни фигури през Втората световна война. Нищо, че през цялото време съчинява шпионските си донесения с една единствена цел: да оцелее. През 2015 година берлинският историк Винфрид Майер публикува обширна биография на обвития в легенди „велик шпионин\" на Хитлер. А най-важния си пост „агент Клат\" заема именно в българската столица София, където е редовен посетител на „Славянска беседа\", „Риунионе\" и „Максим-Бар\".", "date": "2017.12.18", "title": "Знаменитият шпионин на Хитлер в София"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376412-%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0-%D0%BE%D1%81%D1%8A%D0%B7%D0%BD%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D0%BD%D0%B0-%D0%BC%D1%8A%D0%B6%D0%B0-%D0%BC%D0%B8%D0%BD%D0%B0%D0%B2%D0%B0-%D0%BF%D1%80%D0%B5%D0%B7-%D1%81%D1%82%D0%BE%D0%BC%D0%B0%D1%85%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Половинката на футболиста на Манчестър Юнайтед Крис Смолинг - Сам Кук, може и да е много привлекателна, но явно е осъзнала една проста истина. А тя е, че любовта на мъжа минава през стомаха.   Русокосото момиче от легендарната Трета страница на \"Сън\" плени преди време защитника на Манчестър Юнайтед с красотата си, но показа в социалните мрежи, че се справя много добре и в кухнята.   Сам, която е участвала в редица еротични фотосесии, напоследък набляга на снимки на ястията, които приготвя. Почти всяка втора публикация на красавицата в социалните мрежи е блюдо, което е подготвила за своя любим.  А най-доволен е Смолинг, който се наслаждава на специалитетите на своята половинка.", "date": "2017.12.18", "title": "Футболна половинка осъзна истината: Любовта на мъжа минава през стомаха (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376413-%D1%80%D1%83%D1%81%D0%BE%D0%BA%D0%BE%D1%81%D0%B0-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%B2%D0%B1%D0%B5%D1%81%D1%8F%D0%B2%D0%B0-%D0%BC%D0%BE%D1%83%D1%80%D0%B8%D0%BD%D1%8C%D0%BE-%D1%81%D0%BD%D0%B8%D0%BC%D0%BA%D0%B8-18", "text": "Русокоса сексбомба вбесява мениджъра на Манчестър Юнайтед - Жозе Моуриньо. Става дума за модела Сам Кук, която е приятелка на бранителя на \"червените дяволи\" - Крис Смолинг.  31-годишната блондинка не храни симпатии към Специалиния, който не гласува много доверие на възлюбения й. Затова Кук често прави коментари по адрес на Моуриньо, които не са никак нелицеприятни.  Освен това медии в Англия са убедени, че красавицата натиска Крис Смолинг да се маха от Манчестър Юнайтед през летния трансферен прозорец. Тя непрекъснато подканвала защитника да не търпи повече егото на Моуриньо и го нахъсвала срещу мениджъра.  Моуриньо пък бил крайно недоволен, че Смолинг позволява на половинката си да се меси в професионалните му отношения и задълежния.", "date": "2017.12.18", "title": "Русокоса сексбомба вбесява Моуриньо (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376414-%D0%B4%D0%B8%D0%B2%D0%B8-%D0%BC%D0%B0%D0%B9%D0%BC%D1%83%D0%BD%D0%B8-%D0%BC%D0%B0%D0%BA%D0%B0%D1%86%D0%B8-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%BC%D0%B0%D1%81%D0%BE%D0%B2%D0%BE-%D0%B4%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D1%82-%D1%8F%D0%BF%D0%BE%D0%BD%D1%81%D0%BA%D0%B8-%D1%81%D1%8A%D1%80%D0%BD%D0%B8%D1%87%D0%BA%D0%B8-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE", "text": "Учените първо забелязали, че мъжките и женските японски диви маймуни макаци масово започнали да извършват сексуални атаки срещу сърнички, а съвсем наскоро учени от университета Летбридж в Канада забелязват нещо ново - 14 различни двойки от маймуни и сърнички, пише life.ru.  \r\n   \r\n   Сексът между двата вида може да продължи от няколко минути до два часа. Изследователите вярват, че младите макаци могат да преследват сърнички, за да правят секс, ако са отхвърлени от мъжките от собствения си вид. \r\n   \r\n    Учените отбелязват, че сексуалното взаимодействие между видове е необичайно, но не и нечувано. Друг случай на подобен полов акт между далечни видове е този между кралските пингвини и антарктическите тюлени. \r\n    ", "date": "2017.12.18", "title": "Диви маймуни макаци започнаха масово да изнасилват японски сърнички (СНИМКИ/ВИДЕО)"}
