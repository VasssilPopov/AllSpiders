{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381658-%D1%84%D0%B1-%D1%81%D1%82%D0%B0%D0%B2%D0%B0-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0-%D0%B7%D0%B0-%D0%B7%D0%B0%D0%BF%D0%BE%D0%B7%D0%BD%D0%B0%D0%BD%D1%81%D1%82%D0%B2%D0%B0", "text": "Социалната мрежа Facebook ще се опита да открадне бизнеса на социалните мрежи за онлайн запознанствата, съобщават световните агенции. За целта потребителите ще си правят специални профили за запознанства. Те ще са видими само за хората извън списъка с приятели – и то само тези, които също си търсят половинка. Подобна е функционалността на друга подобна платформа – Tinder. Огромното количество лична информация обаче ще помогне на Facebook да свързва по-ефективно самотните сърца. Ще има възможност за специални събития и групи именно с цел запознанства. Ако попаднете на някоя интересна за вас личност и чувствата са взаимни, комуникацията ще е в отделен канал – не сред личните съобщения във Facebook или чатовете в WatsUp. Ще можете да си пишете, но без да си пращате картинки или клипчета. Твърди се, че целта е изграждането на дългосрочни връзки, но анализатори посочват очевидните рискове пред глобалната платформа – онлайн запознанствата не са лесен пазар и грешките при реализацията на този тип функционалности могат да наранят сериозно реномето даже на онлайн гигант. Така или иначе, акциите на конкурентните сайтове в тази сфера се сринаха след обявяването на новата функционалност.", "date": "2018.05.05", "title": "ФБ става платформа за запознанства"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381656-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%B8%D0%BD%D1%81%D1%82%D0%B0%D0%BB%D0%B8%D1%80%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82%D0%B8-%D0%B7%D0%B0-%D0%B1%D0%B8%D1%82%D0%BA%D0%BE%D0%B8%D0%BD", "text": "Около четири хиляди банкомата с поддръжка на операции с криптовалута ще бъдат инсталирани в Аржентина още през настоящата година, след като бъде приет съответният закон, стана ясно от публикация в социалната мрежа Yours.org. В страната се извършват промени във финансовия сектор – Централната банка ще разреши новите ATM-и с поддръжка на криптовалути, в частност популярните Ethereum, Litecoin и Bitcoin, след което компаниите ще могат да ги монтират. Компанията Odyssey Group се подготвя за промените и веднага щом бъде приет законът, ще започне да инсталира устройствата. Потребителите ще могат да теглят от тях пари в брой и да извършват операции, свързани с покупка и продажба на криптовалути. Групата вече е получила разрешение за инсталиране на 4000 банкомата с поддръжка на криптовалута. 270 от тях бяха монтирани още през октомври 2017 г. В рамките на две години се очаква броят на тези машини да достигне 5 хиляди. Цената на един двупосочен ATM с поддръжка на криптовалута е 8500 долара. Според предварителните оценки на Odyssey Group, инвестицията в банкомата ще се възвърне само за 6 месеца.", "date": "2018.05.05", "title": "Аржентина инсталира банкомати за биткоин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381657-%D0%B1%D0%B5%D0%B7-%D0%BD%D0%BE%D0%B1%D0%B5%D0%BB%D0%BE%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%BF%D0%BE-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0", "text": "Нобеловият комитет няма да връчи награда за литература тази година. Причината е сексскандалът, в който се оказа замесена една от членовете на журито. В центъра на скандала е френският фотограф Жан-Клод Арно, обвиняван от 18 жени в сексуален тормоз. Арно също така е съпруг на една от членовете на журито. Въпросната дама подаде оставка. Четирима други членове на журито също се оттеглиха в знак на протест. „Стигнахме до заключението, че в момента доверието към Нобеловите награди е много ниско. Затова решихме да отложим връчването на наградата\", обясни писателят Андерс Олсон, член на журито. Останалите награди няма да бъдат засегнати от решението. Това е най-големият скандал от началото на миналия век, свързан с Нобеловата награда за литература. Освен шестте години по време на Втората световна война само през 1935 г. отличието не е връчвано, тъй като не е намерен достоен кандидат. Като компенсация през 2019 г. Нобеловият комитет ще връчи две награди за литература.", "date": "2018.05.05", "title": "Без Нобелова награда по литература тази година"}
{"url": "http://www.classa.bg/%D1%81%D0%B2%D1%8F%D1%82/item/381649-%D1%81%D0%B0%D1%89-%D0%B7%D0%B0%D0%BC%D1%80%D0%B0%D0%B7%D1%8F%D0%B2%D0%B0%D1%82-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B5%D0%BB%D0%B8%D1%82%D0%B5-%D0%BA%D0%B0%D1%81%D0%BA%D0%B8", "text": "Белите каски са престанали да получават пари от американското правителство и за момента Държавният департамент на САЩ подлага на \"активен преглед\" икономическата подкрепа на организацията, която съставлява около една трета от нейното финансиране, информира CBS News.   Офицер от Белите каски описа тази стъпка като \"тревожна\". \"И накрая, това ще окаже негативно влияние върху способността на хуманитарните работници да спасяват животи\", заяви членът на хуманитарната организация.   Смята се, че организацията Бели каски се състои от 3 000 доброволци, работещи в Сирия. В края на април руските медии, сред които и RT, разкриха инсценировката в клиповете на \"Белите каски\", чиято цел бе да покаже последствията от предполагаема химическа атака в сирийския град Дума на 7 април.", "date": "2018.05.05", "title": "САЩ замразяват финансирането на \"Белите каски\""}
{"url": "http://www.classa.bg/%D1%81%D0%B2%D1%8F%D1%82/item/381650-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BD%D0%B5%D1%89%D0%BE,-%D0%BA%D0%BE%D0%B5%D1%82%D0%BE-%D1%81%D0%BA%D0%BE%D1%80%D0%BE-%D1%89%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BA%D1%83%D0%BF%D1%83%D0%B2%D0%B0,-%D1%89%D0%B5-%D0%B1%D1%8A%D0%B4%D0%B5-%D0%B1%D0%B8%D1%82%D0%BA%D0%BE%D0%B8%D0%BD,-%D0%B7%D0%BB%D0%B0%D1%82%D0%BE-%D0%B8-%D1%81%D1%80%D0%B5%D0%B1%D1%80%D0%BE", "text": "Анализаторът Макс Кайзер говори за икономиката, финансите и криптовалутите по време на презентацията на Блокчейн в Торонто. \"Големият балон на пазарите на облигации ще се разпадне, след което единственото нещо, което ще може да се купи, ще бъде биткоин, злато и сребро\", предупреждава Макс.   Той разгледа, наред с други въпроси, схемите за финансови измами. Като пример бе посочена \"ценовата манипулация на индекса Libor от името на британската Централна банка. Централната банка на Англия е поискала от банкерите да фиксират Либора. Сега всички ще отидат в затвора, защото Централната банка трябва да изпрати някого в затвора\", подчерта той.   Според него\"същото нещо се случва и с цената на златото и среброто, които те винаги се опитват да манипулират, за да предотвратят загубата на вяра в измамата им, а това може да бъде обобщено като голямото изиграване на века\".   От своя страна Макс подчертава, че \"банкерите трябваше да манипулират Либор, както помоли банката на Англия, за да създадат фалшиви цени и да накарат Би Би Си да публикува неверни новини, всичко това за да спаси няколко шарлатани\".", "date": "2018.05.05", "title": "\"Единственото нещо, което скоро ще може да купува, ще бъде биткоин, злато и сребро\""}
{"url": "http://www.classa.bg/%D1%81%D0%B2%D1%8F%D1%82/item/381651-%D1%81%D0%B0%D1%89-%D1%82%D0%B5%D1%81%D1%82%D0%B2%D0%B0%D1%82-%D0%BD%D0%BE%D0%B2%D0%BE-%D1%82%D0%B5%D1%80%D0%BC%D0%BE%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5", "text": "Военновъздушните сили на САЩ потвърдиха, че тестовете новото термоядрено оръжие B61-12 се извършват успешно, съобщава Military.com.   \"Вече проведохме 26 инженерни ръководени летателни изпитания на ядрена бомба B61-12\", каза генерал-лейтенант Джак Уейнстейн. \"Програмата се развива изключително добре\", добави той.   Изпитанията на B61-12, модификация на американската ядрена бомба B61, започнаха през 2015 г. Бомбата, която според няколко анализатори е четири пъти по-мощна от хвърлената над Нагазаки, има специфична опашка, която я прави по-лесна за управление и по-точна, характеристики, позволяващи пускането от голяма височина.   На 14 март 2017 г. САЩ извършиха първият тест на термоядрена бомба B61-12 без заряд, от бомбардировач F-16 в полигон на щата Невада.   Стартирането на серийното производство на B61-12 е планирано за 2020 година. Смята се, че бомбата ще замени предишните версии на същата в базите на страната в Европа. Вашингтон се надява, че в бъдеще бомбата ще бъде съвместима с няколко типа самолети, включително B-2A, B-21, F-15E, F-16 C / D, F-16 MLU и PA-200.", "date": "2018.05.05", "title": "САЩ тестват ново термоядрено оръжие"}
{"url": "http://www.classa.bg/%D1%81%D0%B2%D1%8F%D1%82/item/381652-%D1%80%D1%83%D1%81%D0%B8%D1%8F-%D1%89%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%81%D0%B2%D0%BE%D1%8F%D1%82%D0%B0-%D0%BD%D0%BE%D0%B2%D0%B0-%D1%85%D0%B8%D0%BF%D0%B5%D1%80%D0%B7%D0%B2%D1%83%D0%BA%D0%BE%D0%B2%D0%B0-%D1%80%D0%B0%D0%BA%D0%B5%D1%82%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BA%D0%B8%D0%BD%D0%B6%D0%B0%D0%BB-%D0%BD%D0%B0-%D0%B4%D0%B5%D0%BD%D1%8F-%D0%BD%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0", "text": "Новата свръхзвукова прецизна система \"Кинжал\" ще бъде представена за първи път на обществеността, по случай Деня на победата - 9 май, съобщи руският министър на отбраната Сергей Шойгу, съобщава РИА Новости.   По време на военния парад в Москва, два модернизирани изтребители-прехващачи МиГ-31K, оборудвани с новите ракети, ще прелетят над емблематичния Червен площад, на височина от 300 метра и със скорост от близо 600 километра в час.   Системата \"Кинжал\" няма да бъде единственото руско авангардно оръжие, което ще се представи по време на празненствата за Деня на победата. Според руския министър, изтребителите пето поколение Су-57, Су-30SM и МиГ-29SMT, тежките свръхзвукови бомбардировачи Ту-160, стратегическите бомбардировачи Ту-95MS и Ту-22М и други военни самолети също ще прелетят над руската столица.   Новата въздушна система \"Кинжал\" е разработена от руската армия и бе представена от Владимир Путин през март по време на речта му пред Парламента. Президентът заяви, че новата ракета лети със свръхзвукова скорост, 10 пъти по-бързо от звука и може да премине безпрепятствено през всички съществуващи системи за противовъздушна и противоракетна отбрана и да улучи с ядрени или конвенционални бойни глави мишени, разположени на разстояние до 2000 км.", "date": "2018.05.05", "title": "Русия ще представи своята нова хиперзвукова ракетна система \"Кинжал\" на Деня на победата"}
{"url": "http://www.classa.bg/%D1%81%D0%B2%D1%8F%D1%82/item/381653-%D0%BC%D0%B0%D0%BA%D1%80%D0%BE%D0%BD-%D0%BD%D0%B0%D1%80%D0%B5%D1%87%D0%B5-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%B2%D0%BA%D1%83%D1%81%D0%BD%D0%B0", "text": "Президентът на Франция, Емануел Макрон, допусна езикова грешка, която се разпространи вирусно в социалните мрежи. По време на съвместна пресконференция в Сидни с австралийския премиер Малкълм Търнбул, Макрон наречена \"вкусна\" съпругата му.   \"Искам да ви благодаря за посрещането. Благодаря на вас и вашата вкусна съпруга \", каза Макрон, веднага след като бе говорил за гастрономия и френски вина. Изглежда, че президентът е станал жертва на феномена, наречен \"фалшив приятел\" - той обърка, поради тяхната прилика, френския термин \"délicieux\" (прекрасен, когато става дума за човек) с английската дума \"delicious\" (вкусна).   Впоследствие, Търнбул, каза че съпругата му Люси Хюз Търнбул, е поласкана от комплимента на Макрон, толкова очарователен и толкова запомнящ се. Френският президент е на посещение в Австралия, за да обсъди въпросите на търговията и регионалната сигурност, преди да посети френската територия Нова Каледония.", "date": "2018.05.05", "title": "Макрон  нарече съпругата на австралийския министър-председател \"вкусна\""}
{"url": "http://www.classa.bg/%D1%81%D0%B2%D1%8F%D1%82/item/381654-%D1%80%D1%83%D1%81%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%BE%D0%BF%D1%83%D1%81%D0%BD%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8%D1%82%D0%B5,-%D0%BF%D1%80%D0%BE%D0%B8%D0%B7%D1%82%D0%B8%D1%87%D0%B0%D1%89%D0%B8-%D0%BE%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9", "text": "Русия няма да пропусне възможностите за разширяване на икономическото сътрудничество с Китай, появили се в резултат на търговска война между Пекин и Вашингтон, каза в интервю заместник-министърът на външните работи на Русия, Игор Моргулов.   В този контекст се вписват изявленията на американския президент Доналд Тръмп, заплашващи да наложат мита върху китайския внос в размер до 150 милиарда долара годишно. Пекин обяви симетричен отговор.   \"Като цяло, ние сме против войните в търговията и размахването на камшика на санкциите, но открилите се възможности, разбира се, няма да пропуснем\", каза Моргулов.   Руският зам-министър изтъкна особено перспективите за развитие на сътрудничеството между Москва и Пекин в областта на доставката на руски селскостопански продукти на китайския пазар. \"Тенденцията за растеж на двустранната търговия в този сектор се прояви още преди ескалацията на търговските конфликти между Китай и САЩ\", заяви дипломатът. \"Сега са създадени условия за сътрудничество, за да стигнем до още по-високо ниво\".   В същото време Моргулов подчерта, че търговското и икономическо сътрудничество между Москва и Пекин \"имат вътрешно присъща стойност и не са обект на външнополитически конфликти\". Той посочи, че Русия и Китай нямат намерение да създават някакъв вид търговски съюз, тъй като това не съответства на визията на двете страни за естеството на двустранното сътрудничество.   Моргулов потвърди, че Русия и Китай често споделят едни и същи позиции по глобалните и регионални въпроси, но отбеляза, че е естествено всяка страна да има свои икономически интереси и невинаги те да съвпадат. Според него в някои случаи съществува конкуренция и пряка връзка между икономическите оператори на двете страни. \"Вероятно въпросът не е как да го избегнем, а как да се измъкнем от такива ситуации и мисля, че сме намерили правилния отговор\", каза Моргулов.", "date": "2018.05.05", "title": "\"Русия няма да пропусне възможностите, произтичащи от търговската война между САЩ и Китай\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381655-%D0%BF%D1%80%D0%BE%D0%BF%D1%83%D1%81%D0%BA%D0%B8-%D0%B2-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D0%B0-%D1%81-%D1%83%D0%BD%D0%B8%D0%B2%D0%B5%D1%80%D1%81%D0%B0%D0%BB%D0%B5%D0%BD-%D0%B1%D0%B0%D0%B7%D0%BE%D0%B2-%D0%B4%D0%BE%D1%85%D0%BE%D0%B4", "text": "Идеята за универсален базов доход (УБД) – безусловно заплащане в брой на всички граждани, прикова в последните години въображението на широк кръг хора, от леви активисти до либертарианците от технофирмите в Силициевата долина. Привържениците виждат чисто решение за бедността и предизвикателствата на автоматизацията; критиците твърдят, че той ще премахне стимула за работа. Опити с УБД вече започнаха или предстоят в редица страни. Повечето са с държавно финансиране, но стартъпът Y Combinator от Силициевата долина започва експеримент с частно финансиране. Финландия бе една от първите. През януари 2017 г. тя започна експеримент с 2000 души, всеки от които получаваше по 560 евро на месец. Той привлече легиони чуждестранни журналисти. Миналата седмица обаче вниманието на чуждите медии рязко се фокусира върху края на експеримента през декември 2018 г. Заглавията намекваха, че той е „приключен\" или се е „провалил\". Истината е по-нюансирана. Планирано бе опитът да завърши след 2 г., макар че финландската служба за социални грижи Kela, отговаряща за него, се надяваше да го продължи (през януари ѝ бе отказано финансиране). Освен това схемата бе по-ограничена, отколкото можеше да се съди по шумотевицата – това не бе истинска универсална придобивка, тъй като всички реципиенти бяха подбрани сред безработните. И опитът не приключва заради провал. Всъщност Kela отказа да публикува резултатите, докато не приключи поради съображения за личните данни и за да не бъдат резултатите изкривени. Просто правителството има други приоритети. По-конкретно то реши да въведе активна политика на пазара на труда в датски стил. По-важното е, че опитът с УБД бе както заради принципа на експеримента в политиката, така и заради резултата. Както посочва Хайки Хийламо от Хелзинкския университет, Финландия и преди е изпробвала политики, например за „пълна заетост\", като осигури работа на заплата за всички безработни в градчето Палтамо. И страната все още обича новаторството. След опита с УБД правителството ще тества универсална кредитна система. Финландия не е по-различна от много други страни в желанието си да изпробва нови политики в малък мащаб. Проучване в 5 холандски общини, наричано от някои тест с базовия доход, всъщност е фокусирано основно върху различните опции за обезщетения за безработица, като участниците са разделени на 3 групи. (Всъщност една от тях трябваше да получи нещо, много приличащо на УБД, преди правителството да наложи промени.) Въпреки цялата истерия около УБД учудващо малко се използва най-точният подход за изследване – контролен тест на случаен принцип. Идеята на Y Combinator в САЩ, както и експериментът в Кения на организацията с идеална цел GiveDirectly, са изключения. В кенийския проект 300 села са разделени на 4 групи. В първата селяните получават 12 г. УБД; във втората – 2 г.; в третата вземат еднократна сума; четвъртата е контролна. Но всички тези опити едва започват и не са оповестени резултати. Междувременно стартират други тестове с базов доход. На 24 април провинциалното правителство на Онтарио съобщи, че успешно е приключило фазата с набирането на хора за опита си с УБД, в който участват над 4000 жители на 4 града. В Шотландия местните власти в 4 населени места, сред които Глазгоу и Единбург, активно обсъждат пилотни проекти за въвеждане на базов доход. Каквито и да са резултатите от финландския тест, окончателният отговор на въпроса как всъщност УБД влияе на дългосрочното поведение на хората, няма да бъде получен още дълги години.", "date": "2018.05.05", "title": "Пропуски в експеримента с Универсален базов доход"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381648-%D1%83%D0%BB%D1%82%D1%80%D0%B0%D1%81%D0%B8-%D0%BF%D0%BE%D0%BC%D1%80%D0%B0%D1%87%D0%B8%D1%85%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B3%D1%83%D0%BD%D0%B4%D0%B8-%D0%BF%D0%BE%D0%B4%D0%BF%D0%B0%D0%BB%D0%B8%D1%85%D0%B0-%D0%BE%D1%80%D0%BB%D0%BE%D0%B2-%D0%BC%D0%BE%D1%81%D1%82-%D1%81%D0%BD%D0%B8%D0%BC%D0%BA%D0%B8", "text": "Футболни фенове помрачиха празника на великия футболист Георги Аспарухов - Гунди миналата вечер! Това съобщиха възмутени очевидци .      Инцидентът е станал след мача Левски - Ботев, в който \"сините\" обърнаха мача с пловдивчани с 3:2. Мачът се проведе на стадион \"Георги Аспарухов\" в столичния квартал \"Хаджи Димитър\".      След края му ултраси се изсипали на \"Орлов мост\" и подпалили с пиратки тревистата част в района на Орлов мост. За щастие инцидентът се е разминал без жертви.", "date": "2018.05.05", "title": "Ултраси помрачиха годишнината от смъртта на Гунди! Подпалиха Орлов мост! (СНИМКИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381644-%D0%BA%D0%B0%D0%BA-%D0%B4%D0%B0-%D1%81%D0%B8-%D1%81%D1%87%D1%83%D0%BF%D0%B8%D0%BC-%D0%BA%D1%80%D0%B0%D0%BA%D0%B0,-%D0%BD%D0%BE-%D0%B4%D0%B0-%D1%81%D0%BF%D0%B5%D1%81%D1%82%D0%B8%D0%BC-1,60-%D0%BB%D0%B2", "text": "Заедно с поредицата от пролетни почивни дни обикновено идва българският еквивалент на Великото преселение на народите към по-южни ширини, разбирайте - към Гърция.   Освен това обаче настъпва и една друга инвазия, позната на   - тази на контрольорите в столичния градски транспорт.     В дългите уикенди те имат навика да излизат \"на лов\" и инициират един интересен и много нестандартен спорт у гратисчиите. Дисциплината не може да бъде наблюдавана никъде другаде и се нарича \"Как да си счупим някой крайник и/ или да се простим с достойнството си, вместо да си платим билетчето\".   По-опитните се измъкват с леки охлузвания, но по-неопитните като нищо могат да свършат в \"Пирогов\" с нужда от ортопед.   Надпреварата и надцакването винаги започват по един и същи начин - качват се хора в тъмносини униформи и част от пътниците реагират на гледката като попарени. И то още преди да са чули репликата, от която на мнозина им се свива сърцето - \"Карти и билети за проверка!\".     Следват панически опити за сдобиване с билет или за напускане на превозното средство като никоя от тези практики не е одобрена от Грийнпийс, нито от Българския хелзинкски комитет, въпреки риска да пострадат хора (че и животни).   Целта е ясна - тези 1,60 лв. да бъдат спестени и след това вложени в нещо по-ценно, например вафла с три лешника по-малко от европейския си еквивалент.   Начин номер едно е да се измъкнете със скок на дължина, разнообразяван от обикновено доста високите стъпала на превозните средства от Центъра за градска мобилност. Тоест, виждате хората в тъмносиньо и със засилка и хъс се опитвате да се прехвърлите от купето, през четирите стъпала от по 50 см всяко - на земята.   Лошото е, че долу няма пясъчник, който да омекоти удара и опитите нерядко завършват с изкълчен глезен, но нека да гледаме положително - по-богат сте с почти два лева, а и плонжът ви изглежда супер забавно отстрани.   Ако обаче останете \"заклещен\" в трамвая или автобуса, спортните дисциплини стават по-сложни.   Единият вариант са силовите спортове, сред които са боксът и ръгбито, с които да си проправите път до вендинг машината или шофьора. Това включва борба с юмруци, лакти и колене. Позволено е също така настъпване, а в спешни ситуации дори и ритници.   Ако трябва да търсите плюсовете на тази ситуация и да пренебрегнете унижението, на което се подлагате, то е, че в конкретния случай този с натъртените крайници няма да сте вие.   Разбира се има и трети, по-хуманен, но доста ненадежден избор - да изберете дипломацията и да се опитате да се разберете с контрольорите с думи. Първо, припомнете си защо го правите, а именно - за да си спестите солидната сума от 1,60 лв.   Тази мисъл би трябвало да ви вдъхне мощен стимул, с който да проведете дискусията на тема защо нямате нито билет, нито карта, нито желание да си купите такива.   Окрилени от мислите за несметното богатство, което притежавате, можете да пристъпите към разговор, в който да обясните, че сте социално слаб например. Въпреки че в ръцете си държите смартфон предпоследен модел.   Или да кажете, че сте бременна в шестия месец. Въпреки че сте мъж на средна възраст и дори нямате бирено коремче. Винаги можете да прибегнете и до това да се разплачете, макар че ако сте над 50 години и над 100 килограма - номерът няма да мине.   Остава един последен и изключително краен вариант - да се простите с тези 1,60 лв. и да си вземете билет ПРЕДИ контролата да попадне в полезрението ви. Така се разделяте с ревниво пазената сума, но добивате бонус точки самочувствие на примерен гражданин.   Опитайте, гарантираме, че не боли...", "date": "2018.05.05", "title": "Как да си счупим крака, но да спестим 1,60 лв."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381645-1-665-000-%E2%80%93-%D0%BE%D1%82%D0%BF%D0%B8%D1%81%D0%B0%D0%BD%D0%B8-%D0%BD%D0%B0%D0%B1%D0%B0%D0%BD%D0%B0%D0%BD%D0%B5%D0%BD%D0%B8%D1%82%D0%B5-%D1%81%D0%B5-%D1%83%D0%BF%D1%80%D0%B0%D0%B6%D0%BD%D1%8F%D0%B2%D0%B0%D1%82-%D1%81-%D0%BD%D0%B0%D1%80%D0%BE%D0%B4%D0%B0", "text": "Да потвърдя числото: един милион шестотин шейсет и пет хиляди. Толкова са българите, които живеят под прага на бедността.  А прагът на бедността е 351, 08 лева средномесечен доход.  Осемте стотинки са много важни: вижте ни колко сме прецизни, живеете като животни, обаче ви даваме всичко, което ви се полага, включително и проклетите осем стотинки.     Да не се подлъжете от тази прецизност: значителна част от отписаните българи някак преживяват с доста по-малко от 351 лева – и осем стотинки, да не ги забравяме. Те пък как оцеляват?  На кого му пука, да се оправят, нали им даваме и осемте стотинки.     Данните са на Националния статистически институт – зарадваха ни тъкмо в деня, когато се развихри кампанията срещу европейските боклуци – както наричат второкачествените хранителни стоки, които подхвърлят на българите.  Дали обаче са дори второ качество? Не питайте – няма да ви кажат, а и не знаят. И хич не ги интересува.  Врявата се вдигна, колкото да затисне позора с Отписаните един милион шестотин шейсет и пет хиляди клетници.     Това е номерът сега: позорната новина да се затиска с нова, може също да е позорна, няма значение, важното е всяка новина да се оттласква с друга. Врява след врява, докато опустошат напълно обществения слух.   Медиите съобщиха набързо за Отписаните, телевизиите примляснаха нещо, без да пролеят поне една изкуствена сълза.  Те отдавна са заприличали на едновремешните радиоточки – които, според популярния, анекдот, служеха и като хладилник: седи в някаква стаичка една потна цоца/дебелана, пределно отегчена, и дрънка глупости за предстоящия – ето го, вижда се! – Разцвет на Застоя.  Държавата сега се държи като въпросната цоца – дори нищо не обещава, просто ти съобщава, че е отписала 1 665 000 единици, бракувала ги, оставила ги е да доизгният и да се разкарат най-сетне.     Не ни казва обаче, защо ги е отписала от Книгата на Живота – нормалния, приличния живот? За какви грехове?  Дали пък не им отмъщава толкова свирепо, защото Отписаните са неудобни свидетели, защото още сънуват един друг живот – скромен, но, все пак, порядъчен?  Не е малко това провинение – заслужават да бъдат зачертани. Не се сещам за друго обяснение.     1 665 000! Ей, нахалници, които все не успявате да се донахилите с измисления си оптимизъм – давате ли си сметка, как живее един човек, който е наритан под прага на бедността?  То е ясно, че сърцата ви са от лой – обаче проявете мъничко любопитство. И стига сте се хвалили с врели-некипели – с това чудо трябва да се хвалите.     Още преди 30 години стана ясно, какво представляват ония случайници, които усърдно се запреструваха на „десни“, пък се оказаха абсолютни леваци.  Първото, заради което се заоплакваха от соца беше, че тогава нямало банани.  Гладът за банани беше кодът на тия хора: те им липсваха, а не, примерно, Манделщам.  Примитивни хора, комплексари, плод-зеленчукът им беше хоризонта.   Костов направо го каза: не можел да купува банани за дъщерите си.  Сетне си купи цялата държава, обаче ония банани му заседнаха в гърлото, както и на останалите натрапници политици.  Обаче издаваха някакви звуци, все и все – и сега „младите“ знаят за соца най-важното: че при него не растат банани.   Ей, сладури, приспаха ви, идиотизираха ви напълно, поквариха ви с лъжите си – и сега се държите като тях, по същия безчувствен начин. 1 665 000 под-бедняци нищо ли не означават за вас – макар че вие се мотате наоколо тъкмо заради тях, те са ви създали, с надеждата да сте по-досетливи от тях.   Плюскате банани – обаче и през ум не ви минава, че трябва да потърсите сметка за Погрома – най-малкото, защото и вас ви очаква същата съдба. След 10 години прага на бедността вероятно ще бъде – колко? – 551 лева и осем стотинки – как ще се чувствате тогава?  Пада ви се обаче, понеже сега мълчите като пукали, заети да отглеждате едно набананено овчедушие в себе си.   Какво дремете – или сте оглупели от бананите на свободата.  Известно е, че този плод подобрява зрението – на вас не ви ли действа, та оставате слепи за Погрома?   Докато врякаха за боклуците/храни, с половин уста смутолевиха друго: с 42 процента по-скъпи били те в сравнение с други страни-членки на ЕС.  Това пък какво е – рушветът, който дължим заради кефа да сме „европейци“?  Или пък проверка за безподобния будалък на българските властници?   Докато ги има тия 1 665 000 под-бедняци, израз на пределна нравствена диващина е да се размишлява за „пороците“ на Народа – а някои го правят предизвикателно-нахално.  Набананени/Нахрантутени от Властта, те са готови да му пришият всякакви недостатъци и пороци.   И не пропускат да кажат нещо отровно за Мрежата – а тя остана единственото място, където може да се чуе гласът на Отритнатите.  Обаче за Властта и прислугата й тя е източникът на „фалшивите“ новини, това е новата им лакърдия.  И го казват точно тия, които офалшивяват Живота, превръщат го в нещо несмислено, глупаво и зло.  За тях 1 665 000 Отписани също е фалшива новина – някаква досадна подробност от статистиката.  Отмини и забрави.  ", "date": "2018.05.05", "title": "1 665 000 – отписани! Набананените се упражняват с народа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381646-%D0%B0%D1%82%D0%BB%D0%B0%D0%BD%D1%82%D0%B8%D1%86%D0%B8%D1%82%D0%B5-%D1%81%D0%B5-%D1%83%D0%BF%D0%BB%D0%B0%D1%88%D0%B8%D1%85%D0%B0-%D0%BE%D1%82-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%BD%D0%B0%D1%82%D0%BE,-%D0%B8-%D0%B3%D0%BE-%D0%BE%D0%B1%D1%8F%D0%B2%D0%B8%D1%85%D0%B0-%D0%B7%D0%B0-%E2%80%9C%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%B5%D0%BD%E2%80%9D%E2%80%A6", "text": "Това че Марешки е възможно най-смешния трибун на борбата с атлантизма, е безспорно. Мнозина вече си мислят дали той нарочно не е пуснат, именно за да компрометира тази идея.   Но макар и тя да излиза от него, веднага си пролича паниката у оставащата без поддръжка “атлантическа” политическа класа. Която незабавно обяви… референдума за невъзможен.   При това не става дума само за Красимир Каракачанов, който изстреля тази абсурдна теза в сутрешния блок на БНТ. Ред други коментатори и анализатори също се включиха.   Например Борислав Цеков от Института за модерна политика, написа в профила си във Фейсбук:   “А сега сериозно от юридическа гледна точка за инициативите за референдуми на Марешки за “излизане от НАТО” и на партия “Възраждане” срещу въвеждането на еврото. И двете инициативи са “удар във въздуха” и не могат да предизвикат никакви правни последици. Съгласно действащото законодателство, тези подписки за референдум са невалидни. Чл. 9, ал. 4 от Закона зя прякото участие на гражданите в държавната власт и местото самоуправление гласи: “Референдум по въпроси, уредени в сключени от Република България международни договори, може да се произвежда преди тяхната ратификация.”      Припомням, че България се присъедини към НАТО чрез ратификация на Северноатлантическия договор на 18 март 2004 г. За да може да се проведе валидна подписка за референдум по въпроса сега, първо трябва да се промени закона. Същото се отнася и до подписка за референдум срещу въвеждането на еврото. Този въпрос е вече решен в ратифицирания договор за присъединяване към ЕС. Докато не се промени цитираната по-горе разпоредба от закона, подобни подписки не могат да предизвикат референдум. Това е правното положение. Когато искаш са постигнеш резултат, трябва да знаеш преди всичко КАК да го постигнеш.”     Почти същата теза изложи и Каракачанов, а се приглася и от групите на “психо-десните”, както и от няколко сайта с атлантическа пропаганда. Сякаш всички са се наговорили, и новата “опорка” трябва да се наложи на народа. Всъщност, тази теза е абсолютна глупост.   Разбира се, че с референдум не може пряко да се отмени договорът за влизане в НАТО. То с референдум не може и закон да се приеме, не може дори едно дръвче да се засади.   РЕФЕРЕНДУМЪТ ПОСОЧВА НАРОДНАТА ВОЛЯ КАКВО ДА СЕ ПРАВИ, А НЕ КАК ДА СЕ НАПРАВИ.   В този смисъл, референдум с въпрос: “Искате ли да напуснем НАТО?”, е съвсем легален и редовен. Това не е въпрос, уреждащ нещо в договора. Това е въпрос да останем ли в самия договор. Разбира се, че може да има такъв референдум, и може да се свика чрез подписка.   В случай, че народът реши да напуснем, самото напускане става по определена процедура, вписана в самия договор, както и според написаното в Конституцията на Република България. Това е процедурата. Самият референдум няма да породи пряко действие.   Изискването на закона да се провежда референдум преди ратификацията, не ограничава възможността за референдум след това. Просто каквото и да реши той, ще се следват правилата на влезлия вече в сила договор.   По принцип, България може да излезе от НАТО, дори без референдум. Парламентът може да гласува “денонсиране на договора”, или да се задейства процедурата в него за излизане – също само с акт на парламента. Референдумът има консултативна роля.   Ако на референдума гласува определен брой избиратели, над критичния минимум, тогава политиците са ДЛЪЖНИ да предприемат съответните стъпки. Ако е под – не са длъжни, но по принцип е препоръчително да се съобразят.   У нас никой не се съобразява с референдумите. До момента имаме проведени 4 допитвания, и политиците после направиха точно обратното на решеното. Гласували са си сами закони, закончета и правила, които им дават право да правят каквото си искат. Това по същество, не е демокрация.   Но по-важен е друг въпрос – защо атланто-европеистите бягат от референдум? Защо лъжат и се опитват да “докажат”, че такъв е невъзможен, и е забранен от закона? И най-сетне – защо отклоняват въпроса, че дори нещо да е забранено от закона, самият закон може да се промени, ако целта е да се отговори на народния интерес?   Отговорът е съвсем прост – атланто-европеизмът не е избор на българския народ, а е политика на неговия окупатор. Ние сме реално окупирани и подчинени на ЕС и НАТО, а само привидно сами сме се стремели към тях. Стремяхме се не ние, а продажният ни елит, който говореше от наше име. Това е изпитана практика на англо-саксонското лицемерие – подкупват елита да говори нещо, и после казват: “Вие сами поискахте”.   На референдум ясно ще се види кой какво е искал, и кой какво иска сега. И ако на този референдум народът каже “Не” на НАТО, то това ще е краят ни там. Дори политиците да занулят резултата, така както направиха с 4 референдума, то самите натовци ще видят, че народът ни не ги иска. А НАТО е военен съюз, трябва да има доверие и не може да разчиташ на някой, който в мнозинството си е гласувал срещу теб.   Точно затова елитът бяга от референдума. Защото този път референдумът ще произведе действие, дори те самите да не изпълнят решението. Референдум за НАТО с отговор “Не”, ще означава излизане от НАТО, просто защото НАТО няма да иска “съюзник”, който го ненавижда.   До кога обаче политиците ще поддържат лъжата, че сме атлантици и искаме да се претопим в западната цивилизация, това не е много ясно.   Най-вероятно до няколко години, положението ще стане неудържимо, и така или иначе, ще напуснем пакта…    ", "date": "2018.05.05", "title": "Атлантиците се уплашиха от референдум за НАТО, и го обявиха за “невъзможен”…"}
{"url": "http://www.classa.bg/%D1%81%D0%B2%D1%8F%D1%82/item/381647-%D0%B1%D0%B0%D1%80%D0%B1%D0%B0%D1%80%D0%B0-%D0%B1%D0%B5-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B6%D0%B5%D0%BD%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0,-%D0%BD%D0%BE-%D0%BD%D0%B5%D1%89%D0%B0%D1%82%D0%B0-%D0%BC%D0%BD%D0%BE%D0%B3%D0%BE-%D1%81%D0%B5-%D0%BE%D0%B1%D1%8A%D1%80%D0%BA%D0%B0%D1%85%D0%B0-%D0%B8", "text": "Хубаво е да си богат, ние не сме, само сме чували. И вие сигурно сте чували, а Барбара Хътън дори е преживяла един доста по-различен живот от нашия и вашия. Едва ли това име е познато, но тя е една от най-богатите жени в историята. Като наследник на фамилията Уолуърт, Барбара няма нито един работен ден в живота си.    И как да има, след като получава немъчените 2 милиарда долара (толкова са след данъците). Това се случва на 7-годишна възраст, след това постъпват още толкова на 18-годишна възраст, както и на 21. Парите не са застраховка от неприятните моменти в живота и Барбара със сигурност не е непозната на тях.      Още на 4-годишна възраст открива тялото на майка си. Макар и вестниците да пишат, че дамата е починала от ушна инфекция, истината е малко по-различна. Смъртта настъпва след откритието на серия писма, които били предназначени за любовницата. Семейството така или иначе знае, че има замесена отрова. Всичко се покрива, за да не се развали името на богатото семейство. [null] Бащата не губи време и се жени втори път, водейки мащехата - дракон.      Същата не била особено очарована от своята доведена дъщеря и възпитанието се поверява на бавачки и друг обслужващ персонал в къщата. На 12-годишна възраст заминава в пансион. Там продължава да остава антисоциална и без приятели. Макар и да има достатъчно имоти, където да живее, Барбара остава там и по време на празниците. След като повечето богаташи често дават приеми и балове, дошло времето и на Барбара да покаже на какво е способна.      Единственият проблем е, че нейният 18-и рожден ден съвпада точно с началото на голямата депресия. И докато хората мислят какво да купят, девойката прави прием за 60 000 долара или в днешните пари - 800 000 долара.      След като вестниците буквално изяждат младата девойка, тя заминава за Европа, за да се покрие от негативната преса. Междувременно не трябва да забравяме, че през цялото време имала сериозна конкуренция с Дорис Дюк. Двете се познават още от малки, наследници са на богати родове и това ги кара да се чудят каква по-коварна игра да заиграят.      Играта сякаш минава всякакви граници, когато и двете успяват да се омъжат за един и същи мъж. Дъното идва, когато едната дава пари на гаджето на другата, за да се разделят естествено. [null] Барбара се е омъжвала точно седем пъти и точно толкова време е отделила и за срещи с бракоразводни адвокати. В листа си е имала три принца, граф, барон, плейбой и актьорът Кари Грант. Нито един брак не е особено успешен. Първият съпруг обикаля с нея света почти 2 години, преди да стигнат до подписването, а след това живеят още 3 години. Само след 24 часа от първия развод, Барбара се омъжва втори път.     След Грант, тя заявява, че няма да стъпи повече в ритуална зала, но сякаш вече никой не вярвал на думите ѝ. По-важното е, че само актьорът никога не е потърсил сметка на милиардерката, а просто поискал да се разделят бързо и лесно, без повече драми. [null] Нейният единствен син умира на 36-годишна възраст. Той идва от брака с Граф Кърт фон Хагуиц-Ревентлоу.      Кръщават го Ланс, а пресата го нарича \"най-богатото бебе в света\". Макар и да живее доста бурно, неговата единствена страст са състезателните коли. Историята е потвърдена и от неговата бивша съпруга, която заявява, че именно колите са причината за техния развод. През 1972-а година, Ланс умира в самолетна катастрофа, докато оглежда парцел земя, който иска да закупи. [null] И както повечето жени с много пари, Барбара харчи всичко наследено за имоти и бижута, но пък поне не е пинтия и често финансирала своите приятели.      Най-големите финансови удари пък идвали съпрузите, след като само Гари не поискал пари при развода, останалите 6-ма бързо изявили желание да вземат някой друг милион от нея. Първият развод струвал около 2 милиона долара, следващият бил 1.5 милиона. Един брак издържал само 3 месеца, но тогаващният герой си закупил доста понита, частен самолет и накрая взел още 2.5 милиона като компенсация.      На 66 години, милиардерката умира без пукната пара. В деня на смъртта ѝ, тя била настанена в президентския апартамент в Бевърли Уелшър хотел, макар и банковата ѝ сметка да съдържала само 3500 долара. Както повечето богаташи, проблемите с външния вид водят до анорексия, която според мнозина е продължила практически през целия ѝ живот, а към това били добавени и различни пристрастявания към алкохол и наркотици.    След това минала няколко различни операции, докато близките ѝ смятали, че това е поредната измамна схема на лекарите за прибирането на колкото се може повече пари. [null] Когато обаче имала нужда от лекар, тя забавяла максимално посещението.    През 1971-а година решила да плаща на хора да я носят, след като паднала и счупила бедрена кост. Ето защо по време на престоя и в Рим, повечето снимки са в обятията на напомпани господа, които не се притеснявали да носят милиард в ръцете си (подозираме, че точно така са го разказвали на внуците). 8 години след смъртта ѝ, повечето режисьори решили да разкажат историята на богатото дете.      Единственият проблем е, че 90-минутен филм не можел да събере всички абсурди, затова била сглобена и специална мини серия от 240 минути. Историята проследява всичко от наследството до последните години, когато дамата се затваря в едно от именията си и залага на алкохола и наркотиците.", "date": "2018.05.05", "title": "Барбара бе една от най-богатите жени в историята, но нещата много се объркаха и..."}
{"url": "http://www.classa.bg/%D1%81%D0%B2%D1%8F%D1%82/item/381639-%D0%BF%D0%BE%D0%B2%D0%B5%D1%87%D0%B5-%D1%82%D0%B0%D1%82%D0%BA%D0%BE%D0%B2%D1%86%D0%B8-%D0%B8-%D0%BF%D0%BE-%D0%BC%D0%B0%D0%BB%D0%BA%D0%BE-%D0%B1%D0%B0%D1%89%D0%B8", "text": "България беше тестовото поле на кампанията срещу приемането на Истанбулската конвенция. Сега, когато документът на Съвета на Европа почива, оставен в някой шкаф в Министерството на правосъдието, Хърватия се изправя пред същия дебат като у нас - не толкова за насилието над жените, колкото за правата на хората с нестандартна сексуална ориентация.   В един от протестите срещу ратифицирането на Истанбулската конвенция в хърватската столица Загреб особено внимание в социалните мрежи привлече мъж на средна възраст със своя плакат - \"Аз съм татко, не родител 1\".    Плакатът бе осмиван от мнозина подкрепящи конвенцията хора, които виждаха работещата в страната пропаганда срещу нея. Някои местни новинарски сайтове вече прокарваха опорната точка, че термините \"баща\" и \"майка\" след ратифицирането на конвенцията ще бъдат заменени с \"родител 1\" и \"родител 2\", за да не се накърняват чувствата на еднополовите двойки - нещо, което, според въпросните сайтове, вече е факт в някои европейски държави.     И макар на пръв поглед подобни публикации действително да предизвикват преди всичко смях, не са малко тези, които се връзват на пропагандата. Подобно на новините за черните снежни човеци, за забраняването на кръщенетата и много други подобни фалшиви новини, на които сме ставали свидетели и в България.   А и освен това въпреки протестите и общественото недоволство, така наречената Истанбулска конвенция беше ратифицирана в Хърватия на 13 април със 110 от общо 151 гласа на хърватския парламент.   Авторът на BIRN Свен Милекич предприема друг подход и разглежда ролята на бащите в едно общество, което още възстановява раните си от една война преди вече повече от 20 години - същото време, когато мъжете като този протестиращ са били млади и тепърва са ставали бащи.    Много от тях са от онзи строг тип \"глава на семейството\", който е типичен за балканския патриархален модел, където майката се грижи за семейството, а бащата - за прехраната, без да се намесва кой знае колко във възпитанието на децата, освен ако няма специална нужда от силова фигура.   Малцина от тези бащи ходят на родителски срещи (освен ако не се наложи да бъде заместена майката). И то не защото работят (майките също работят, а понякога по-дълги смени и за повече пари). Просто не им влиза в разпределените задължения.   Те биват държани вечер след родителската среща под внимание, за всеки случай, ако детето е сгафило много в училище, има лоши оценки или проблемно поведение - за налагане на наказание или всяване на респект.   Тези мъже са бащи - безспорно. Но дали са родители?    По онова размирно време в страните от бивша Югославия като цяло има дефицит на бащи родители, които активно участват в живота на децата си - дали заради войната, дали заради нравите. Бащите (с някои изключения) по-скоро влизат в ролята на специален родител, който да се използва \"в случай на спешност\".   Така например при ескалация на ситуацията, водена често от тийнейджърски хормони на момчетата, майката отстъпва назад, за да влезе тежката артилерия - бащата наказател/ възпитател. \"Чакай баща ти да се прибере и да научи какви си ги вършил...\" - редовната закана, която всяко момче (а и голяма част от момичетата) са чували многократно по време на детските и тийн годините си.   Ако се направи аналогия с държавните институции, майките са премиери, външни и вътрешни министри или министри на здравеопазването, образованието, благосъстоянието, младежта и държавната администрация; те са социални работници, терапевти, дори прокурори и съдии.   Отците, от друга страна, са полицията. И по-специално - жандармерията, която се разправя с уличните бунтове, когато асоциалното поведение се развихри и има нужда сълзотворния газ и водните оръдия да влизат в употреба. В случая - я шамари, я каиш, я нещо от сорта...   И затова тези бащи рядко знаят имена на преподаватели, а понякога дори бъркат в кой клас точно са децата им. А относно интересите, желанията, стремежите, дори приятелите на децата, бащите знаят основните неща. Майките са тези със съветите.    Затова и може да се каже, че те не са родители. Те дори не са бащи. Те са Бащи - с главна буква, която всява респект - символични фигури, подобни на Бога, към които се гледа със страх и уважение. По-скоро тотеми на властта, отколкото родители, чийто гняв не бива да бъде провокиран.   В Хърватия и тогава е имало много такива Бащи, и сега ги има. Те са като онези тежки бащи основатели, които всяка страна си има - при хърватите - президента от началото на 90-те Франьо Туджман и политика от края на XIX век Анте Старчевич. Или Тито - за онези, които си спомнят с носталгия времената на социалистическа Югославия.   Но времето на тези Бащи основатели отмина. Отминава и времето на тези Бащи с главно \"Б\".    Време е за обикновените бащи, татковци и родители, които освен да се грижат за респекта, участват активно в живота на децата си. И за тях това не е \"работа на майката\". Татковци, които възпитават с личен пример, а не със страх. Родители, които учат децата си на това да са преди всичко добри хора, а след това останалото. И да, онзи баща е прав - ролята на един мъж е да бъде баща, но също така и родител. И това е еднакво важно.", "date": "2018.05.05", "title": "Повече татковци и по-малко \"Бащи\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381640-%D1%81%D0%B2-%D0%B0%D1%85%D0%B8%D0%BB%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D0%BD%D0%B0-%D0%BB%D0%B0%D1%80%D0%B8%D1%81%D0%B0", "text": "    Този преподобен живял при царуването на   и произхождал от благочестиви родители. Като се отдал на благочестив и богобоязлив живот и изучил светските науки и висшата философия, той се украсил с всякакви богоугодни деяния, поради което бил поставен за епископ на горна Тесалия за християните, живеещи по цяла Елада. Присъствайки на Вселенския събор в Никея, той изобличил Арий и неговите съмишленици.     Като се върнал в Лариса след събора, разрушил много идолски капища, изгонил бесовете от бесноватите и извършил множество други чудеса. Освен това той отново построил църковните сгради и богато ги украсил, след което с мир си отишъл от този живот.", "date": "2018.05.05", "title": "Св. Ахилий, епископ на Лариса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381641-5-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1260 г. - Хубилай става хан на Монголската империя.     1835 г. - В Белгия, между Брюксел и Мехелен, е открита първата европейска железопътна линия.   1873 г. - Дания и Швеция сключват Скандинавски паричен съюз.   1876 г. - При потушаването на Априлското въстание е извършено Баташкото клане.   1891 г. - Концертната зала Карнеги Хол в Ню Йорк, построена от филантропа Андрю Карнеги, официално е открита с концерт, дирижиран от руския композитор Пьотър Чайковски.   1893 г. - Срив на Нюйоркската фондова борса дава началото на икономическа рецесия в САЩ.   1921 г. - Коко Шанел представя легендарния парфюм Chanel No. 5.   1925 г. - Със закон в България са създадени първите държавни трудови борси и са предвидени временни компенсации при безработица.   1930 г. - Ейми Джонсън е първата жена, която започва полет със самолет от Англия до Австралия сама.   1935 г. - Италия напада Етиопия, завладява столицата Адис Абеба и разширява колонията си в Източна Африка.   1945 г. - Втората световна война: Американските войски освобождават концентрационния лагер Матхаузен в Австрия.   1945 г. - Йемен става държава членка на Арабската лига.     1948 г. - Създаден е ПФК ЦСКА (София).   1949 г. - В Лондон е създаден Съветът на Европа и датата се чества неофициално като Ден на Европа.   1955 г. - Западна Германия става независима държава, след като Съюзническата мисия се саморазпуска.   1961 г. - Програма Мъркюри: САЩ изстрелва първия си пилотиран космически кораб, който извършва суборбитален полет с продължителност 15 мин., а астронавтът Алън Шепърд става първият американец пътувал в Космоса.   1967 г. - Великобритания изстрелва първия си спътник - Ариел 3.   1992 г. - С декларация на Народното събрание България признава задължителната юрисдикция на Международния съд в Хага.   1992 г. - Кримският парламент обявява независимостта на Крим и с проведения през август референдум потвърждава този статут.   1997 г. - България се присъединява към оръжейното ембарго, наложено от Организацията на обединените нации на Югославия заради военния конфликт в Косово.   2000 г. - 58-годишният Ахмед Сезер, дотогавашен ръководител на Турския конституционен съд, е избран за десети президент на Турция.   2005 г. - Тони Блеър става първият премиер на Лейбъристката партия, спечелил трети последователен мандат.  ", "date": "2018.05.05", "title": "5 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381642-%D0%B8%D0%BD%D1%82%D0%B5%D1%80%D0%B2%D1%8E%D1%82%D0%BE-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE-%D0%BD%D0%BE%D0%B2%D0%B0-%D1%82%D0%B2-%E2%80%93-%D0%BE%D0%BC%D0%B0%D0%B9%D0%BC%D1%83%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0-%D1%80%D0%B5%D0%B0%D0%BA%D1%86%D0%B8%D0%B8-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "От коментарите във Фейсбук по повод интервюто на Бойко Борисов в Нова тв:    Мирослав Иванов  Според премиера медийната свобода е проблем на работещите в медиите и те трябва да си се оправят там.  Държавата може само да наблюдава.  Борисов е забележителен наглец, но няма как да не се признае, че е частично прав.  Защото самият факт да бъде погалван с въпроси, зададени само за да се оправдае, си е терористичен акт спрямо същата свобода…   Асен Генов  Много ми е забавно да слушам страхливци да се упражняват на тема свобода на медиите с Борисов и да ги затапват с лафове „ние на собствениците не се бъркаме” и „Прокопиев и Пеевски воюват”, а Виктор И Русокоска не попитаха дори кой имот или сметка на Шиши е запорирал Цаци… Водете лайфстайл, не публицистика…  Георги Желязков   Каквото и да е интервю с този човек е абсолютно безсмислено. Говори си едни и същи неща от години, на въпроси не отговаря, дори не позволява да му бъдат зададени. Що се мъчат…   Виктория Тинтерова   В журналистическата нАука трябва да се добави дял – водевилно интервю, начина на използуването му като омаймуняване на публиката.  Какво каза:  За философията на управлението – Дедо ми е казАл, че два коня теглят каруцата по-добре от един.  За справедливостта – Обвиняваха ни, че сме яли фастъци в самолета и кво сатнА, нищо.  За демокрацията – Ние сме демократи, Антон Тодоров за т’ва дето го казА, си заминА моментално от парламента.  Пак за демокрацията – След като ми обясниха как банкнотите трябва да се описват от едната и от другата страна, номера, всичко, вече съм сигурен за тая работа (с Иванчева). Сега чакам съдът да отсъди справедливо. Щото ония банкноти на Цветанов, нали, щото не бяха описани и ей к’во стана…  За икономиката, доходите и демокрацията – Ми тия череши са колкото да купиш една на детето, като мине и ти поиска. Още навремето са казАли - да изгоним търговците от храма.  За двойния стандарт при храните – Вашите колеги от една друга телевизия имат едно много хубаво – „Чети етикета”. И аз не чета….  За миналото – В социализма, щото маслото беше много скъпо, ядяхме маргарин.  За външната политика – Всички много харесват мен и моите фантазии.  За доходите – Да го духат бедните…  Преди това интервю, Николаев имаше известен обем, сега вече е плосък, нали се сещате, като Том и Джери, които като се гонят, от време на време се пльоскат някъде и стават плоски. Като станеш плосък, по-лесно се минава по теб… Така да се каже, ние си Го знаем Него, но Николаев ме изненадва всеки път. „Любофта” достигна невиждани, нови висоти. Бих си позволила да перифразирам великия Лев Толстой – „Всички честни хора са различни, всички мизерници си приличат”.   Весислава Танчева  Бла-бла, президента, бла-бла, Корнелия, бла-бла, магистрали, бла-бла, китайци, бла-бла, еврозона, бла-бла, президента, бла-бла, предишните, бла-бла, Балкани, бла-бла, самолети, бла-бла, президента, бла-бла, преЦедателство, бла-бла, президента, бла-бла, прокурори, бла-бла, корупция, бла-бла, президента…  Добре де, разбрахме, че само предишните са виновни, корупция няма, а най-голям проблем ти е Румен Радев.  Ралица Велизарова  Теглиш 16 милиарда заем, погасяваш 2 милиарда и си отличник в ЕС…  Това само Бог и Бойко го могат!   Соня Сергиева  Бойко е изперкал от СТРАХ! Ако българският парламент напише днес доклад за САЩ за корупцията, по цитати на Тръмп, ще излязат най-тъмната страна. Нали той викаше, че страната му е затънала в корупция. Сам го казваше. Е? – Така премиерът Бойко Борисов коментира доклада на Държавния департамент с критики към България за корупция, липса на свободни медии и нарушаване на човешки права.   Анастасия Гешева  Всеки път, когато Бойчето почувства заплаха, веднага дава голямо интервю за някоя от двете големи подлоги – Нова или бТВ. В което интервю се опитва да намести пластовете, които чувства, че му бягат. Или които чувства, че не може да контролира. Това е характерна реакция на комплексираният човек, който скача са се защитава и обяснява преди да са го попитали. Издава страх и слабост.  Радев ги друса ГЕРБ не от вчера. Но предстоящото посещение в Русия (бел. ред. - на Румен Радев) е много сериозна заплаха за Бойко! Не се знае какво ще си говорят президентите и какви указания ще получи Радев под формата на информация за делата Бойкови. И не се знае какво ще направи Радев с тази информация! Затова не се учудвам на поредното замазващо интервю, очаквам активизирането до истерия на всички русофобски канали до края на месеца.   Христо Комарницки Приятели!  Гледайте ме днес следобед по Телевизора! Ще дискутирам последните модни тенденции в свободата на словото в предаването на Ани Цолова.   Зина Волкова  Суперсилата на Бойко Борисов е, че умее да разсъждава и да се изказва като барман, таксиджия, полицай, антиваксър и бегемамър едновременно.", "date": "2018.05.05", "title": "Интервюто на Борисов по Нова тв – омаймуняване на публиката (реакции в интернет)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381643-%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D0%BF%D0%BE-btv-%D0%BD%D0%B5%D0%B8%D1%81%D1%82%D0%B8%D0%BD%D0%B8,-%D0%BD%D0%B5%D0%B2%D0%B5%D1%80%D0%BD%D0%B8-%D1%84%D0%B0%D0%BA%D1%82%D0%B8-%D0%B8-%D0%BE%D0%B1%D0%B8%D0%B4%D0%BD%D0%B8-%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%B8%D1%8F", "text": " Обръщам се към Вас във връзка с участието в ефира на воденото от Вас предаване на бившия министър на културата и настоящ председател на Комисията по културата и медиите в Народното събрание г-н Вежди Рашидов.   Предаването бе излъчено на 01 май 2018 г. Основната тема за срещата Ви в ефир бе протестът на музикантите от съставите на БНР. В рамките на предаването прозвучаха много неистини, бяха цитирани неверни факти и прозвучаха обидни определения с формално неизвестен адресат, но с очевидна политическа ориентация.   Водена от уважението си към бТВ като национална медия, смятам за почтено и важно истината да стигне до Вашите зрители.  Събеседникът Ви изказа твърдението, че в Италия има 5 театъра, от които нула държавни.   Всъщност в Италия има повече от 53 театъра и минимум 26 оркестъра с пълен състав. Тези цифри обозначават само ключовата културна инфраструктура, а действително броят им е по-голям. Това, че в документацията не са назовани като държавни, не означава, че не са субсидирани от държавата. Очевидно административното изписване на някой от тях не съвпада с българското, но финансирането на всички е осигурено, най-вече с публични средства. Системата на субсидиране е разпределена на няколко нива - субсидия от държавния бюджет, субсидия от регионите, провинциите и общините.   Подобно е положението с финансирането в цяла Европа.   Общият процент на собствени средства и даренията е около 10 процента и само в единици знакови културни институции надвишава този процент. Надявам се, че водещият парламентарист в областта на културата е посетил някой от тях. В противен случай ще се окаже, че говори неистини от злоумисъл.     Компетентността и отговорността, която носи г-н Рашидов, трябваше да му подскажат, че инструментите за набиране на средства за култура в европейските страни обикновено са - освобождаване от данък при спонсорство; понижени данъци и такси за културните институции; занижени лихви по кредити на физически и юридически лица, които са финансови донори на културни институти; диференцирана ставка по ДДС за културни продукти и други утвърдени механизми.   Конкретно за посочената от Рашидов Италия, една част от бюджета идва от брутния доход на радио-телевизионна компания RAI, процент от печалбата на хазарта, приходи от спортни мероприятия, както и процент от печалбите на националното Lotto.  За голяма част от тези инструменти може да се обърне към министъра на финансите, министъра на спорта и лични свои приятели, които благоденстват чрез подобни дейности и чрез медиите си формират език, който влезе в употреба и по време на предаването Ви.  Конкретно имам предвид репликата на г-н Рашидов - „разкарването на разни джендъри като маймуни по медиите“. Подобни изрази оставят впечатление, че високопоставеният депутат, отговарящ за културата в България, употребява думата „джендър“, ползвайки я като синоним на думата хомосексуалист, очевидно не разбирайки автентичното съдържание на тази дума.   Обидно е твърдението, че хора, които са на различна позиция от тази на г-н Рашидов са маймуни, защото в тази ситуация на властимащия, на Рашидов остава само ролята на звероукротител.   Неприкрито, във Вашето предаване колегите Ви бяха обвинени в корупция, продуцирана от САЩ, тъй като ставаше дума за „американски грантове“. Това твърдение остана без доказателства, но с ясна ориентация срещу морала на четвъртата власт и морала на съюзниците ни.   Предложената идея съставите на БНР да преминат под шапката на министерство на културата и преминаване на субсидиран бюджет означава, че той, както и г-жа Менда Стоянова, нямат адекватна представа за основната функция на тези състави. А тя е съхраняване на музикалната памет на нацията, чрез попълване на Златния фонд на БНР.   В Европейския съюз нито един от релевантните състави не е извън шапката на обществената за съответната страна медия.  Г-жа Стоянова, като финансист, може добронамерено да ограмоти колегата си Рашидов колко би струвало, ако БНР заплаща всеки звукозапис за фонда на радиото с отделен договор, на който и да е от съставите. Пазарната цена за заплащане на звукозапис надхвърля неголемите очаквания на г-н Рашидов и той ще трябва да проведе удивителна битка с финансовия министър, за да може бюджетът на БНР да си позволи тази дейност.   Сметката е лесно изчислима с лист и химикал, дори и от хора с по-бедна финансова култура, препитаващи се на Женския пазар. Националната политика за съхраняване на културния фонд няма политическа окраска, но е част от националната памет и фактор за формиране на националната идентичност.   От същото интервю разбрах, че г-н Рашидов смята настоящата си дейност в парламента за мръсна работа и се чувства много по-уютно в ателието си.   При тези обстоятелства, признати публично, не виждам причини да бъда представлявана като гражданин от човек, който се занимава с мръсотия и да харча средствата си като данъкоплатец, за да осигурявам възнаграждението му. Очевидно една оставка би довела до облекчение и за двете страни.   Ако наистина уважаемата бТВ, във Ваше лице, се интересува от истината за културния мениджмънт в Европейския съюз, съм готова пред Вашите зрители да поднеса коректна информация.", "date": "2018.05.05", "title": "Вежди Рашидов по bTV: Неистини, неверни факти и обидни определения"}
{"url": "http://www.classa.bg/%D1%81%D0%B2%D1%8F%D1%82/item/381638-%D0%BC%D0%B0%D1%80%D0%BA%D1%81-%D0%BE%D1%82%D0%BD%D0%BE%D0%B2%D0%BE-%D0%B5-%D0%BF%D0%BE%D0%BF%D1%83%D0%BB%D1%8F%D1%80%D0%B5%D0%BD-%D1%81%D1%80%D0%B5%D0%B4-%D0%BC%D0%BB%D0%B0%D0%B4%D0%B8%D1%82%D0%B5", "text": "За да стигнеш до Карл Маркс, трябва да минеш покрай много, много капиталисти. В лондонския район Хайгейт, където е погребан, имат адреси супербогати хора, които харесват да живея в “затворени общества”, заобиколени от стени. Входът за гробището на Хайгейт струва четири лири (5,50 долара), но поне върви заедно с карта, която показва най важните гробове. Само едно име е отпечатано в червено: Маркс.     Още отдалеч през дърветата се вижда характерната буйна коса. След няколко крачки човек застава пред бронзовия бюст, поставен през 1956 г. от Комунистическата партия на Великобритания. Някои смятат, че той изглежда суров и неприветлив с тези рунтави вежди. Други казват, че изглежда великодушен. И ако на пиедестала не беше гравиран надписът    “Пролетарии от всички страни, съединявайте се!”, може да си помислиш, че тук е погребан Дядо Коледа   Всеки, който намери време да прекара един следобед с “Чарли”, бързо ще установи, че 200 години след рождението му на 5 май 1818 г. в Трир, Германия, и 29 години след падането на Берлинската стена, Маркс днес е обект на култ. Около пиедестала са оставени цветя, свещи, а неотдавна и един пресен ананас. Потокът от посетители е непрекъснат. Повечето от тях са млади и идват от всяко кътче на земното кълбо.   Маркс се завръща още от международната финансова криза през 2008 г. Отчасти това се дължи на факта, че междувременно е бил открит от ново поколение - млади хора, които нямат съзнателен опит от Студената война. За тях Маркс не е нито Спасител, нито Сатана, а просто значим философ.   В “Манифеста на комунистическата партия” има пасажи, които може би са стреснали някои от съвременниците му, но не и читателите от 21-ия век. През 1848 г. той предвижда “постоянно революционизиране на производството, непрекъснато влошаване на всички социални условия” - прогноза, направена по време, когато в някои региони на Германия индустриализацията дори още не е започнала. Или това: “Буржоазията чрез експлоатацията на световния пазар придава космполитен характер на производството и потреблението във всяка страна”. В днешно време този термин би бил глобализация.   Потвърдено е и предположението на Маркс, че капитализмът се стреми към концентрация, към формирането на шепа международни корпорации. Неговите теории за кризите днес са “много актуални” според Ханс Вернер Зин, бивш директор на Института за икономически изследвания ИФО - един от водещите в Германия центрове за икономически проучвания.   Но Маркс е предвидил правилно не само икономическото развитие, а и сливането на културите. “Интелектуалните творения на отделните народи стават обща собственост”, предрича той далеч преди да има Холивуд, Мики Маус или смърфове.   Но най-голямата грешка на германския филофоф е подценяването на способността на капитализма да се приспособява. Тъкмо защото около 1900-ната година “имотната класа” се опасява от комунистическо въстание, тя се обръща към работниците и ги въвлича в капиталистическата система. Разширяват се избирателните права и се въвеждат социални реформи. В резултат очакваната от Маркс революция никога не се случва на Запад.   По този въпрос днес той би възразил, че нископлатеният сектор просто е бил прехвърлен извън Европа. “Натрупването на богатство на един полюс представлява, следователно, същевременно натрупване на бедност, изтощителен труд, робство, невежество, бруталност и нравствена деградация на противоположния полюс”, пише той в “Das Kapital” (”Капиталът”). В днешния свят тези думи може да бъдат отнесени към фабриките за експлоатация в Бангладеш.   Освен това в много западни страни социалната държава е в отстъпление. Една от възможните причини за възраждането на интереса към Карл Маркс е увеличаващата се пропаст между бедни и богати. Между 1930 и 1980 г. отношенията между тези две прослойки са били до голяма степен стабилни, пише блестящият френски икономист Тома Пикети в бестселъра си “Капиталът през 21-я век”.   В надпреварата с комунистическия Източен блок почти всички капиталистически държави активно се стремяха към преразпределение на богатството. “Кой днес знае, че през 50-те години най-високата подоходна данъчна ставка в САЩ беше над 90 на сто, а във Великобритания почти 100 процента, въпреки че накрая всъщност никой не плащаше това?”, пита Юрген Нефе в своята нова биография на Маркс.   Тогава политици като президента на САЩ Роналд Рейгън и премиера на Великобритания Маргарет Тачър се върнаха към “чистия капитализъм от 19-ия век”, казва Пикети. Тезите на Пикети са спорни, но поне един въпрос е от значение в днешно време, какъвто е бил и в зенита на индустриализацията през 19-ия век. Това е въпросът, който измъчва Маркс през целия му живот: Как да се разпределя справедливо богатството?   Той е съставил политическа програма за премахване на буржоазията, въпреки че самият той много е държал на буржоазния си статут с прислуга, ваканции на море и уроци по пиано за децата. Планирал е диктатура на пролетариата, въпреки че не имал почти никакви контакти с работници. Малкото такива случаи обикновено са приключвали с крах. Веднъж, когато се опитвал да посредничи в уличен бой, работниците се опълчили срещу него и даже му оскубали брадата.   Кой е бил Карл Маркс? Всяко поколение стига до своя отговор. Но онова, което остава валидно, са думите на неговия съвременник и съавтор на “Комунистическия манифест” Фридрих Енгелс от надгробното слово за Маркс в Хайгейт през 1883: “Неговото име ще пребъде през векове, както и неговите трудове!”.", "date": "2018.05.05", "title": "Маркс отново е популярен сред младите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381629-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D0%BC%D0%B0%D0%B9", "text": "ОВЕН ( 21 март - 20 април ) Очаква се, увеличение на активността ви в работата и личната сфера. Ако спрете да се самообвинявате за всичко, което сте направили, тогава ще спечелите. Не пренебрегвайте симптомите на настинка, по-добре посетете лекар. Възможен е напредък в социалната сфера, което за дълго, ще укрепи авторитета ви в обществото. ТЕЛЕЦ ( 21 април - 21 май )  Не очаквайте лек и слънчев ден, днес, ще трябва да се сражавате за всичко сами. Не се обезсърчавайте, ако нещо не се получи, защото животът е богат на такива изненади. Затова във финансите, всичко ще бъде добре и до вечерта ще получите награда за извършената работа. Един добър ден за спорт и борба с лошите навици. БЛИЗНАЦИ ( 22 май - 21 Юни ) Нищо ново и важно не предприемайте днес. В противен случай, ще забравите за незначителните въпроси, от които зависят финансите ви. Твърде официалният тон при общуването с любимия човек, ще разруши топлите отношения. Трябва да се разберете във вътрешните си чувства и след това да си правите заключения.   РАК ( 22 юни - 23 юли ) Очаква ви, дълго пътуване ако сте го планирали предварително. Може да е в друг град или страна, която винаги сте искали да посетите. С партньора в брака, трябва да сте по-резервирани, ако разберете, че той се обижда дори при най-малките забележки. Ревността не е най-добрият вариант, за укрепване на връзката. ЛЪВ ( 24 юли - 23 август ) Трябва да си зададете конкретна цел и да се движите към нея уверено. Колкото по-невъзмутими сте, толкова по-добре ще е за вашите дела. Възможно е важно съобщение по телефона или пощата, не го пренебрегвайте. Вечерта, може да посетите фитнес залата или да се срещнете с приятели. ДЕВА ( 24-ти август - 23 септември ) Възможна е любов от пръв поглед, която ще затъмни всички минали отношения. Това ще се случи толкова изненадващо, че сами няма да повярвате на своето щастие. Просто не анализирайте ведичко и мислено не критикувайте новият си избраник. Работа, ще имате много, но лесно и качествено, ще се справи с това, което ще изискат от вас. ВЕЗНИ( 24 септември - 23 октомври) Може лесно да пресечете границите на допустимото, ако се поддадете на изкушения и приключения. Имайте предвид, че такова поведение ще ви вкара в задънена улица. Денят е благоприятен за усвояване на нови знания и овладяване на интересна професия. В областта на финансите, назрява криза, която още веднъж доказва, че трябва да спестявате.   СКОРПИОН ( 24 октомври - 22 Ноември ) Очаква ви успех в бизнеса и търговията. Всичко, в което сте инвестирали преди месец, ще даде резултати. В личния живот, не трябва да доказвате превъзходство над избраника си. Малко вероятно е, по този начин да запазите любимият си. Възможни са битови и жилищни проблеми.   СТРЕЛЕЦ ( 23 Ноември - 21 Декември ) Няма да ви остане, нито една минута, за разрешаване на лични проблеми или други извън служебни занимания. Ще се почувствате уморени още до обяд, докато прехвърлите много ненужна работа. Завистливите погледи и критичните забележки от колегите, могат да ви нервират. Вместо да се ядосвате, им покажете своята интелигентност, умения и опит. КОЗИРОГ (22 Декември - 20 януари ) Посветете този ден на почивка, излезте извън града или се срещнете с приятели. Така, ще е много по-добре, отколкото да седите цял ден и да безделничите. Особено, ако цялата работа, сте я свършили през предишните дни. Времето също е благоприятно, за спортни занимания, фитнес, йога. Ще е добре, да успокойте нервите си.  ВОДОЛЕЙ ( 21 януари -  19  февруари ) Днес ви очакват много спешни въпроси, затова не се препоръчва да се разсейвате от дреболии. Денят е благоприятен за изучаване на нови неща, а болните имат шанс за изцеление. Вечерта е подходяща за активен спорт.   РИБИ ( 20 февруари - 20 март ) Очаква ви интересна среща, която драстично ще промени плановете и живота ви като цяло. Човекът, с когото ще се запознаете, ще е много по-възрастен и по-опитен от вас, но това е само за добро. В любовта е по-добре да покажете нежност, отколкото присъщата ви строгост. Забравете за вашите принципи за известно време, ако искате да запазите това, което имате.", "date": "2018.05.05", "title": "Дневен хороскоп 5 май"}
{"url": "http://www.classa.bg/%D1%81%D0%B2%D1%8F%D1%82/item/381630-%D0%BA%D0%B0%D0%BA-%D0%BD%D0%B0%D0%B4%D1%83%D0%B2%D0%B0%D1%82-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0", "text": "На пазара се появяват все нови и нови лекарства. Шансовете за преборване на коварните болести растат. Хроничен хепатит С например може да се излекува срещу 40 000 евро. Но защо е толкова скъпо?  Нима това е реалната цена?               Фармацевтичните концерни често биват упреквани в това, че блокират важни научни изследвания. Те трупат огромни печалби от хронично болните пациенти, които в продължение на целия си живот са принудени да приемат медикаменти. По-добрата алтернатива би била лекарство, което за кратко време да излекува коварната болест веднъж завинаги. Точно това обещава и американският фармацевтичен гигант \"Gilead\". Неговите хапчета могат например да преборят светкавично хепатит С. Но и те са доста скъпи.   Да се излекуваш за два месеца   Андреас Майстер е живото доказателство за това. В продължение на дълги години той боледувал от хроничен хепатит С - коварна болест, която постепенно разрушавала черния му дроб. В тази напреднала фаза той бил почти през целия ден на легло. \"Всяка сутрин ставах в 6 часа заедно със съпругата ми, за да изпия едно кафе. И после отново се връщах в леглото. Опитвах се да излизам с кучето навън, но кратката разходка бързо ме поваляше и пак лягах.\"     Хепатит С е заразна болест. Андреас не знае как точно се е заразил, но неговият лекар успява да го излекува. С лекарството на \"Gilead\", което съществува от 2014 година. \"Този медикамент блокира размножаването на вируса обикновено само след няколко седмици - така, че вирусът вече не може да бъде открит в кръвта\", казва имунологът Щефан Дупке.   Единственият проблем е цената на лекарството. Двумесечният курс на лечение с него струва 40 000 евро. Сума, непосилна за мнозина. Д-р Дупке се ядосва на ценовата политика на концерна. Според него, производството на този медикамент е значително по-евтино. Пациентът Андрес Майстер обаче имал късмет. Германската здравна каса е поела изцяло разходите по лечението, тъй като вече бил тежко болен. Много хора по света обаче нямат достъп до този медикамент.   \"Заради високата цена на това лекарство здравната система не може да си позволи да лекува всички пациенти с хепатит С. В някои южни страни пък това е още по-трудно, отколкото в Германия. Вярно, в различните страни то се продава на различна цена, но като цяло в Европа медикаментът е толкова скъп, че не е възможно здравните каси да платят лечението на всички пациенти\", критикува имунологът.   Не всички пациенти имат късмет   През 2011 година американският фармацевтичен концерн \"Gilead\" придобива една биотехнологична фирма, която разработва активното вещество. Цената на сделката възлиза на 9 милиарда евро. През 2014 година печалбата на \"Gilead\" само от препарати срещу хепатит С е била 10 милиарда евро. Тенденцията се запазва и през следващите години.   Още преди време концернът разкри как формира цените си. \"Нашата ценова политика отчита стандарта в отделните страни. Така например медикаментите ни за Европа или за САЩ са по-скъпи, отколкото за бедни страни като Египет например, където това лекарство струва само 750 евро\", обяснява Норберт Бишофбергер, вицепрезидент на \"Gilead\". Само че в страни като Египет за някои пациенти дори 750 евро са цяло състояние.   И все пак: излиза, че цената на един човешки живот зависи от това къде живеем. В Германия мнозина биха могли да получат нужното лечение. В други страни обаче пациентите изобщо не биват лекувани. Морална ли е тази ценова политика? И докога фармацевтичните концерни ще трупат необезпокоявани все нови и нови милиардни печалби?", "date": "2018.05.05", "title": "Как надуват цените на лекарствата"}
{"url": "http://www.classa.bg/%D1%81%D0%B2%D1%8F%D1%82/item/381631-%D0%BC%D0%BE%D0%BC%D0%B8%D1%87%D0%B5%D1%82%D0%B0%D1%82%D0%B0-%D0%BE%D1%82-%D1%82%D0%B5%D0%BB%D1%84%D0%BE%D1%80%D0%B4", "text": "Твърди се, че десетилетия наред британските власти са игнорирали стотици сексуални престъпления над деца. Причината: не искали да бъдат обвинени в расизъм към извършителите, които били предимно  от пакистански произход .               Години наред британците бяха държани в напрежение от информации за мъже, които експлоатирали сексуално деца и младежи. Става дума за банди, съставени предимно от мъже с пакистански произход. Те печелили доверието на малки момичета и млади жени с подаръци, а след това ги експлоатирали сексуално, с насилие ги принуждавали да мълчат, а в много случаи ги предоставяли и на други мъже. Междувременно този феномен се е превърнал в международен, познат е под името \"Grooming\" (б.ред. да не се бърка с \"обгрижването на животни\", известно също под името \"Grooming\").     Списъкът с британските градове, в които организираните банди са извършвали сексуални посегателства над момичета и млади жени, е дълъг. Само благодарение на смелостта на някои от жертвите, всеотдайната работа на социалните работници и упоритостта на британските медии навремето тези скандали излязоха на бял свят. Оказа се, че общинските власти и полицията много често не са се намесвали, въпреки необоримите доказателства.      В някои случаи те дори са закриляли извършителите. Службите твърдят, че в много от случаите се е стигало до секс по взаимно съгласие. В други случаи пък отговорните органи на реда са извръщали глава, тъй като не искали да бъдат обвинени в расистко отношение спрямо азиатското население.   Когато все пак се стигна до първите присъди и когато се разбра, че властите са се провалили, тъй като дълго време са игнорирали феномена, беше казано, че никога повече няма да се случи подобно нещо, че всички са си взели поука.   Ужасът от Телфорд   Ето, че сега обаче историята се повтаря. Години наред Лиз Кели от Лондонския метрополитен университет е информирала службите за това, че и в град Телфорд в северна Англия е имало сексуални издевателства над момичета и млади жени, извършвани от организирани банди. И депутатката Луси Алън, чийто избирателен район е в Телфорд, също е призовавала за обстойно разследване. От години насам има указания, че моделът се повтаря, но властите не предприемали нищо.   В средата на март 2018 \"Sunday Mirror\" писа, че в продължение на 40 години властите са бездействали. От публикацията става ясно, че само в Телфорд престъпниците са успели да откъснат около 1000 момичета от семействата им. Превърнали са ги в наркозависими, изнасилвали са ги и дори са убили три от тях.   Още през 1990-те години социалните работници установяват, че случаите на сексуални издевателства в Телфорд зачестяват. Само че навремето властите класифицират жертвите като \"проститутки\". Те бавят разследванията от страх да не бъдат обвинени в расизъм срещу азиатските извършители.   Чак сега властите провеждат вътрешно разследване в общината. Сдруженията за защита на жертвите на сексуални посегателства обаче настояват да бъде проведено и независимо разследване, което трябва да бъде финансирано от правителството.   Същевременно полицията оспорва цифрите и твърди, че те били спекулативни. \"При нас не е по-зле, отколкото в други части на Великобритания\", казва висш полицейски служител, цитиран от германския \"Süddeutsche Zeitung\". Той допълва, че вече са арестувани 56 души, както и че разследването продължава. Полицейският служител обаче подчертава, че става дума за стари обвинения в сексуални посегателства, а не за актуални.   В края на април депутатката Луси Алън е съобщила, че е шокирана от високия брой жертви, които не са се обърнали към полицията, а директно към нея. Те са споделили, че са преживели същото.   Половин милион британци гледат детска порнография   Скандалът в Телфорд излиза на бял свят в тежки времена за полицията и организациите за защита на децата. През 2017 година броят на подадените жалби за сексуални посегателства над деца в Англия и Уелс се е увеличил с 30 процента. А през последните години жалбите за детска порнография са се утроили.   Скотланд Ярд предполага, че близо половин милион британци гледат детска порнография в интернет. А командирът на специализираната полицейска част за борба срещу сексуалните посегателства над деца заявява пред телевизия BBC, че неговите следователи не могат да се справят с \"огромните мащаби\" на тези престъпления. Той твърди, че полицията няма достатъчен капацитет за разследване на всички скандали и е на предела на възможностите си, имайки предвид и многото разследвания срещу известни личности и спортни клубове.", "date": "2018.05.05", "title": "Момичетата от Телфорд"}
{"url": "http://www.classa.bg/%D1%81%D0%B2%D1%8F%D1%82/item/381632-%D0%BA%D1%80%D0%B0%D1%8F%D1%82-%D0%BD%D0%B0-%D0%B5%D0%B4%D0%BD%D0%B0-%D0%B7%D0%BB%D0%BE%D0%B2%D0%B5%D1%89%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F", "text": "Над 7200 - толкова са убитите и ранените от терористичната организация ЕТА. Сега баските сепаратисти обявиха официално своя край. Те обаче оставиха дълбоки рани в испанското общество.  Разгледайте нашата фотогалерия:         Май 2018: Краят на ЕТА   Краят на 1950-те: началото на ЕТА   Атентат в супермаркета   Бомба по пътя за училище 12-годишната Ирене Виля е тежко ранена при атентат на 17 октомври 1991 година. Бомбата е била прикрепена към автомобила, с който момичето пътувало заедно с майка си към училище. По всяка вероятност бомбата е била предназначена за приятеля на майката - висш полицейски инспектор     Най-продължителното отвличане   Повратен момент   Обявяването на военно примирие   Край на въоръжената борба   Половинчато извинение   Броят на жертвите  ", "date": "2018.05.05", "title": "Краят на една зловеща организация"}
{"url": "http://www.classa.bg/%D1%81%D0%B2%D1%8F%D1%82/item/381633-%D0%BA%D0%B0%D0%BA-%D0%BA%D0%B8%D1%82%D0%B0%D0%B9-%D1%81%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%BD%D0%BE%D0%B2%D0%B8%D1%8F-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%80%D0%B5%D0%B4", "text": "Който иска да научи как Китай си представя новия световен ред, трябва просто да обърне поглед към случващото се напоследък в Южнокитайско море. Там Пекин твори свършени факти .             В Южнокитайско море светът може да види как Китай си представя бъдещия световен ред. Без да зачита юридическата страна на нещата или териториалните претенции на други държави, Пекин твори свършени факти. Спорните острови от архипелага Спратли бяха разширени така, че върху тях да може да се каца. След което Китай разположи там ракети. Така другите държави от региона се оказват пред следния \"избор\": да се гневят, но скришом и тихичко, или в рамките на \"преговори\" да се примирят с волята на Пекин.     Добра новина за Китай е и това: останалите държави от региона не предприемат никакви действия, за да се изправят заедно срещу най-силния измежду тях. Това важи в особена степен за филипинския президент Дутерте. Вярно, че международен съд се произнесе в полза на страната му в териториалния спор с Китай, но да избива собствените си сънародници е за Дутерте очевидно по-важно, отколкото да брани суверенитета на страната си. И понеже Китай (за разлика от западните държави) не критикува неговите методи, Дутерте си мълчи и се примирява с външнополитическите акции на Пекин. А това също е част от визията на Китай за нов световен ред.  ", "date": "2018.05.05", "title": "Как Китай си представя новия световен ред"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381634-%D1%82%D0%BE%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D0%B8%D1%81%D1%82%D0%B8%D0%BD%D1%81%D0%BA%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Ако Брюксел наистина обвърже отпускането на европари със спазването на стандартите за върховенство на закона, това може и да доведе до демаскиране на властта в България. А оттам и до истинска промяна към по-добро.             Брюксел ще има право да спира финансирането за страни-членки на Евросъюза, които не издържат новия „тест\" за върховенство на закона. Това предвижда първият план за разходите на Европейския съюз след Брекзита.     Тази седмица Еврокомисията представи проектобюджет в размер на 1,3 трилиона евро за периода 2021-2027 година. Това внушително число ще се опита да запуши празнините, зейващи след излизането на Великобритания от ЕС. Наред с това ЕК ще създаде механизъм \"върховенство на закона\", който ще обвързва отпускането на пари от еврофондовете със съблюдаването на европейските ценности и стандарти. Предлага се възможност за спиране или ограничаване на еврофинансирането за страни, в които има проблеми с върховенството на закона.   Идеята   Новината смути управляващите в София, макар тази идея да не се прицелва точно в България. Адресатите са ясни и бяха посочени веднага: Унгария и Полша, които вече открито се разбунтуваха и отказват да прилагат решенията за мигрантските квоти. Полша е в спор с ЕС и заради реформата на Конституционния съд. В Унгария пък премиерът Орбан спечели изборите с лозунга \"Да спрем Брюксел!\", като освен това гръмко обяви, че иска да изгради една \"нелиберална държава\" и да забрани дейността на онези НПО, които се намесват в политиката.   Идеята, определяна като \"съществено нововъведение\", има силната подкрепа на Франция, Германия и Холандия, но отсега е ясно, че предстоят бурни дебати. Първите реакции не закъсняха: Будапеща заяви, че няма да се остави да бъде изнудвана, а Варшава оповести, че ще се изправи срещу всеки бюджетен план на ЕС, който не балансира нуждите на отделните страни-членки.   На фона на всичко това британското издание \"Таймс\" обобщи, че новият бюджет \"заплашва да институционализира растящото разделение между Изтока и Запада\". И сякаш за да потвърдим, че никога не можем да бъдем със Запада, българските власти бяха сред първите, които реагираха срещу предлагания механизъм.   Още в същия ден, малко сред представянето на европейския проектобюджет, финансовият министър Владислав Горанов формулира българската позиция по казуса. Според него не е нормално върховенството на закона да бъде критерий при разпределянето на еврофондовете за кохезия и селско стопанство, тъй като това може да бъде използвано като инструмент за политическо вмешателство и за неравно третиране на държавите-членки. А равнопоставеността, припомни министърът, стои в основата на европейските договори.   Всъщност, каква друга може да бъде позицията на държава, която е под европейски мониторинг именно заради проблеми с върховенството на закона. Дори заветното европредседателство не доведе до отменяне на наблюдението, въпреки всички опити за лобиране от страна на София.   Разбира се, не България е поводът за прозрението на ЕК. Малката ни държава изглежда твърде незначителна, за да бъде причина за подобни мерки. България обаче е илюстрация как една страна, присъединила се преди повече от десет години към ЕС, не успява да покрие нито критериите, нито стандартите на Общността. Успява обаче да консумира средства от европейския бюджет. А усвояването им служи предимно за пиар акции и имиджови начинания, укрепващи една власт, за която човек би могъл да си помисли, че нито иска да подобри качеството на живот на гражданите си, нито иска да модернизира държавата.   Според „Таймс\", Брюскел „заплашва да спре парите на източните автократи\". Да, Борисов не влиза в тази група. Но не защото ситуацията в България е кой знае колко по-добра от тази в Унгария например, а защото дори на фона на Унгария страната ни изглежда по-скоро второстепенна.   Българският модел   А всичко е всъщност толкова просто: именно липсващото върховенство на закона е причина за кажи-речи всички неуспехи на България. Премиерът Борисов гради вече трети мандат върху европейските фондове. И върху липсващото върховенство на правото. Не една и две журналистически разработки са осветявали модела на \"рекет\" с европейски средства, при който общините на ГЕРБ работят по проекти с финансиране от Европа, а тези, които не са засвидетелствали вярност към управлението, тънат в нашенската си мизерия.   За разплитането на корупционните модели има една-единствена предпоставка - върховенство на закона. Ако то беше факт, моделът не би бил такъв. А разтурването му би довело както до срутване на мита за европейската ориентация на страната ни, така и до рухване на властта.   Моделът на управление в България, установен от ГЕРБ и всевъзможните им партньори, се крепи на два основни темела. Първият са еврофондовете, които гарантират \"откупуване\" както на обществено одобрение, така и на институционална вярност (което също е форма на корупция).    И вторият - тоталното срастване между изпълнителна власт и репресивен апарат (дори няма нужда да припомняме разговора \"Ти си го избра\"). Именно тяхното обвързване гарантира управлението. Докато развързването им, както се готви да направи Брюксел, може да се окаже първата крачка към демаскиране на мнимата европеидност на българската власт. А сриването на \"европейското лице\" на Борисов може най-сетне да доведе до качествена промяна в манталитета на българските властници.   Разбира се, всичко това може и да не се случи. И тогава ние ще продължим да упрекваме Брюксел за двойните стандарти при храните, а той нас за двойните стандарти по отношение на демокрацията.", "date": "2018.05.05", "title": "Това може да доведе до истинска промяна в България"}
{"url": "http://www.classa.bg/%D1%81%D0%B2%D1%8F%D1%82/item/381635-%D0%B0%D1%80%D0%BC%D0%B5%D0%BD%D1%86%D0%B8%D1%82%D0%B5-%D0%BC%D0%BE%D0%B3%D0%B0%D1%82,-%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B5", "text": "Повечето руснаци предпочитат да обсъдят на скара \"зверствата на бандеровците\" и \"тъпотията\" на САЩ, вместо да протестират масово срещу системата. Кремъл го знае и ги захранва с мечти за победа  над Америка и \"Гейропа\".               Навремето бившият украински президент Леонид Кучма даде отговор на въпроса \"Защо Украйна не е Русия?\". След събитията от последните дни дойде време да си отговорим и на този въпрос: \"Защо Русия не е Армения?\".   Поколението Навални и поколението Пашинян   Въпросът не е излишен. Защото както за руснаците, така и за страничните наблюдатели е пределно ясно, че днес в Русия просто не е възможна такава опозиция, такава солидарност на гражданското общество и такава готовност за съвместни действия, както в Армения. Вярно, и на руска земя вече израсна първото постсъветско \"поколение Навални\", което не харесва застоя а ла Путин. Само че въпреки това никой не очаква в Русия да се надигне толкова голяма опозиционна вълна като в Армения. Най-малкото в близко време.   Русия - за разлика от Армения - е многонационална и мултирелигиозна държава. И в тази гигантска 144-милионна страна е изключително трудно да се обединят идеите за гражданска солидарност. Работата не е в това, че за жителя на Мурманск жителят на дагестанския Аул Кубачи се явява почти чужденец, а много хора в Якутск не могат да отговорят на въпроса дали повечето осетинци са мюсюлмани или православни християни.    Проблемът е много по-дълбок: в очите на шофьора от Челябинск, московският студент хипар и дизайнерът от Санкт Петербург, движещ се с луксозно БМВ, също изглеждат като чужденци, въпреки че говорят на общия си руски език. Жителите на Москва и Санкт Петербург се възмущават от блокирането на услугата за съобщения \"Телеграм\", гражданите на Псков пък се интересуват от пограничната търговия с Латвия, а жителите на Владивосток се безпокоят от китайската експанзия в Азия. Най-общо казано: за разлика от арменците, руснаците са доста различни и живеят на много по-голяма територия.   Носталгията по имперския статут   Какво обединява съвременна Русия? Според мен, това са общият език, телевизията с нейният особен модел на масова култура и идеология, плюс носталгията по имперския статут на страната. Езикът е универсално средство за общуване, но нищо повече. Днес в Русия няма обща култура, с изключение на телевизионната. Общата култура се разпада на градска и селска, раздробява се на национални, религиозни, социални и класови съставки. Казват, че интелигенцията и \"народът\" живеят както и преди 1917 година - в различни светове и на различни езици. Струва ми се даже, че днес ситуацията е още по-сложна, отколкото при късните Романови.   При останалите обединяващи фактори всичко е много по-простичко: телевизията, както и другите медии, плюс голяма част от руския интернет се контролират от Кремъл - именно той е главният режисьор на безкрайната пиеса за обидената Русия, която се изправя на крака.    На арменците им е абсолютно безразлично какво ще каже за тяхната страна метафоричният Барак Обама. А за руснаците това е едва ли не въпрос номер едно. Гаднярът Обама би могъл да се появи. Сега пък го сменя гаднярът Тръмп. И това може да се случи само в Русия. Имперският синдром се възпроизвежда не само в главите на онези, които помнят Съветския съюз, а и сред част от двадесетгодишните, и то не само в най-отдалечените кътчета на страната.   Идеята за отмъщение за поруганото величие на държавата е много привлекателна. Тя издига човека над унилото ежедневие, оправдава неговото безсилие пред чиновниците, силоваците и бандитите и прави обикновения гражданин съпричастен на нещо велико. За мнозинството руснаци е много по-лесно да залепят на автомобила си стикер с надпис \"Ние можем да повторим\", да обсъдят на скара \"зверствата на бандеровците\" и \"тъпотията\" на американците, отколкото да излязат на митинг срещу държавната система или да се обединят в борбата срещу произвола на някой кмет или губернатор.   Страшничко е да се изправиш срещу властта в Русия. А тя го знае много добре и предписва на гражданите лекарство под формата на мечти за победа над Америка, над \"Гейропа\" и \"украинците\". На този фон жителите на Волоколамск, настояващи за закриване на откритите сметища, и московчаните, които пускат книжни самолетчета в подкрепа на \"Телеграм\", са обречени да изглеждат в очите на болшинството като смутители на спокойствието. Ако обаче отчетем факта, че волоколамските граждани всъщност застават срещу московчаните, които изхвърлят боклуците си в техния град, ситуацията за властите става още по-лесна.    Достатъчно е да намекнат на хората в провинцията, че ще решат проблемите им, ако те престанат да ги \"политизират\" и се присъединят към столицата. Защото от гледна точка на Кремъл, единството е възможно и желателно само ако има любов към началството и омраза към неговите врагове. Както преди, така и сега страхът и съзнателното разединяване на и без това раздробеното общество са най-ефикасните методи за управление в Русия.     А когато рухне фасадата?   И накрая още една разлика между ситуацията в Русия и събитията в Армения. Националното събрание в Ереван - за разлика от Държавната дума - беше парламент под управлението на карабахския клан. В арменския парламент обаче винаги е имало опозиция, макар и слаба. Достатъчно е да припомним, че Републиканската партия - арменският аналог на \"Единна Русия\" - управляваше в коалиция с две по-малки партии. Сега те отказаха поддръжката си за републиканците.   Не, аз не идеализирам ситуацията в Армения. И там, разбира се, има вождизъм, корупция и задкулисни сделки. Но това е политическият живот, а не фарс, режисиран от администрацията на президента с участието на 40-50 статисти. През всичките тези години арменското общество гледаше по телевизионните екрани реални дискусии, истинска борба на лидери и идеи. И това общество не успя да стане толкова цинично и разочаровано от демокрацията както руското   . Руската \"фасадна държава\", в която единствените действащи лица са Кремъл и тайните служби, днес изглежда монолитна и неуязвима. Но такива режими често се провалят светкавично поради някаква дреболия. Особено, когато товарът на скритите зад кулисите проблеми, стане непосилен за системата и за подчиненото ѝ общество.    В такъв случай всеобщото съгласие и илюзорното покорство могат да се превърнат в негодувание и хаос. И именно тогава единствената опора на обществото и държавността се оказват онези \"смутители на спокойствието\". Това е и основното, което гражданите на Русия могат да научат от събитията в Армения: колкото повече такива хора има, толкова по-добре за страната.", "date": "2018.05.05", "title": "Арменците могат, а руснаците - не?"}
{"url": "http://www.classa.bg/%D1%81%D0%B2%D1%8F%D1%82/item/381636-%D1%84%D1%80%D0%B0%D0%BD%D1%86%D1%83%D0%B7%D0%B8%D1%82%D0%B5-%D1%81%D0%B0-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8-%D0%B7%D0%B0-%D0%BC%D0%B0%D0%BA%D1%80%D0%BE%D0%BD", "text": "Година след идването си на власт френският президент Еманюел Макрон привлича част от сънародниците си със своя динамизъм и воля за реформи, но не успява да се отърве от етикета “президент на богатите”, лепнат му от неговите противници.   В една страна, обхваната от социални протести и разтърсена от множество стачки в транспортния сектор, френският държавен глава, избран на 7 май 2017 г. с категорично реформистка програма, като цяло издържа на ударите според проучванията на общественото мнение.     Със стабилна обществена подкрепа от 40 до 45 на сто, той се радва на по-голяма популярност от своя предшественик Франсоа Оланд по същото време от мандата му, сравнима с тази на Никола Саркози, президент на Франция от 2007 до 2012 година.   Младият четиридесетгодишен политик, който обявява все повече проекти, обаче е президент, който всява разделение. “Ако има нещо, за което французите да са единни, то е, че президентът действа. Това, което ги разделя, са неговите действия”, обобщава Жан-Даниел Леви от института Харис интерактив.   В основата си имиджът на президента не се е променил изобщо от избирането му, когато получи 64 на сто от гласовете в конкретен контекст, с присъствието на кандидатката на крайната десница Марин Льо Пен на втория тур на президентските избори.   В позитивен план, той все още е смятан за динамичен и дързък, твърдо решен да промени Франция и да спази обещанията си. Според съвместно изследване на института за анализи Елаб и консултантската компания Уейвстоун, 69 на сто от французите го смятат за “реформатор”. Една четвърт от запитаните споменават спонтанно понятия като “промяна”, “динамизъм”, “решителност” или “ефикасност”.   В негативен план, той е възприеман като високомерен и далеч от ежедневните проблеми на французите. Идеята за “президент на богатите”, фаворизиращ жителите на градовете и по-заможните за сметка на по-малко облагодетелстваните граждани продължава да се споменава в проучванията. 51 на сто от запитаните в проучването на Елаб и Уейвстоун смятат политиката му за “несправедлива”.   В замяна на това Макрон е много активен на международната сцена, понякога считан за новия лидер на Европа. Още с появата си той сложи точка на съмненията дали е способен да изпълнява своите президентски задължения.   Отговор на Доналд Тръмп за климата, посрещане на руския президент Владимир Путин в Париж; “подобни неща показаха много бързо президентския му размах - предимство, което ще запази независимо какво ще се случи по време на неговия президентски мандат”, смята Брюно Жанбар, заместник-генерален директор на социологическия институт Ъпиниънуей.   Някои от започнатите реформи, като например тези на кодекса на труда или на железниците, успокояват част от десницата що се отнася до способността на Макрон да действа. В същото време обаче те го откъснаха от редица леви избиратели, които го смятат за прекалено либерален.   Около 40 на сто от французите казват, че все още изчакват да видят резултатите от водената политика, в обстановка на силно недоверие към политическите ръководители.   Година след началото на мандата си Еманюел Макрон “все още няма победи, които да отчете” и “все още за него се съди по намеренията му, а не по резултатите”, обяснява Бернар Санане, председател на института Елаб, във в. “Еко”.   “Вятърът на оптимизма, който задуха след президентските избори, отслабва прогресивно. Французите виждат наистина, че икономическата ситуация в глобален план се подобрява, но не усещат конкретни подобрения за тях самите”, добавя той. Това усещане е “особено лесно забележимо сред работническата класа”.   Според анализаторите френският държавен глава за момента е облагодетелстван от липсата на алтернатива, или поне на такава, която да е смятана за достатъчно стабилна. На президентските избори традиционните партии понесоха поражение - както тези от левицата, така и от десницата.   “Имаме президент, който няма особено висока популярност”, но “тази слаба популярност е огромна, ако го сравняваме с конкурентите му”, обобщава Брюно Жанбар.", "date": "2018.05.05", "title": "Французите са разделени за Макрон"}
{"url": "http://www.classa.bg/%D1%81%D0%B2%D1%8F%D1%82/item/381637-%D0%B8%D0%B7%D0%BA%D0%BB%D1%8E%D1%87%D0%B2%D0%B0%D1%82-%D0%BD%D0%B0-%D0%BA%D1%80%D0%B5%D0%B4%D0%B8%D1%82%D0%BD%D0%B8%D1%82%D0%B5-%D0%BA%D0%B0%D1%80%D1%82%D0%B8-%D0%BE%D1%82-%D1%81%D0%B0%D0%B9%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D1%83%D0%BA%D0%BC%D0%B5%D0%B9%D0%BA%D1%8A%D1%80%D0%B8%D1%82%D0%B5", "text": "Животът в ерата на модерните технологии ни дава много лесни и достъпни начини за извършване на различни дейности. Една от тях е онлайн разплащането. Без да е нужно да излизаме от дома си, можем да платим различните си битови сметки или да пазаруваме онлайн, но също така налице е възможността да прибегнем до онлайн залози. Хазартната индустрия е широко разпространена в много страни и заема важна част от ежедневието на много хора. Към края на 2017 г. хазартната комисия на Великобритания започна обсъждането на стъпките за преминаване към по-безопасни игри и залози. Някои мерки вече влязоха в сила, а една от обсъжданите теми е забраната за използването на кредитни карти в  .     По-запознатите от вас може би са наясно, че Великобритания е страната, в която са позиционирани най-популярните онлайн букмейкъри. Там индустрията налага темпото за всички останали пазари. Точно поради тази причина на Острова се шуми най-много около хазартния бизнес и всички възможни регулации, които могат да бъдат наложени.       Една от идеите за засилване мерките за защита на играчите е свързана с кредитните карти и използването им в сайтовете на онлайн операторите. В момента едва ли има букмейкърска компания, която да не приема депозити през кредитна карта. Британската компания Betfair например отчита доста сериозен процент на заложени средства, които са заредени по сметката на играча именно от кредитната му карта. Комисията по хазарта на Великобритания иска да ограничи изцяло подобен начин за депозит на средства, понеже кредитните карти дават предпоставка един играч да загуби повече, отколкото може да си позволи. Ако тази идея стане факт във Великобритания, то несъмнено и останалите пазари ще последват тенденцията. Това означава, че ако кредитните карти в момента са един от основните методи за депозит, то скоро те могат да бъдат изключени напълно.   Различни изследвания сочат, че през 2017 г. онлайн хазартната индустрия е спечелила с 10% повече от предходната година. Данните за Великобритания показват печалба в размер на 4,7 милиарда лири за изминалата година. В същия период водещият букмейкър bet365 отчете над 2 милиарда лири приходи, което бе своеобразен рекорд. Няма съмнение, че хазартната индустрия е печеливш бизнес, но в същото време притесненията на регулаторите са свързани със защитата на играчите и предпазването им от развиване на хазартна зависимост. Последствията от подобна зависимост могат да бъдат наистина неприятни. В тази връзка експертите от   съветват винаги да подхождате с умисъл, когато залагате и играете онлайн. В сайта им ще откриете доста полезна информация за правилните подходи в залозите, както и подробна информация за опасностите, предпоставките и начините за справяне с хазартната зависимост.     На пръв поглед идеята изглежда много добра, понеже в момента тегленето на кредит за не голяма сума е сравнително лесно. Доста хора могат да се възползват от това, но проблемът е, когато го правят с цел да залагат. Опасността идва, ако те загубят тези пари, както се случва в повечето случаи. Тогава страда човекът, загубил парите, но и неговите близки, които също могат да бъдат засегнати от последствията. Въпросът е колко успешен ход към намаляването на загубите би била забраната на кредитните карти?   В България има няколко легални оператори, като всеки от тях към момента предлага разплащане с кредитна карта. Освен този метод обаче има още доста други начини, с които потребителите могат да захранят онлайн сметките си в букмейкърските сайтове. Операторът Efbet предлага депозити с кредитни карти, но също така сред наличните опции са плащанията чрез EasyPay, банков превод, различни онлайн портфейли и други. Подобна е ситуацията и при депозитите в сайта на Winbet, който също е сред най-използваните в страната. Дори кредитните карти да бъдат ограничени, залагащите остават с възможността да депозират взетия заем по друг начин. Не директно през кредитната карта, но по друг път, който отново ще му даде възможност да захрани сметката си за залози.   Идеята зад прекратяване на използването на кредитни карти за онлайн залози и игри е добра и има смисъл. Дори обаче тя да се осъществи, не е напълно ясно доколко това ще помогне за намаляването на загубите, които играчите реализират чрез залозите си. Със сигурност обаче мерките, които комисията по хазарта във Великобритания предприема, започват да се осъществяват. Все пак основната идея е чрез различни подходи да се повиши защитата на играчите и да се намалят техните загуби, поне доколкото е възможно. Времето след приемане на мерките, както и финансовите отчети на букмейкърите, ще ни покажат доколко ефективни са те.", "date": "2018.05.05", "title": "Изключват на кредитните карти от сайтовете на  букмейкърите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381627-%D0%B1%D0%B0%D1%82%D0%BA%D0%BE%D0%B2-%D0%BC%D0%BB%D0%B0%D0%B4%D1%88%D0%B8-%D0%BD%D0%B0-%D0%BA%D0%B0%D0%BB%D1%8A%D0%BF-%D1%81-%D0%BE%D1%82%D0%B2%D0%B0%D1%80%D0%B0%D1%87%D0%BA%D0%B0%D1%82%D0%B0", "text": "Фолкпевицата Мария и Тодор Батков-младши са в интимни отношения! Това е едни от поредните слухове, тиражиран чрез публикации в жълтите медии, които известният син лично опроверга. Той използва социалните мрежи, за да разсее спекулациите и да сподели дали миньончето е минало през леглото му.            Ето какво написа той: \"Мария, като красива жена, изпъкваща със стил и класа, е просто част от рекламната стратегия на Luxxxe Fashion Store. Отношенията ми с нея са професионални и ще останат такива - няма калъпи, матрици, формички и така нататък. Надявам се спекулациите по темата да спрат!\" На официалната страница в социалната мрежа на певицата също може да се види въпросната снимка.", "date": "2018.05.05", "title": "Батков-младши на калъп с Отварачката"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381628-%D0%BE%D1%81%D0%BB%D0%B5%D0%BF%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BA%D0%B8%D0%BD%D0%B4%D0%B8", "text": "Не се подвеждайте! Кинди Майерс е не само класическа, ослепителна блондинка с големи гърди, която има една единствена задача - \"да си мълчи и да е хубава\".      Тази красавица е имала работа, за която малко други жени биха имали смелост. Кинди е била войник в руската армия и то цели четири години.      Тя умее да борави не само с различни оръжия, но и използва бойни умения. На практика е едно момиче, което може да обезвреди най-големия враг и то без да използва прелестите си.      След като приключва службата си Кинди все пак решава, че няма да се занимава с предишното си амплоа и става моделка.      Изпраща няколко свои снимки до модни агенции и накрая не може да се отърве от предложения. Накрая става и момиче на Playboy и всички се радват, че не е продължила и напред в армията. А вие как смятате?              ", "date": "2018.05.05", "title": "Ослепителната Кинди"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381625-%D1%80%D1%83%D1%81%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B3%D0%BE%D0%BB%D1%8F%D0%BC%D0%B0-%D0%B3%D0%B0%D1%84", "text": "Плеймейтката Златка Райкова издаде в аванс кои ще са финалистита на готварското предаване на Нова тв - Hell's Kitchen. Русокосата изкусителка сподели в профила си в Инстаграм снимка с последните пет оцелели в надпреварата за 100 000 лева и възможност за работа в ресторанта на шеф Виктор Ангелов. Успелите да се преборят със стреса от вечерните резервации в кухнята на Ада са готвачите от синия отбор - Дани Спартак, Филип, Мартин и представителките на червения тим – Светла и Нина. По регламент, риалити форматът начело със световноизвестният с пиперливия си език шеф Рамзи Гордън стига кулминация с пет финалисти с черно на куртките.      От снимката, пусната от Райкова, се вижда, че готвачите не са с обичайните си униформи в синьо и червено, а блестят именно със заветните черни краски. Някои от последователите на красавицата, преквалифицирала се от модел в дизайнер, не останаха доволни от подсказката. „Махнете тази снимка! Прекалено голям спойлер е. А, ако е вярно, Иван преди Нина? Ужас!\" и „Сега да заведат дело за правата на предаването.    Много тъпа постъпка от страна на Златка\", са част от коментарите в социалната мрежа. Други пък изразиха разочарование, че най-колоритният участник в първия сезон на Hell's Kitchen у нас Гичка не е стигнала до финалната права, пише в. Монитор.", "date": "2018.05.05", "title": "Русата Златка направи голяма гаф!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381626-%D0%BD%D0%B8%D0%BA%D0%BE%D0%BB%D0%B5%D1%82%D0%B0%D0%B2-%D0%BA%D0%B8%D0%BF%D1%8A%D1%80", "text": "Николета Лозанова няма умора в рекламата на своите бански костюми. Тя пусна нова порция снимки с оскъдно облекло на каменистите плажове в Кипър, които буквално се разтопиха от горещите форми на плеймейтката и нейна приятелка. Горещите кадри събраха хиляди лайкове за броени часове.      На най-голяма популярност обаче се радваше снимка на Николета, на която татуирана мъжка ръка дърпа деколтето й. Фотосът породи спекулации, като много от феновете на плеймейтката набързо разпознаха по новия стар мъж на Нило - вратарят Николай Михайлов.        ", "date": "2018.05.05", "title": "Николетав Кипър...."}
