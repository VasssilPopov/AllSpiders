{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386090-%D0%BF%D1%80%D0%BE%D1%84-%D0%B8%D1%81%D0%BA%D1%80%D0%B0-%D0%B1%D0%B0%D0%B5%D0%B2%D0%B0-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BF%D0%BE%D1%82%D1%83%D1%88%D0%B0%D0%B2%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5-%D1%81-%D1%83%D0%BC%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B4%D0%B0-%D0%BA%D0%B0%D0%B6%D0%B5-%D0%BD%D0%B0-%D0%B2%D1%81%D0%B5%D0%BA%D0%B8-%D0%BE%D0%BD%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%B8%D1%81%D0%BA%D0%B0", "text": "Живеем във време на застъпващи се скандали, гарнирани с престъпления, но властта се радва на стабилна подкрепа цяло десетилетие, изтъква преподавателят но история в СУ \"Св. Климент Охридски\" Не отскоро, а от доста време насам живеем от скандал в скандал. И всеки в началото ни се вижда грандиозен, разтърсващ обществото, пише се и се говори, че така повече не може, че са нужни големи промени, често падат и оставки, обикновено на по-ниско управленско равнище. И толкоз. Големият скандал кънти в ушите на хората, политиците произнасят страстни речи, журналистите се вълнуват. Докога? Докато не го последва следващият голям скандал. И отново същото. Тази повтаряща се реалност вече е позната, че се налага да припомня някои от събитията, които се стовариха върху съзнанието ни само през тази година. Новата година дойде с ужасяващото шесторно убийство край Нови Искър, в разкриването на което така и останаха много въпросителни. На 8 януари последва разстрела в София на 49-годишният бизнесмен от млечната индустрия Петър Христов. Пак през януари протестираха полицаи, които бяха успокоени с премиерското обещания за 100 млн. лв. На 15 януари протестираха 23 общински болници, потънали в дългове и застрашени от закриване. На 22 януари Народното събрание обсъди вот на недоверие заради корупцията, но го направи по скандален начин – с размяна на обиди и обвинения кой от кого е по-корумпиран. Спорът давърши с две „успокоителни” констатации: на министърката на правосъдието Цецка Цачева „Никой не отрича, че има корупция, но този проблем не е само у нас” и на вицепремиера и министър на отбраната Красимир Каракачанов „Корупцията не е само по висшите етажи на властта. Да, има, но корупцията започва от най-обикновения дребен чиновник”. През цялата първа половина от годината обществото се тресе от спорове за и против Истанбулската конвенция, но не заради насилието срещу жени, а заради „третия” пол. На 5 февруари макар и в атмосфера на протести в защита на обвиняемия, Специализираният съд оставя обвинения в корупция кмет на Септември Марин Рачев в ареста. На 21 февруари 2018 г. след остра дискусия Народното събрание отстрани своя зам.-председател Валери Жаблянов от поста му заради репликата, че Народният съд е необходимо и неизбежно военновременно законодателство. На 22 февруари бе обявено, че електроразпределителното дружество за Западна България ЧЕЗ (обслужва над една трета от българите) продава бизнеса си в България на никому неизвестната фирма „Инерком”, създадена за целта от Гинка Върбакова. Министърката на енергетиката Теменужка Петково подаде оставка, но тя не бе приета. На 3 април 2018 г. през главния вход на Централния софийски затвор бягат опасните престъпници Владимир Пелов и Радослав Колев пред очите на охраната. На 5 юни Пелов е убит, но не в престрелка с полицията, а при уреждане на стари сметки. На 17 април 2018 г. в центъра на София зрелищно е арестувана опозиционната кметица на район Младост Десислава Иванчева, която няколко часа е държана на улицата пред очите на граждани и медии с ръце в белезници зад гърба. А полицайка се опитва да ѝ запуши устата с ръка. От началото на юни започват продължителните протести на майки на деца с увреждания, които предизвикват поредната подадена и върната оставка – на социалния министър Бисер Петков, но и бурни обществени дискусии за и против исканията. На 20 юни заради протестите с поста си се разделя зам.-министърката Росица Димитрова. На 11 юни последният действащ военно-транспортен хеликоптер Ми-17 с трима души екипаж пада при тренировъчен полет на авиобаза „Крумово“ край Пловдив. Както се оказва по-късно – заради липсата на достатъчно летателни часове на пилотите. На 20 юни Здравната каса отново остава без шеф, след като парламентът предсрочно прекратява мандата на проф. Камен Плочев. През юли се разиграва сагата с избиването на хиляди кози и овце в Бургаско и Ямболско заради опасност от заразяване с чума. То предизвиква протести и кампания в защита на животновъдите. Емблематично става стадото кози на баба Дора от Шарково, което в края на краищата е избито, макар и до днес да няма сигурни сведения за наличието на зараза. Отново има уволнен – този път на зам.-министърът на земеделието Цветан Димитров. Промени в правилата за помощите на хората с увреждания застрашават средствата за много от тях. На 18 юли са гласувани скандални поправки в Закона за приватизацията и следприватизационния контрол, според които недобросъвестни приватизатори могат да си спестят милиони неустойки. На 28 срещу 29 юли 2018 г. в центъра на София изгаря покривът на бившите Царски конюшни. Раждат се подозрения за палеж с цел мястото да се използва за други цели – също като Тютюневите складове в Пловдив. На 2 август е извършен ареста на престъпната група на Димитър Желязков – Очите, който на 4 август е задържан в Истанбул, но заедно със зам.-председателят на Общинския съвет в Бургас от групата на БСП Бенчо Бенчев и с бившият депутат от ДПС Несрин Узун. Отново изплува проблемът за взаимодействието между престъпност и политика. На 10 август стопанската дейност е блокирана, след като се срива Търговският регистър. Седмица по-късно с поста си се разделя Зорница Даскалова, изпълнителен директор на Агенцията по вписванията. На 13 август жителите на Карлово излязат на протест, за да спасят родилното отделение в болницата от закриване. И успяват. На 19 август фалира кипърското застрахователно дружиство „Опимпик”, като оставя над 200 хиляди български шофьори без застраховка гражданска отговорност. На 21 август оставка подава зам.-председателката на Комисията за финансов надзор Ралица Агайн. На 24 август жителите на Чепеларе излизат на протест срещу закриването на районната прокуратура в града. Не зная кой какво си спомня от целия този списък, който дори не е пълен. Но той дава донякъде представа в какво време живеем – на застъпващи се скандали, гарнирани с престъпления. Въпросът е защо при толкова много скандали управлението се радва на стабилна подкрепа при това вече цяло десетилетие? Според мен, причините не са една и две и са най-различни. Например, че толкова много скандали съзадават общ фон, който кара хората да привикнат и да загубят интерес и чуваемост. Скандалът стана нормално всекидневие. Всеки изглежда еднодневка, медиен шум, който бързо ще заглъхне. А преди години у нас не беше так – мога да припомня случая с убитото дете, което за малко не свали Иван Костов, въпреки че нямаше нищо общо с правителството. Не е така и по света – през март тази година заради убийството на разследващ журналист и годеницата му в Словакия подадоха оставки не само вътрешния министър, а и премиерът Роберт Фицо. Друга причина е, че всеки обществен протест в България намира своето противодействие: срещу еколозите се изправят хората от строителния бранш и бизнеса, срещу едни хора с увреждания – други, срещу едни животновъди – други (спомням си как съселяните на баба Дора се обявиха срещу нея, защото заради нейните живи кози не можеха да си получат парите за своите унищожени животни) и т.н. Трета причина е почти изчезналото чувство на съпричастие с нещастието на другия – малко хора са готови да помогнат на засегнатите от едно нещастие, докато не ги връхлети и тях. Макар че напоследък видяхме прояви на истинска солидарност, сиреч надеждата не е умряла. Не без значение е липсата на алтернатива. Не става дума за липса на опозиция, а на алтернатива, която да породи вяра във възможната промяна. За съжаление, дори и \"Визия за България\"  , в която има потенциал, не можа да изиграе подобна роля. И накрая, но най-важното. Умението на премиера да преодолява кризисни ситуации с въздействащи послания – да каже на всеки онова, което иска. Е, не минава и без отпускането на средства на всеки молител, достигнал до него и застрашил спокойствието в държавата. Което го превърна в основния утешител и разрешител на спорове. Мога да добавя и начина, по който Бойко Борисов разрежда общественото напрежение с внимателно преценени уволнения. Уменията на премиера са безспорни, но нямаше да свършат работа без пълната зависимост на местния и не само бизнес от управляващата партия. Тя прави картината пълна. Благодарение на тази всеобща зависимост положението може да бъде се опише и така: „ Правителството на Борисов постига успех след успех ” (Цветан Цветанов) Какво говори за нашето общество не днес всичко това? На мен ми напомня за дългите години от управлението на Живков. Тогава също ни говореха едно по новините, мислехме друго, но не виждахме смисъл да правим каквото и да било, защото нямаше надежда, че нещата ще се променят. Или по-скоро, че ние можем да ги променим. Но и не забравям, че в края на 80-те години надеждата се появи и нещата се промениха.    ", "date": "2018.08.24", "title": "Проф. Искра Баева: Премиерът потушава скандалите с умението си да каже на всеки онова, което иска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386091-%D0%B8%D0%B7%D0%B1%D0%B8%D1%82%D0%B8%D1%82%D0%B5-%D0%B6%D0%B8%D0%B2%D0%BE%D1%82%D0%BD%D0%B8-%D0%B2-%D1%81%D1%82%D1%80%D0%B0%D0%BD%D0%B4%D0%B6%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B1%D0%B5%D0%B7-%D0%B0%D0%BA%D1%80%D0%B5%D0%B4%D0%B8%D1%82%D0%B0%D1%86%D0%B8%D1%8F", "text": "Българската лаборатория, която подаде данните, станали основание за избиване на над четири хиляди животни, няма акредитация за изследвания на африканска чума по дребни преживни животни   Българската лаборатория, която подаде данните, станали основание за избиване на над четири хиляди животни в Странджа, няма акредитация за изследвания на африканска чума по дребни преживни животни – това установи проверка в регистъра на изпълнителна агенция „Българска служба за акредитация“.  , но в неговия обхват не е включена акредитация за изследване това заболяване.  От същата лаборатория се очакват и „вторите проби“ които, ако са отрицателни, ще се отчетат сега като „добре свършена работа“ за овладяване на „кризата“.  Остава основният въпрос – имаше ли заразени с чума животни? Въпрос на който не може да има категоричен отговор, щом пробите не са изследвани по стандартизирана методика, което се удостоверява именно с акредитация каквато няма. Няма умрели животни (освен избитите), няма дори клинична картина на заболяване - вече 61 дни след първите данни, което е двойно по-дълъг инкубационен период съгласно Директива 92/119 на ЕС.  В началото на юли, от инициативен комитет, с подписка и петиция поискахме оставката на директора на БАБХ д-р Илиев, заради избиването на здрави животни. Писмата бяха официално изпратени до министър председателя г-н Бойко Борисов, до министъра на земеделието г-н- Порожанов, до директора на БАБХ д-р Илиев, но от тяхна страна останаха без никаква реакция.  Прокуратурата пък прецени, че не са налице основания за предприемане на действия по реда на надзора за законност и пропусна да прочете чл.22 от Закона за ветеринарно медицинската дейност, който изисква тези изследвания да бъдат извършени в акредитирани лаборатории. Пропусна и Регламент (ЕО) No 882/2004 на Европейския парламент и на Съвета от 29 април 2004 година, относно официалния контрол, провеждан с цел осигуряване на проверка на съответствието със законодателството в областта на фуражите и храните и правилата за опазване здравето на животните и хуманното отношение към животните.       \r\n  ", "date": "2018.08.24", "title": "Избитите животни в Странджа: Убийство без акредитация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386092-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BA%D0%BB%D0%BE%D0%BD-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%BA%E2%80%9D-%D0%BD%D0%B5-%D0%B5-%D0%BF%D0%BB%D0%B0%D1%89%D0%B0%D0%BB-%D0%B2%D0%BD%D0%BE%D1%81%D0%BA%D0%B8-%D0%B2-%D0%BA%D0%B8%D0%BF%D1%8A%D1%80%D1%81%D0%BA%D0%B8%D1%8F-%D0%B3%D0%B0%D1%80%D0%B0%D0%BD%D1%86%D0%B8%D0%BE%D0%BD%D0%B5%D0%BD-%D1%84%D0%BE%D0%BD%D0%B4", "text": "Фондът има задължение само да компенсира потърпевшите при пътни злополуки, заяви Акис Папахристодулу, генерален мениджър на Кипърския Фонд за автомобилно застраховане Българският клон на кипърската застрахователна компания „Олимпик” не е правил вноски върху застрахователните полици в България в гаранционния фонд в Кипър, заяви в интервю за БНР Акис Папахристодулу, генерален мениджър на Кипърския Фонд за автомобилно застраховане (кипърския гаранционен фонд). Кипърският гаранционен фонд ще изпълни всички свои задължения след прекратяването на дейността на ”Олимпик” и сключените от нея застрахователни договори. Тези негови задължения произтичат от кипърските закони и международните споразумения, по които той е страна. Фондът има подписани двустранни споразумения с гаранционните фондове на много европейски страни, включително и България, посочи Акис Папахристодулу. \"Фондът има задължение само да компенсира потърпевшите при пътни злополуки, но няма задължения относно възстановяването на суми по прекратените застрахователни полици\", уточни той. Кипърският гаранционен фонд се финансира с 5% такса върху застрахователните премии за автомобилна застраховка и негови членове са всички застрахователни компании, които попадат в обхвата на разпоредбите на Закона за застрахователния бизнес и които сключват сделки за застраховане на моторни превозни средства в Кипър. „Ние получаваме вноски само от автомобили, застраховани в Кипър, автомобили с кипърски номера. Аз вярвам, че българският Гаранционен фонд трябва да е събирал вноски от българските автомобили, от застрахователните компании в България, но питайте тях, защото всяка страна си има различни правила”, подчерта генералният мениджър на фонда. На въпрос дали българският клон на „Олимпик”, като част от регистрираната в Кипър компания, е привеждал вноски за сключените от него застраховки в кипърския гаранционен фонд, г-н Папахристодулу отговори: „Аз ви казвам - българският клон не е плащал вноски в кипърския гаранционен фонд. Това е ясно”.    ", "date": "2018.08.24", "title": "Българският клон на \"Олимпик” не е плащал вноски в кипърския гаранционен фонд"}
{"url": "http://www.classa.bg/%D1%81%D0%B2%D1%8F%D1%82/item/386093-%D0%BC%D0%B8%D1%85%D0%B0%D0%B5%D0%BB-%D1%88%D1%83%D0%BC%D0%B0%D1%85%D0%B5%D1%80-%D0%B3%D0%BB%D0%B5%D0%B4%D0%B0-%D0%B0%D0%BB%D0%BF%D0%B8%D1%82%D0%B5-%D0%BE%D1%82-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%B0%D1%82%D0%B0-%D0%BA%D0%BE%D0%BB%D0%B8%D1%87%D0%BA%D0%B0-%D0%B8-%D0%BF%D0%BB%D0%B0%D1%87%D0%B5", "text": "Неговите реакции внасят противоречиви чувства у роднините му. Семейството на шампиона, от една страна, се радва, че той проявява чувства, но от друга, страда заради това Михаел Шумахер седи в инвалидната си количка и плаче, като види Алпите, написа британският в. Дейли мирър. Лондонският таблоид публикува разказ на близък до семейството на седемкратния шампион от \"Формула 1\". Шуми, който живее в швейцарското градче Гланд, е започнал да проявява емоции.   \"Неговите реакции обаче внасят противоречиви чувства у роднините му. Семейството на Шампиона, от една страна, се радва, че техният близък проявява чувства. От друга, той, когато види планинския масив, започва да плаче\", посочи още източникът на изданието. Шуми пострада тежко при инцидент със ски във Френските Алпи в края на 2013 г. Той дойде в съзнание след половин година. Данните за неговото състояние са оскъдни. Информационното затъмнение предизвика недоволство от страна фенове на състезателя. Много от почитателите му твърдят, че трябва да знаят какво става с техния идол.    ", "date": "2018.08.24", "title": "Михаел Шумахер гледа Алпите от инвалидната количка и плаче"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386084-%D0%B1%D0%B5%D0%B7%D1%83%D1%81%D0%BF%D0%B5%D1%88%D0%BD%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81%D0%B0%D1%89-%D0%BA%D0%B8%D1%82%D0%B0%D0%B9", "text": "САЩ и Китай завършиха двудневни преговори за търговията, без да постигнат значителен пробив на фона на изострящата се търговска война между тях, предаде Ройтерс. Белият дом заяви, че двете страни са обсъдили „как да постигнат справедливост, баланс и взаимност в икономическите отношения\". „Оценяваме това, че китайската делегация дойде в САЩ, за да участва в тези срещи. Американската делегация ще запознае своите началници с обсъжданията\", каза говорителката на Белия дом Линдзи Уолтърс. По думите й разговорите са включвали „обръщане на внимание на структурни въпроси в Китай\", в това число неговите политики в интелектуалната собственост и трансфера на технологии. Това бяха първите лични американско-китайски срещи от началото на юни с цел уреждане на задълбочаващия се търговски конфликт. По-рано висш американски служител омаловажи шансовете за успех, като каза, че Китай още не е обърнал внимание на оплакванията на САЩ във връзка с предполагаемо незаконно присвояване на американска интелектуална собственост и индустриални субсидии.", "date": "2018.08.24", "title": "Безуспешни преговори САЩ - Китай"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386085-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D1%85%D0%B0%D0%BB%D0%BE%D0%B3%D0%B5%D0%BD%D0%BD%D0%B8%D1%82%D0%B5-%D0%BA%D1%80%D1%83%D1%88%D0%BA%D0%B8", "text": "След почти 60 години употреба халогенните крушки ще бъдат забранени в Европа от 1 септември, пише британският „Гардиън\". Забраната ще изключи някои от тях, например тези, които се ползват в печките. Вече произведените крушки, доставени по магазините, също ще могат да се продават и след тази дата – до изчерпване на количествата. Очаква се забраната да доведе до огромно намаление на вредните емисии и сметките за електричество, посочват експерти. LED крушките консумират пет пъти по-малко електроенергия от халогенните, а пълното премахване на вторите ще спести 15 милиона тона въглеродни емисии годишно – колкото се изпускат от цялото потребление на електроенергия на Португалия. Philips, водещ производител в сектора, изчислява, че потребителите ще пестят по около €125 годишно средно от промяната, като в това число е включена и по-рядката промяна на крушките, тъй като LED моделите изкарват далеч по-дълго. Халогенните имат живот около две години, а по-модерните лед – 15-20 г., твърдят производителите. Около €100 ще са спестените средства в сметките за ток средно за ЕС.", "date": "2018.08.24", "title": "Европа забранява халогенните крушки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386086-%D0%B5%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BD%D0%B0-45-%D1%8F-%D1%81%D0%B8-%D0%BF%D0%BE%D0%BC%D0%B8%D1%81%D0%BB%D0%B5%D1%82%D0%B5-%D0%BF%D0%B0%D0%BA", "text": "Забелязвам напоследък една банално-декларативна тенденция при народните брожения в страната ни. Явно е станало много модно кой за каквото се сърди на правителството, на Бойко, на някоя държавна комисия по нещо си, на злите акушерки в болница Х и прочее, да заплашва, че ще напусне България. В репортаж по новините показаха детенце, което държи плакат със заплашително-умолителното \"Не гонете тате в чужбина!\" Баща му може и да напусне България, но във всеки случай и в чужбина едва ли ще му цъфнат налъмите. Първо на първо, за да заживее човек в друга държава, особено в една от най-„белите\", както има такъв израз, е необходимо да бъде картотекиран, фотографиран, вписан в N брой списъка и регистри, пак да бъде фотографиран и така поне няколко месеца ходене по мъките, преди да се превърне от нормално биологично същество в реална социална единица на обществото. Лятото на 2015-а. Тъкмо съм се преместила в Дания - с два куфара, ЕГН, чиято първа цифра е забавяща производството на колаген седмѝца, 3-4 дипломи за висше образование и пари на сметка, които сестра ми щедро ми е отпуснала \"да си имам като за начало\". Отивам един ден в Danske Bank, която е нещо като БНБ за Дания, и си чакам прилежно да ми дойде редът, за да говоря с някого на фронт-деска за отваряне на банкова сметка. Идва ми редът и един Дядо Мраз на 97 години ме пита какво искам. Искам това и това, казвам. Ами добре, вика, трябва да ни представиш CPR*, паспорт и трудов договор. Нямам трудов договор, казвам.  Тогава не може. Защо да не може, аз имам средства да се издържам. Това е законът - трябва да ни предоставите трудов договор. О-о-о, я да викнеш веднага някой от тия, дето се крият по кабинетите, понеже не ми се разправя с теб. Викат ми един по-представителен и очевидно на високо стъпало в административната йерархия. Личи си по наскоро избелените зъби и тена, придобит през лятната ваканция на Бали. Зад безупречния му английски прозира безупречен датски. - Искам да си направя сметка във вашата банка, - казвам аз. - Може. Дайте паспорт, CPR и трудов договор. - Нямам трудов договор. Може да нямам трудов договор, но затова пък усещам, че започвам да образувам тумор в мозъка от постоянното повтаряне на едни и същи фрази. - Значи няма да стане. Окей, щом няма да стане по тоя начин, значи ще стане по другия. - Човече, какъв ви е проблемът? Искам да ви дам пари, за да може банката ви да борави с тях. Не искам заем. Зад гърба ми не стои мафиотска руска организация за пране на пари. Просто искам и за момента МОГА да си позволя да живея в Копенхаген, без да работя. (Как лъжа само!) Издали са ми датски CPR номер въз основа на документация, която, сигурна съм, надлежно са проверили, така че не виждам на вас какво ви пречи да направите престоя ми в страната ви по-удобен и приятен. - Хм. Броя до три и си тръгвам. Или отивам да се взривя на централната гара. - Искате ли да седнем, за да мога да ви гледам в очите? - казва в тоя момент господинът с балийския тен и синята риза, която страшно му отива на сините очи. Сядаме и аз му обяснявам със спокоен, а не с традиционно скандалния македоно-одрински кавгаджийски тон, с който по принцип съм свикнала, че искам да си прехвърля авоарите от моята банкова сметка на датска такава. - Хм. Усещам, че съм се впуснала по правилото течение. - Вижте, госпожо, ние сме тук, за да говорим с всеки клиент поотделно и да преценяваме всяка ситуация спрямо конкретните обстоятелства. Във вашия случай, предполагам, може да се направи изключение, ако вместо трудов договор предоставите банково извлечение от настоящата си сметка. Ето, нека ви го напиша. Аз и така го запомних, но друго си е да накараш някой надут синеок датчанин с годишен доход от 420 хиляди крони да стане, да вземе лист и химикал и да се опита да напише някаква информация на ръка, а не на клавиатурата на своя Mac. В крайна сметка получих една Visa от Danske Bank и дори не се наложи да доказвам, че сестра ми не е лека жена, нито пък да се самовзривявам на централната гара. През следващите седмици нагазих още повече в блатото на бюрокрацията. Трябваше да ходя да се разправям с още много институции, да си търся жилище, работа, и изобщо акъла. Беше като да буташ по нанагорнището камък с големината на фадрома. Да си на 18, 20, 25 и да си вдигнеш шапката за Германия, Швеция или Америка е едно. Но само ако знаеха всички тези хорица, съсипани от живота тук, както твърдят, какъв зор е да сториш същото, когато вече си на средна възраст, може би щяха да измислят протестни скандирания с по-реалистични заплахи към държавата-мащеха. Понеже на мащехата може и да не й пука особено - факт, който ни е известен не само от живия живот, но и от популярни произведения като \"Пепеляшка\" и \"Снежанка\". Но и в чужбина никой не е седнал да реве за тях.  ", "date": "2018.08.24", "title": "Емигранти на 45? Я си помислете пак!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386087-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%B0-%D0%BF%D1%80%D0%B5%D0%B4-%D0%BE%D1%87%D0%B8%D1%82%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8", "text": "Агайн е бушон. Такива като нея има във всяко министерство, агенция, община и прочее. Всяка престъпна система ползва низ от подставени лица, които да прекъснат ако се наложи линията към реалните извършители и поръчители на престъпно деяние. Дали е финансово престъпление или криминално – няма никакво значение. Самият Борисов е също бушон. Незначителна фигура, която дръзна да се еманципира. Няма качества за еманципиране и разчита на производни на болни амбиции, но това е нивото. Въпреки всичко, свалянето му от власт е възможен и сигурен резонанс за Системата. Неговото отстраняване от политическата власт е крайно необходимо. Не заради лични, политически или други амбиции на този или онзи. Причината за тази спешност е неделима част от националната сигурност на държавата. Режим на крайна необходимост. Държавата се разпада пред очите на всички, както се разпадат скапаните нови магистрали. През некачествено и дори опасно строителство бяха ограбени милиарди от еврофондове и от джобовете ни. Банковата и застрахователна системи се разпадат. Прокуратурата и съда са извън строя. Болниците се разпадат. Системата за национална сигурност е в пълен колапс. Причините за всичко това за обективни. Имат напълно престъпен характер и невъзможност да бъдат решени с политическа воля. Това са факти. Всичко останало са приказки за наивници…    ", "date": "2018.08.24", "title": "Държавата се разпада пред очите на всички"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386088-%D0%BD%D0%BE%D0%B2%D0%B8%D1%8F%D1%82-%D1%84%D0%B8%D0%BD%D1%82-%D0%BD%D0%B0-%D0%BF%D1%83%D1%82%D0%B8%D0%BD", "text": "Изкуството на илюзията е и остава най-важната стратегия на Москва. Владимир Путин винаги разполага с някакъв магически трик в шапката, за да валидира Русия по света и да я направи да изглежда по-велика, отколкото всъщност е. Независимо дали става дума за провала с планирания газопровод „Южен поток“ в Турция, нестабилното газово партньорство с Китай или икономическите споразумения със Северна Корея - колкото по-голям е натискът, толкова по-голяма е измамата. В същия дух руският министър на финансите Антон Силуанов смело обяви преди десет дни руския отговор срещу новите санкции на САЩ: „Ние свихме американските си активи до минимум и ще ги свием още\". Русия ще се опита в бъдеще да избегне долара в трансакциите, които извършва, добави той. Ако не беше фактът, че съобщенията от Москва и истината често се разминават значително, можеше да си помислим, че Кремъл наистина изпълнява този план. Според официални данни руската централна банка действително е преразпределила запасите си от ценни книжа - от долари в устойчиво на кризи злато. Според Международния валутен фонд (МВФ) Москва е купила рекордното количество злато от 26 тона само през юли. През месеците преди това закупеното количество бе малко по-малко. Златото очевидно е било платено с продажбата на американски държавни облигации. От март до май централната банка на Русия е свила притежаваните американски бонове от 96,1 млрд. долара до 14,9 млрд. долара. Тоест, Москва е понижила участието си с рекордните 80%, пише в свой анализ германското икономическо издание N-TV. С това Русия иска да намали зависимостта си. „Москва е във финансова война, отхвърля щатски долари и купува злато, което я предпазва от санкции и замразяване на активи в долари\", цитира Bloomberg Джим Рикардс от анализаторската компания Strategic Intelligence. Правителството на САЩ многократно налагаше наказателни мерки срещу Русия през последните години. Вашингтон реагира с това на ролята на Русия в конфликта в Украйна и на руската намеса в президентската кампания в САЩ през 2016 г., както и на предполагаемата роля на Москва в атаката с отровен газ срещу бившия двоен руски агент Сергей Скрипал и дъщеря му в Обединеното кралство. От своя страна Москва отрече участие в атаката. Съществуват и заплахи за по-нататъшни мерки от страна на САЩ заради нарушения на санкциите на ООН срещу Северна Корея. През уикенда руски финансови анализатори потвърдиха тази стратегия пред руския телевизионен канал RT: „Руската федерация се стреми към по-голяма финансова независимост и преодоляване на хегемонията на американския долар\". По тази причина „делът на златото в резервите на Кремъл се е увеличил десетократно през последните десет години\". Според американския мозъчен тръст Council of Foreign Relations последната голяма сделка на Централната банка на Москва може да се окаже една голяма измама. Данните от американските финансови органи показват продажби на американски облигации в размер на едва 35 млрд. долара. Така се оказва, че 46 млрд. долара са изчезнали или са на друго място. Въпросът е: къде? По време на своите разследвания икономистите Бен Стейл и Дела Рока са открили, че дяловете от американски облигации нарасват на други места по света в същото време, в което Москва продава своите. Така например в карибския данъчен рай Кайманови острови наличието на американски облигации расте с 20 млрд. долара, а в Белгия – с 25 млрд. долара.     Икономистите стигат до извода, че Москва не е продала всички американски държавни облигации, а просто е „преопаковала“ значителен пакет. В действителност това би представлявал умен ход: Кремъл отговаря ясно на санкциите на САЩ, руските активи остават в безопасност, а собственикът на облигациите остава на тъмно. В същото време Владимир Путин защитава и себе си пред американския президент Доналд Тръмп. Независимо от новите санкции Москва може да остане в бизнеса със САЩ: нито доставките на ракетни двигатели, нито износът на титан за американската авиация са преустановени. Всички интереси на Путин са обслужени. Засега.", "date": "2018.08.24", "title": "Новият финт на Путин"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386089-%D0%B7%D0%BB%D0%B0%D1%82%D0%BE%D1%82%D0%BE-%D0%B8-%D1%81%D1%80%D0%B5%D0%B1%D1%80%D0%BE%D1%82%D0%BE-%D1%82%D0%B0%D0%B7%D0%B8-%D0%B3%D0%BE%D0%BB%D1%8F%D0%BC%D0%B0-%D0%B7%D0%B0%D0%B1%D0%BB%D1%83%D0%B4%D0%B0", "text": "Благородните метали би трябвало да бъдат вълшебните оръжия - срещу небрежни централни банки, дългове или кризи, подобни на тази в Турция. Но десет години след избухването на финансовата криза, изглежда така, сякаш феновете на злато и сребро са останали излъгани. Когато централните банки печатат прекомерно пари и натискат лихвените проценти до нулата, тогава реалните активи следва да се възползват от това и значително да увеличават стойността си. Така гласи общоизвестното учение, а последните десет години доказаха, че централните банки дори надуват стойността им в ценови балони. Независимо дали става дума за стари автомобили, изкуство, акции, недвижими имоти - на всички фронтове цените експлодираха. Само златото и среброто остават назад в тази тенденция и цените им спадат, както може да се види ясно например от стойността на среброто – с цена от около 14 долара благородният метал се търгува на минималната си цена от края на 2015 г. Активната търговия със сребро или злато бе сред най-популярната дейност на клиентите на брокери като ActivTrades или EToro години наред, но междувременно книжата на Amazon, Apple или Netflix, както и биткойнът или етерът изместиха металите. Очевидно печатането на пари, както в Япония или в Европа, и дълговете или бюджетните дефицити не пречат на разпродажбата на злато и сребро, пише в свой анализ за Die Welt Даниел Зауренц, съосновател на портала Feingold Research. Среброто, в допълнение към поскъпващия долар, е особено силно повлияно от факта, че перспективите пред световната икономика се смрачават значително заради търговските спорове. Така например глобалният индекс на мениджърите по поръчките в сектора на промишлеността спадна до единадесетмесечно дъно през юни. Това е лоша новина за цената на среброто, тъй като около половината от глобалното физическо търсене на сребро се генерира от промишлени приложения, като соларни изделия, електрически изделия или батерии. След спада на цената на среброто съотношението злато-сребро се покачи до 78,4, според данните на дилъра на ценни метали Ophirum. Това е много висока стойност в дългосрочен аспект. Ако през последните 25 години съотношението, изчислено чрез разделяне на цената на златото на тази на среброто, достигне такова високо ниво, то впоследствие обикновено спада значително, т.е. цената на среброто се развива значително по-добре от тази на  златото. Обаче днес средата е много по-различна, отколкото през последните 25 години. И причината е именно търговската война. Докато покачващият се долар тежи върху цената на златото, инвеститорите пренебрегват многобройни рискове за световната икономика и американския фондов пазар, които говорят за покачващите се цени на ценния метал. Така например кризата в Турция може да ескалира допълнително и лирата да се понижи до рекордно ниски спрямо долара и еврото нива. Това може да представлява истинска беда за турските банки и някои европейски кредитни институции със значителни турски експозиции, защото финансовите институции трябва да харчат все повече и повече лири, за да обслужват своите кредити в долари и евро. В същото време италианската тема продължава да е актуална, защото проектобюджетът за 2019 г. на новото правителство може да генерира значително увеличение на дълга на страната.  Друг рисков фактор за икономиката на САЩ и по този начин - за световната икономика, е затягането на паричната политика от страна на Федералния резерв на САЩ. Това натоварва силно задлъжнялата икономика. Например дълговете на домакинствата в САЩ са нараснали през второто тримесечие с 82 млрд. долара спрямо предходното тримесечие до рекордните 13,29 трлн. долара. Растящите лихвени проценти са последното нещо, от което се нуждаят потребителите или купувачите на жилища. Ако икономическият растеж се забави чувствително, това може да доведе до значително отстъпление на цените на високо оценения американски пазар на акции. И именно в тази среда инвеститорите може да започнат да прехвърлят пари от акции в злато, което би подкрепило цената. Но, както видяхме, има твърде много условия за това....", "date": "2018.08.24", "title": "Златото и среброто: тази голяма заблуда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386079-%D0%B3%D0%B5%D1%80%D0%B1%D0%B0%D0%B4%D0%B6%D0%B8%D0%B9%D0%BA%D0%B0%D1%82%D0%B0-%E2%80%9E%D0%B2%D0%B8-%D0%B0%D0%B9-%D0%B0%D0%B9%E2%80%9D-%D1%81%D1%82%D0%B0%D0%BD%D0%B0-%D0%B7%D0%B0%D0%BC-%D1%88%D0%B5%D1%84-%D0%BD%D0%B0-%D0%BA%D1%84%D0%BD", "text": "Парламентът прекрати депутатските пълномощия на Диана Йорданова от ГЕРБ. Йорданова подаде оставка, тъй като по-рано днес беше избрана за заместник-председател на Комисията за финансов надзор /КФН/. Тя ще ръководи управление ”Осигурителен надзор” в комисията. \r\n Йорданова стана известна с твърде комична ситуация. Докато от трибуната четеше проектозакона за независимия финансов одит, вместо VII, тя прочете „Ви ай ай”. . . \r\n    ", "date": "2018.08.24", "title": "ГЕРБаджийката „Ви Ай Ай” стана зам.-шеф на КФН"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386080-%D0%B5%D0%BD%D0%B5%D1%80%D0%B3%D0%B8%D0%B5%D0%BD-e%D0%BA%D1%81%D0%BF%D0%B5%D1%80%D1%82-%D1%81%D0%BB%D0%B5%D0%B4-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D0%B0%D0%B7%D0%B0-%D1%89%D0%B5-%D0%B8%D0%BC%D0%B0-%D1%81%D0%BA%D0%BE%D0%BA-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D0%BD%D0%BE%D1%82%D0%BE,-%D1%81%D1%82%D0%BE%D0%BA%D0%B8%D1%82%D0%B5-%D0%B8-%D1%83%D1%81%D0%BB%D1%83%D0%B3%D0%B8%D1%82%D0%B5", "text": "Ще има увеличение в цените на парното, хранителните продукти и услугите, но няма да бъде драстично – това заяви председателяt на Български енергиен форум Иван Хиновски по повод четвъртото за годината поскъпване на природния газ. Според енергийния експерт плановото поскъпване от 15%, ще се свие до около 10%. По думите му трябва да очакваме поскъпване на парното средно с 5%. При тока няма да се усети повишаване, но при стоките и услугите ръстът ще бъде към 7% Хинковски обясни, че поскъпването на природния газ не се дължи на приумици на КЕВР. „Това е борсова стока, чиято цена е свързана с петрола от сорт „Бренд”, а заради неговия скок се променя цената на „Газпром” към нас”, каза енергийният експерт и допълни, че страната ни може да преговаря с руската компания за крайната цена. Председателят на Български енергиен допълни, че цената на природния газ в България не са най-високи в Европа, а това е благодарение на КЕВР, които според него си вършат добре работата.", "date": "2018.08.24", "title": "Енергиен eксперт: След увеличението на газа ще има скок на цените на парното, стоките и услугите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386081-%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B0%D1%82%D0%B0%D0%BA%D1%83%D0%B2%D0%B0%D1%82-%D1%82%D0%B5%D0%BB%D0%B5%D1%84%D0%BE%D0%BD%D0%B8%D1%82%D0%B5-%D0%BD%D0%B8-%D0%B7%D0%B0-%D0%B4%D0%B0-%D0%BF%D0%B5%D1%87%D0%B5%D0%BB%D1%8F%D1%82", "text": "Знаете ли какво се случва с мобилния ви телефон в момента? Ако вземете смартфона си сега и усетите, че той е горещ и работи по-бавно от обикновено, значи сте станали жертва на най-новата кибератака.  Хакери използват смартфоните ни, без да подозираме, за да копаят криптовалути. Новата схема действа чрез зловреден софтуер, който „се крие” в мобилни приложения. Най-често това са игри. Една от големите световни софтуерни компании засича дневно 24 000 апликации за мобилни телефони с вируси. Новата кибератака вече стига и до България.", "date": "2018.08.24", "title": "Внимание: Атакуват телефоните ни за да печелят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386082-%D1%87%D0%B0%D0%BA%D0%B0%D0%BC%D0%B5-%D0%BE%D1%84%D0%B5%D1%80%D1%82%D0%B8-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8", "text": "Процедурата за придобиване на нов тип боен самолет се намира на етап – изпратени искания за предложения до Швеция, САЩ, Франция, Италия, Израел. От някои държави очакваме предложения за един тип авиационна техника, като „Рафал\", „Грипен\" или „Юрофайтър\", а от други държави като САЩ – за F-16 и F-18. В момента, съгласно изискванията, страните трябва да подготвят своите отговори на нашето искане за предложения. На този етап българската страна няма как да повлияе по никакъв начин на това, което тези държави ще решат и ще предложат.\" Това каза заместник-министърът на отбраната Атанас Запрянов след тържеството по повод 70-ата годишнина от създаването на военнотранспортната авиация днес, 23 август, в отговор на журналистически въпрос относно предстоящо посещение на българска делегация в САЩ. Заместник-министър Запрянов разясни, че поканата за визита в САЩ е за военнотехнически консултации. „Такива покани можем да получим не само от САЩ, а и от всяка една от другите страни. Ние ще откликнем позитивно на всяка покана, защото целта ни е на тези консултации ясно да заявим какви са нашите изисквания. Има индикации, че ще има покани и от други участници. Държим на пълна прозрачност и равнопоставеност между всички държави, които ще участват в процедурата\", каза той и поясни, че определеният срок за изготвянето и подаването на офертите е само три месеца, поради обстоятелството, че планираните финансови средства трябва да бъдат усвоени в рамките на тази година. „Смятаме, че такива военнотехнически консултации биха улеснили нашите партньори – те много по-бързо да си подготвят отговорите към нас. Ако има непълни оферти, ще загубим време да ги доуточняваме, а крайният срок за получаване на отговорите е 1 октомври 2018 г.\" – посочи Атанас Запрянов. „Министърът на отбраната реши, че ние трябва позитивно да отговорим на отправената покана от САЩ. В състава на делегацията освен мен са включени двама авиационни експерти – ръководителят на проекта полковник Владислав Шекеров и началникът на Щаба на ВВС полковник Сергей Белкинов, както и двама експерти – по финансови и по правни въпроси\", каза той и допълни: „Знаете, че процедурата ще приключи със сключване на договор държава – държава. Това е разликата с другите два модернизационни проекта за корабите и за бойните машини, тъй като тук политическото решение накрая трябва да определи една държава, с която да проведем разговори и да сключим договор. Няма как да има нещо непрозрачно, защото договорът трябва да мине след това през правителството и през парламента\".", "date": "2018.08.24", "title": "Чакаме оферти за изтребители"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386083-%D0%BD%D0%B0%D0%B4-1-2-%D0%BC%D0%B8%D0%BB%D0%B8%D0%BE%D0%BD%D0%B0-%D0%BD%D0%B5%D0%BE%D0%B1%D0%B8%D1%82%D0%B0%D0%B5%D0%BC%D0%B8-%D0%B6%D0%B8%D0%BB%D0%B8%D1%89%D0%B0", "text": "Българското население живее в пренаселени домакинства при положение, че 1 220 416 жилища са необитаеми – това сочат данни на регионалното министерство относно жилищната ситуация в страната. През 2011 г. населението на страната ни е било 7 327 224 души, живеещи в 3 3887 149 жилища, сочат данните на НСИ. Празните жилища в градовете са 25,45%, а тези в селата – 42,96%, като това се дължи главно на обезлюдяването. Процентът на празните жилища в Софийска област е много висок – 48,2%. За Перник – 44,9%, а в Бургаска област – 43,7%. „Причините да са празни са много. Често те са наследствени и съществуват спорове, които не се уреждат, като междувременно апартаментите стоят празни\", поясни зам.-министърът на регионалното развитие Малина Крумова. Другата причина е, че има много хора, които са заминали за чужбина и не отдават, нито продават жилищата си. Относно данните за Бургаска област, Крумова коментира, че там е възможно статистическо изкривяване, тъй като повечето имоти се водят ваканционни и са заети през определена част от годината. „Около 40% от домакинствата в страната ни са пренаселени\", коментира Крумова. Тя уточни, че държавата предвижда данъчни стимули за отдаването или продажбата на празните апартаменти, но това може да бъде направено едва след адекватно разглеждане на жилищния проблем.", "date": "2018.08.24", "title": "Над 1.2 милиона необитаеми жилища"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386074-%D1%86%D0%B0%D1%80%D1%8F-%D1%81%D0%B5-%D0%BF%D1%80%D0%BE%D1%89%D0%B0%D0%B2%D0%B0-%D1%81-%E2%80%9D%D0%B2%D1%80%D0%B0%D0%BD%D0%B0%E2%80%9D,-%D0%BD%D0%BE-%D0%B2%D0%B7%D0%B5%D0%BC%D0%B0-%D0%BD%D0%B0%D0%B4-1-%D0%BC%D0%BB%D0%BD-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B8", "text": "Симеон Сакскобургготски и сестра му Мария Луиза Хробок трябва да върнат двореца \"Врана\", парка край него и целия комплекс от сгради на държавата, но след като получат 1 323 495 лв. за ремонтите и реставрацията им. Това реши съдия Петя Алексиева от СГС. Освен срещу бившия премиер и сестра му делото се водеше и срещу петимата им братовчеди, деца на леля им княгиня Надежда. Те обаче не са осъдени, тъй като в началото на делото през 2011 г. признаха за собственик държавата. Реституиран е през 2001 г. със заповед на тогавашния столичен кмет Стефан Софиянски. Тогава царските наследници даряват на Столичната община парка, като си запазват собствеността върху двореца и прилежащия му терен от 21 дка. През 2013 г. Столичната община отворя парка за посетители в събота и неделя. Дворцовият комплекс се състои от централна сграда от 2013 кв. м, над 20 постройки, оранжерии, караулка, горска къща и др. Площта на парка е 992 дка. Освен за собствеността държавата претендира и за над 6,9 млн. лв. обезщетение за 10-годишно неправомерно ползване на имота заедно с лихвите, които надхвърлят 1,5 млн. лв. Аргументът - имотът е паметник на културата, не може да се отдава под наем и затова действителният собственик не може да претендира пропуснати ползи. Това е 5-ото от 6 дела за имотите на Симеон Сакскобургготски, което държавата печели. Както и по другите \"царски\" дела, съдия Алексиева приема, че \"Врана\" не е бил лична собственост на монарсите, а на Интендантството на цивилната листа на царя, която е била държавна институция. Това означава, че имотите не са били лична собственост на царете, а на държавата. Спорът по това дело, което на първа инстанция приключи за 7 г., се състоеше в това дали Интендантството е държавна институция. Според защитници на Симеон то е органът, чрез който царското семейство е участвало в гражданския оборот. \"Заради неприкосновеността на личността на монарха той няма как наравно с другите хора да сключва договори. И английската кралица не участва лично в гражданския оборот, а го прави чрез Интендантството\", обясняват юристи. По време на делото защитниците на бившия премиер и сестра му обявиха, че подобренията в стария дворец във Врана ( ловната хижа) и новата сграда са за общо 1 445 000 лв. Вещо лице обаче ги изчислява на 1 323 495 лв. Съдът се съгласява със заключенията на други експертизи, че мазилките и характерните детайли по фасадите на стария дворец са реставрирани. За новия дворец, който е построен между 1909 и 1912 г., съдът също отчита подобренията. Освен делото \"Врана\" в полза на държавата са решени и споровете за дворците \"Ситняково\", \"Саръгьол\", \"Царска Бистрица\" и стопанството \"Врана\", което се простира на 1414 дка на около километър от двореца и парка. Решенията за \"Ситняково\" и \"Саръгьол\" са и окончателни. И по тези дела ключова роля за успеха на държавата изиграва документите за Интендантството към цивилната листа на Негово Величество царя. Засега делото за 16 500 дка рилски гори все още не е приключило на първа инстанция в Софийския окръжен съд.", "date": "2018.08.24", "title": "Царя се прощава с ”Врана”, но взема над 1 млн. за ремонти"}
{"url": "http://www.classa.bg/%D1%81%D0%B2%D1%8F%D1%82/item/386075-%D0%B2%D1%82%D0%BE%D1%80%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8-%D0%BA%D0%BE%D1%80%D0%B5%D0%B9%D1%81%D0%BA%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%B4%D0%BD%D0%B5%D1%81", "text": "Втора група разделени семейства от Северна и Южна Корея трябва да се срещне днес в севернокорейския планински курорт Кумган. Повечето от хората, които не са виждали своите родители, братя или сестри от Корейската война през 50-те, са на над 70-годишна възраст. Подобни срещи се провеждат от началото на новия век и често са единствения случай, при който семействата ще имат възможност да се съберат, макар и за часове. Те бяха възобновени в рамките на процеса по подобрение на отношенията между двете Кореи от началото на годината. Първата среща беше в сряда. От министерството на съединението на Южна Корея обявиха, че днешната среща ще се състои, въпреки опасността района на Кумган да бъде връхлетян от мощния тайфун Соулик. Сборния пункт на хората от южната част на полуострова е град Сокчо, откъдето те са превозвани с автобуси до Северна Корея.", "date": "2018.08.24", "title": "Втора среща на разделени корейски семейства днес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386076-%D0%B0%D1%82%D0%B0%D0%BD%D0%B0%D1%81-%D0%B1%D1%83%D1%80%D0%BE%D0%B2-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "”Хората се раждат неравни – и по социално положение, и по дарби и по всичко. Как ще бъдат равни? Не могат да бъдат равни. Никога. Човек е създаден да се бори за хляба си, за място под слънцето, за жени, за пари, за обществено положение. Кой ще победи? По-умният, по-силният, по-храбрият, по-безочливият, по-грубият, по-нахалният.   Хората не се променят, не се превъзпитават. Те само чистят мъничките, сухи клонки по стъблото на вековния дъб, а големите клони и дънера си остават същите.   На българина всичко трябва да му се дава отмерено и никога да не му се плаща много високо. Защото като забогатее, той се забравя. Удря го на грабеж, разгул, разврат, покер. Става злобен и завистлив. Губи човешки образ. За него няма нищо свято на този свят. Парите отприщват пороците му, слабостите и злобата му. Българинът прощава за всичко, но не и на преуспяващите. Или на тези, които стоят над него. Българинът с пари се смята за много по-умен от този, който ги няма.   Какво е трудолюбието? Глад, страх от утрешния ден, жажда за пари – това са пружините, това са моторите, които тласкат шайбата на трудолюбието. Не е вътрешната потребност. Казват, че българският народ бил трудолюбив. Народ, който има по календар 169 черковни и официални празници не е трудолюбив. Черквата в България, колкото и добро да е направила, разврати този хубав наш народ, направи го хайлазин.   Народът е с всеки, който държи калъча.. Народът е стадо. Той слуша само гласа на пастира, който държи сопата и който храни кучетата. Това е народът.. Народът се лута, чака някой да го поведе и да му каже „свободен си”. Световната практика е такава – няма управия без сопа, въже и остен.   Българският политик неминуемо свързва властта с пържолата, бута, жената, парата, златото. Парата е символът на властника в България. Той иска пари, пари, пари. Иска злато, злато, злато. Иска къщи, къщи, къщи. Иска вили, вили, вили. Иска коли, коли, коли. И не за своя сметка – а за сметка на партията си, на държавата си, на народа си. Това властогонство е бясна болест – който е ухапан веднаж от нея – умира цял живот, като бесен. И е бесен за власт – срам и позор, но е така.   Политиката има свои закони. Тя не търпи интелигентните на трона си. Тя иска полуинтелигентни. Полудипломати, полуполитици.   Хората, които трябва да осъществяват хубавата идея, се покваряват само за половин година. И най-хубавата идея може да се провали, когато няма кой да носи знамето. Знаменосец става не човекът, който крои дълбоки планове и мънка, когато говори, а който решава бързо, смело и говори сладко.   Аз като не съм добре, целият свят да е добре – това не ме радва. Аз ще се радвам, ако целият свят е зле като мене. Това е човекът, това е същността му.   Българският интелигент е готов да се примири с всяка власт, стига той да е добре. На него да е добре. Той да остане жив. Него не го болеше за нацията, за народа. Него не го интересува как ще се развиват нещата занапред – важното бе той да оцелее. Той да е добре. Угодничеството, нагаждачеството са като че ли най-ярките национални черти на българската интелигенция.   Българинът ще стане велик гражданин на света в деня, когато зареже най-долното си качество – винаги да гледа да мине тънко и да не си плати справедливо за това, което получава.   Но аз не съм песимист. Аз съм дълбоко убеден, че каузата на България не е загубена, и бих желал да вдъхна във вас същата вяра, да повдигна вашите сърца, да ви дам малко от моя оптимизъм, защото оптимизмът е извор на вяра и енергия, а българският народ има нужда в днешния момент от едното и от другото, за да търпи, да се надява и да действува…\"", "date": "2018.08.24", "title": "Атанас Буров за Българите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386077-%D0%B7%D0%B5%D0%BB%D0%B5%D0%BD%D0%B0-%D0%BA%D0%B0%D1%80%D1%82%D0%B0-%D0%B5-%D0%BF%D1%80%D0%B5%D0%B4-%D0%B3%D1%80%D1%8A%D0%BC%D0%B2%D0%B0%D0%BD%D0%B5,-%D0%BA%D1%84%D0%BD-%D0%B4%D0%BE%D0%BA%D0%B0%D0%B7%D0%B0%D0%BD%D0%BE-%D0%BB%D1%8A%D0%B6%D0%B5", "text": "Скандалът с фалиралия кипърски застраховател „Олимпик\" не само не заглъхва, но и продължава да вади наяве нови тревожни щрихи – както за проблемите на застрахователния пазар, така и за работата на независимите контролни органи, пише Сега. От разменени задочно обвинения между Комисията за финансов надзор (КФН) и доскорошния й зам.-председател Ралица Агайн става ясно, че в институцията не си говорят за проблемните подназорни дружества. В същото време се оказа, че и други застрахователи се нуждаят от повишено внимание. А „Зелена карта\" е следващата бомба в застраховането, която ще избухне съвсем скоро. В деня, в който Ралица Агайн подаде оставка и парламентът я прие, тя намекна, че председателката на КФН Карина Караиванова също носи отговорност по случая. Вчера в интервю по Би Ти Ви тя разказа притеснителни неща за работния климат във финансовия регулатор. „Не е било в правомощията ми да ходя при премиера и финансовия министър и да информирам за подобни проблеми. КФН е колективен орган, има си и председател\", каза вчера Агайн, подсказвайки, че Караиванова е била длъжна да докладва на правителството. Тя посочи, че е предала всички необходими доклади на колегите си, въз основа на които КФН е взимала и решения. Агайн призна, че е пропуск липсата на достатъчно публична информация по случая „Олимпик\", но поясни, че това е „проблем на комуникационната политика\" на КФН. „Нямам право да давам изявления по медиите. За мен в такава ситуация трябва да се предостави информация и тя да стигне до най-много хора\", обясни тя. С нетипична бързина КФН реагира на думите на довчерашната зам.-председателка с „изявление\", в което се твърди, че Агайн мълчала за рисковете от казуса „Олимпик\", а председателката Карина Караиванова била получила първия й доклад едва на 17 август. „Ралица Агайн-Гури никога и по никакъв начин не е предупреждавала останалите членове на КФН или председателя на комисията за евентуални рискове относно фалита на ЗК „Олимпик\", се посочва в изявлението. Караиванова получила вариант с фактологията относно „Олимпик\" едва преди дни и тогава управлението „Застрахователен надзор\" се захванало да прави детайлен анализ на рисковете в сектора. Твърдението, че председателката на КФН е разбрала за рисковете миналия петък, е смехотворно, при положение че още на 10 май 2018 г. комисията прие решение, с което забранява на кипърския застраховател, поел към фалит, да сключва нови застраховки у нас, а вече половин месец медиите се занимават със скандала. Трусовете около „Олимпик\" и работата на КФН създават още притеснения за това как се осъществява надзорът върху небанковия финансов сектор у нас – застраховане, пенсионно осигуряване, капиталов пазар. Неслучайно в последните години Еврокомисията във всички свои доклади отправя забележки към качеството на този надзор. Въпреки това от началото на годината КФН е администрацията с най-високи заплати в държавата. Опозицията вчера отново повдигна въпроса за оставка на цялата комисия. „Не може скандалът да се размине само с оставката на зам.-председателката\", заяви Филип Попов, депутат от БСП. Според него обаче отговорност трябва да се търси и от службите, и от изпълнителната власт, които са проспали „пирамидата\" „Олимпик\". „Собственикът й, който е регистрирал фирмата в Кипър, е някакъв испанец Диего, на когото е забранено в родината му Испания да извършва каквато и да било финансова дейност. Но от 2009 до 2018 г. той безпроблемно работи в България и изкарва от българските граждани около 21 млн. евро годишно. Това е фрапиращо\", коментира пред БНР народният представител. Според него още 2009 г. е трябвало да се обърне внимание кой е той и защо в Кипър няма нито една полица, а всичко е насочено към България. Доскорошният шеф на застрахователния надзор Ралица Агайн призна вчера, че има риск в сектора на застраховките „Гражданска отговорност\", които могат да доведат до нови сериозни проблеми. Те са свързани с факта, че събираните премии не покриват щетите. „Зелена карта\" е следващата бомба в застраховането, която ще избухне, предупреждават експерти. „Извън България има много недобросъвестни кореспонденти, които сключват договори със съответните бюра „Зелена карта\" и застрахователи и които източват и крадат пари от застраховки чрез фиктивни щети и фиктивни плащания\", заяви преди дни в интервю за в. „Сега\" Борислав Богоев, бивш зам.-председател на КФН. И премиерът Бойко Борисов се оказа запознат с темата. Службите го информирали, че български застрахователи плащали огромни суми за обезщетения на катастрофи в чужбина по линия на „Зелена карта\". „Не може 42% от катастрофите в Румъния да са с автомобили с българска регистрация и да има хора в чужбина с по 300-400 автомобила с българска регистрация\", възмути се Борисов в парламента. И обяви, че е поискал полицейските аташета в посолствата на България в страните, които участват в мрежата „Зелена карта\", да проучат случая. Въпреки целия хаос в КФН, засега Ралица Агайн се оказва единствен „изгорял бушон\" при скандала „Олимпик\", който удари 270 000 български шофьори. Но и тя подаде оставка по емоционални причини, а не защото се чувства отговорна за скандала. Шефът на КФН Карина Караиванова не е отронила нито дума. Премиерът Бойко Борисов и финансовият министър Владислав Горанов категорично отхвърлиха възможността те да имат вина.", "date": "2018.08.24", "title": "Зелена карта е пред гръмване, КФН доказано ЛЪЖЕ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386078-%D0%BB%D0%B5%D0%B2-%D0%B8%D0%BD%D1%81-%D1%81-%E2%80%9E%D0%BF%D1%80%D0%B8%D0%BD%D1%83%D0%B4%D0%B8%D1%82%D0%B5%D0%BB%D0%BD%D0%B0-%D0%BC%D1%8F%D1%80%D0%BA%D0%B0%E2%80%9C,-%D0%B7%D0%B0%D0%BB%D0%B8%D1%87%D0%B5%D0%BD-%D0%B5-%D0%B1%D1%80%D0%BE%D0%BA%D0%B5%D1%80%D1%8A%D1%82-%D0%B9-%D0%BE%D1%82-%D1%80%D0%B5%D0%B3%D0%B8%D1%81%D1%82%D1%8A%D1%80%D0%B0", "text": "На 30 юли 2018 г. КФН взема решителни мерки по отношение на Лев Инс, четем на сайта на Комисията. В т. 13 на документа е откриване на производство за заличаване на Лев Инс Брокер от регистъра на застрахователните брокери, а в т.24 „ПРИЛАГА ПРИНУДИТЕЛНА АДМИНИСТРАТИВНА МЯРКА СПРЯМО ЛЕВ ИНС АД, С КОЯТО НАЗНАЧАВА ЗАХАРИНОВА И ПАРТНЬОРИ И ЕКОВИС ОДИТ БЪЛГАРИЯ ДА ИЗВЪРШАТ СЪВМЕСТНА ФИНАНСОВА,     АКТЮЕРСКА И ДРУГА ПРОВЕРКА НА ЗАСТРАХОВАТЕЛЯ КЪМ 30.06.2018 Г.“.  От документа разбираме няколко неща: първо, Ралица Агайн не е скривала от колегите си проблеми в ресора си, т.е. обвиненията към нея и прехвърлянето на вината, която си е на шефката Карина Караиванова още веднъж се доказват.  Второ, възможно е споменатия от Агайн по телевизията и от БСП в парламента проблемен застраховател да е именно Лев Инс. Трето, доста интересно е, че КФН праща да го контролира Захаринова, а именно тя беше освободена от НАП поради предполагаема близост до приятелския кръг Октопод. Слава Богу, Комисията възлага задачата на фирмата й съвместно с друга, което вероятно трябва да послужи за успокоение. ", "date": "2018.08.24", "title": "ЛЕВ ИНС с „принудителна мярка“, заличен е брокерът й от регистъра"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386068-%D0%B6%D0%B5%D0%BD%D0%B8%D1%82%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D0%BF%D1%80%D0%B5%D0%BA%D0%B0%D0%BB%D0%B5%D0%BD%D0%BE-%D1%83%D0%BC%D0%B5%D0%BD-%D0%B8%D0%BB%D0%B8-%D0%BF%D1%80%D0%B5%D0%BA%D0%B0%D0%BB%D0%B5%D0%BD%D0%BE-%D0%BA%D1%80%D0%B0%D1%81%D0%B8%D0%B2-%D0%BC%D1%8A%D0%B6", "text": "Проучването им показа, че жените може и да искат известна интелигентност у мъжете, но ако мъжете са прекалено интелигентни, това намалява привлекателността им, търсещи си потенциален партньор. Същото е в сила и за външния вид на мъжете. Известна степен на красота се нрави на жените, но те избягват прекалено красивата външност.  Същото обаче не е валидно за мъжете, констатираха учените. За тях нито прекомерната интелигентност, нито прекалено добрия външен вид не са отблъскващи. За целите на изследването учените от университета на Западна Австралия са анкетирали стотици хора. Те трябвало да кажат  .", "date": "2018.08.24", "title": "Жените не искат прекалено умен или прекалено красив мъж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386069-%D1%88%D0%B5%D1%84-%D0%BD%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%81-%D0%BE%D1%82%D0%BD%D0%B5%D1%82-%D0%BB%D0%B8%D1%86%D0%B5%D0%BD%D0%B7-%D0%B2-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B8%D0%BC%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8,-%D0%BA%D0%BE%D0%B8%D1%82%D0%BE-%D0%BC%D0%BE%D0%B3%D0%B0%D1%82-%D0%B4%D0%B0-%D0%B4%D0%BE%D0%B2%D0%B5%D0%B4%D0%B0%D1%82-%D0%B4%D0%BE-%D0%BD%D0%BE%D0%B2%D0%B8-%D1%84%D0%B0%D0%BB%D0%B8%D1%82%D0%B8", "text": "Това каза пред камерата на БТВ Виктор Серов, председател на борда на директорите на застрахователна компания  \"Надежда\", чийто лиценз беше отнет миналата година. \"Ние се разраснахме бързо и направихме пробив в Италия. Нашият лиценз беше отнет, защото успяхме, а не защото имахме проблеми. Не искам да назовавам конкретни имена и не искам да давам оценки на КФН. Говоря само с факти. Ако бяхме финансово несъстоятелни, щеше да има проблем. Ние имаме пари и сме си изплатили всички полици. Това е голямата разлика между нас и \"Олимпик\". Застрахователният бизнес е много сложен. България е малък пазар и има 40 лицензирани фирми. Това довежда до рискови ходове и до намаляване на цените. Всяка фирма изпилва до минимум печалбата си. Има системни проблеми и  \", разкри Серов.", "date": "2018.08.24", "title": "Шеф на застрахователна компания с отнет лиценз: В системата има проблеми, които могат да доведат до нови фалити"}
{"url": "http://www.classa.bg/%D1%81%D0%B2%D1%8F%D1%82/item/386070-%D0%BF%D1%80%D0%BE%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0,-%D0%BA%D0%BE%D1%8F%D1%82%D0%BE-%D0%B7%D0%B0%D0%BF%D0%B0%D0%B4%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B8%D0%B5%D0%BC%D0%B5", "text": " Европа има силен и разбираем страх от промяна на националните граници, но дискусиите за размяна на територии между Косово и Сърбия, които са в състояние на кипящ конфликт от две десетилетия, заслужават предпазлива подкрепа, пише в свой анализ онлайн изданието Politico.  Това изисква промяна на конвенционалното мислене в последните години на западните външнополитически кръгове. Но напрежението между Сърбия и Косово създава големи главоболия на Европа, които трябва да бъдат разрешени. То подхранва нестабилност на югоизточната граница на ЕС и представлява сериозно препятствие пред интегрирането на Западните Балкани в блока.  Сърбия не признава декларацията за независимост на Косово от 2008 г. и официално смята територията, чието население се състои предимно от етнически албанци, за сепаратистка провинция. Пет страни членки на ЕС също не признават Косово. Повечето от тях като Испания имат собствени притеснения от сепаратизъм. Русия и Китай държат Косово извън ООН и в международна безизходица.  Докато тя продължава, нито една страна не може да има реалистични надежди за присъединяване към ЕС. Брюксел даде на Белград ясно да разбере, че трябва да разреши спора си с Косово, преди да стане член на съюза.  Не е възможно решение на косовската загадка без споразумение, което и двете страни искрено да подкрепят, и размяната на територии е ключът за постигането на подобно споразумение. Косово ще размени населените предимно със сърби северни общини срещу населените предимно с албанци части от Югозападна Сърбия. Сърбия ще признае Косово и ще прекрати противопоставянето си на членството му в ООН. Косово ще поднови ангажимента си за опазване на сръбските средновековни манастири и за спазване на правата на оставащото сръбско население.  Защо Сърбия би приела подобна сделка? Защото тя би била признание, че американската и европейската политика към Белград и Прищина се е провалила. Косово се отдели под международно наблюдение и с допускането, че Сърбия в крайна сметка ще бъде принудена да признае независимостта и териториалната му цялост. А размяна на територии ще позволи на Сърбия да каже: „Опитахте да направите това без нас, но не се получи“.Подобни признания са силни, особено когато страните трябва да се справят със силно емоционални проблеми като история, идентичност и територия.  Косово, от негова страна, ще се превърне в пълноправен член на международната общност и ще има по-ясен път за членство в ЕС. В крайна сметка то може да се присъедини към Съвета на Европа, като осигури на населението си защитата на Европейския съд по правата на човека.  Защо тогава противопоставянето е толкова силно? Германският канцлер Ангела Мергел каза миналата седмица, че „има опити за обсъждане на граници и ние не можем да допуснем това“. Бившият шведски външен министър Карл Билд, който е ангажиран с региона от близо 30 години, нарече идеята „рецепта за геополитическа нестабилност“. От друга страна Волфганг Петрич, главен преговарящ за ЕС по време на мирните преговори за Косово, подкрепя идеята.  Основното възражение е, че промяна на граница в която и да е страна е заплаха за границите на всички страни в региона. Македония има голямо етническо албанско малцинство, което доминира в някои части на територията й до околностите на столицата Скопие. Отделяне би означавало ужасяваща война. Доминираната от сърбите област на Босна и Херцеговина отправя заплахи за отделяне. Дали размяна на територии ще й вдъхне по-голяма решителност?  Преди осем години отидох в Македония и Босна и Херцеговина от името на International Crisis Group, за да изследвам точно тази заплаха. Заедно с моите албански и сръбски колеги стигнахме до извода, че рискът е реален, но управляем.  Оттогава Македония се превърна в далеч по-стабилна страна, има прогресивно и мултиетническо правителство. Членството в НАТО е възможно още в началото на следващата година. Албанското население на страната е прагматично и доволно, че живее в страна с добри перспективи за европейска интеграция и просперитет.  Република Сръбска в Босна и Херцеговина е друг въпрос. Нейните ръководители и голяма част от населението й наистина искат отделяне, но знаят, че това е невъзможно.  Поглед към картата показва, че регионът се състои от две половини – беден, малък изток по границата със Сърбия и по-голям и по-богат запад, стигащ до Хърватия. Към него се присъединява и малкият самоуправляващ се окръг Бръчко. Сърбите могат да обявят независимост утре, но две трети или повече от населението ще бъде откъснато от запада без сухопътен достъп до приятелска територия. Конституцията на Босна и Херцеговина вече дава на региона изключително широка автономия, която вероятно ще бъде изгубена при провал на отделянето.  Много стари балкански територии произлизат от промени на границите, отразяващи логиката на ужасяващото етническо прочистване през 90-те години на миналия век. Но това бяха актове на агресия, а размяна на територии би било точно обратното. Косово и Сърбия говорят за взаимноизгодна сделка със значителна подкрепа на населението, което ще бъде пряко засегнато. Това може да донесе истинска добра воля, която болезнено липсва в региона.  ", "date": "2018.08.24", "title": "Промяната на балканската граница, която Западът трябва да приеме"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386071-%D0%BD%D0%B5%D0%B3%D0%B0%D1%82%D0%B8%D0%B2%D0%B8%D1%82%D0%B5-%D0%BE%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%81%D0%BF%D0%BE%D1%80-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D0%BE%D1%81%D1%82%D0%B0%D0%B2%D0%B0%D1%82-%D0%B7%D0%B0-%D0%B5%D0%B2%D1%80%D0%BE%D0%BF%D0%B0", "text": "Европа обира негативите от търговските спорове между САЩ и Китай. Това каза Георги Георгиев, портфолио мениджър в „Карол Капитал Мениджмънт“, в предаването „Светът е бизнес“ на  с водещ Ивайло Лаков. „Търговските спорове между САЩ и Китай се отразяват на Европа, например върху автопроизводителите на немския пазар/../. Европа е доста по-разклатена от САЩ. Отделно кризите в Италия, Турция влияят негативно и върху банковите акции, които също потънаха. Така че досега Европа обира изцяло негативите от капиталовите пазари, които се случиха, и от политическата сцена“. Още откакто американският президент Доналд Тръмп каза, че търговските войни са лесни за печелене, се очакваше да не бъдат решени бързо проблемите с Китай. „Тръмп и преди каза на Китай, че те просто не трябва да тръгват на война с него, защото той има много какво да облага. Видяхме около 500 млрд. долара е реално китайският внос в САЩ, докато Китай е доста по-малък вносител на американски стоки. Така че Тръмп продължи и вероятно ще изпълни целта си, независимо какво е влиянието върху американската икономика. Той каза, че ефектът върху пазарите не го интересува, важното е всичко да бъде честно за САЩ“. Най-много страдат неговите избиратели – републиканците, добави събеседникът и посочи за пример производителите на соя. По думите на Георгиев Тръмп по всяка вероятност ще се споразумее с ЕС, „въпросът е дали ще бъде толкова драматично както с Китай и по какъв начин ще се отрази това на капиталовия пазар“.", "date": "2018.08.24", "title": "Негативите от търговския спор между САЩ и Китай остават за Европа"}
{"url": "http://www.classa.bg/%D1%81%D0%B2%D1%8F%D1%82/item/386072-%E2%80%9E%D0%BC%D0%B0%D0%B9%D0%BA%D1%80%D0%BE%D1%81%D0%BE%D1%84%D1%82%E2%80%9C-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D0%B8%D1%85%D0%B0-%D0%BA%D1%8A%D0%BC-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B0%D1%82%D0%B0-%D0%B8%D1%81%D1%82%D0%B5%D1%80%D0%B8%D1%8F-%D0%BE%D1%82%D0%BA%D1%8A%D0%B4%D0%B5-%D0%B8%D0%B4%D0%B2%D0%B0-%D0%BB%D1%8A%D0%B6%D0%BB%D0%B8%D0%B2%D0%BE%D1%82%D0%BE-%D0%B7%D0%B0%D1%8F%D0%B2%D0%BB%D0%B5%D0%BD%D0%B8%D0%B5-%D0%B7%D0%B0-%E2%80%9E%D1%80%D1%83%D1%81%D0%BA%D0%B8%D1%82%D0%B5-%D1%85%D0%B0%D0%BA%D0%B5%D1%80%D0%B8%E2%80%9C", "text": "Корпорацията „Майкрософт“ направи гръмко изявление – оказва се, че група руски хакери е предприела пореден опит да атакува сайтовете на американските политически сили, за да попречи на качественото провеждане на изборите за Конгрес на САЩ. Струва ли си да се говори, че това твърдение, подобно на другите такива, не е подкрепено от никакви сериозни доказателства? С други думи, зад заявленията на „Джамджиите“ няма нищо – това е просто празно раздиране на въздуха. Друг е въпросът, защо „Майкрософт“ правят такива празни заявления? Има сведения, че корпорацията си сътрудничи с медийния департамент на ЦРУ и му помага да заобикаля едни или други системи за шифроване, за да осигури на специалните служби достъп до нечия лична информация. Може, например, да си спомним думите на Едуард Сноудън за това, че „Майкрософт“ отдавна си сътрудничи с АНБ. В частност тя помага на специалните служби да заобикалят шифрите на пощенския сървър „Аутлук“, предоставяйки така достъп към личната кореспонденция на потребителите. Също така може да си спомним нашумелия скандала с последната версия на „Уиндоус“ – ако прочетем потребителския лиценз за този продукт, то може да се разбере,че пред вас стои напълно легализирана система по събиране на лична информация от потребителя и изпращането ѝ на специалните служби. Грубо казано, компанията „Майкрософт“ отдавна се намира под шапката на американските специални служби и прави всичко, което ѝ поискат. Ако се анализира съобщението за „хакерската атака“ преди всичко трябва да се отбележи момента, в който то е направено – точно преди поредното заседание на Конгреса по обсъждане на антируските санкции. Мисля, че логическата верига тук е пределно ясна – измислената „хакерска атака“ като още една причина за разширяване на санкциите. Заявленията за намеса на „руските хакери“ във вътрешните дела на САЩ звучат още от президентските избори. Даже в момента тече разследване, което така и не даде резултати – това са просто голословни, неосновани на нищо заявления, към които сега се присъединява и „Майкрософт“. Целта на тази истерия е една – да има постоянна причина за продължаване и разширяване на антируските санкции.", "date": "2018.08.24", "title": "„Майкрософт“ се присъединиха към антируската истерия: откъде идва лъжливото заявление за „руските хакери“"}
{"url": "http://www.classa.bg/%D1%81%D0%B2%D1%8F%D1%82/item/386073-%D0%B0-%D1%81%D1%8A%D0%B7%D0%B4%D0%B0%D0%B4%D0%B5%D0%BC-%D1%81%D0%B2%D1%80%D1%8A%D1%85%D0%BD%D0%BE%D0%B2%D0%B0-%D1%80%D1%83%D1%81%D0%B8%D1%8F", "text": "Слово и дело ... Теория и практика ... Изложение на проблема и неговото въплъщение ...  Без тези прости елементи е невъзможно да се изгради живот, да се върви напред, да се твори история. Броненосецът „Русия“ все още плава в неизвестна посока до неизвестни цели. Компасът е разбит, навигационните карти са изгорени. Не са казани основните думи, не са формулирани основните принципи на съществуване, стратегическите цели за развитие не са обявени. Образът на бъдещето се губи в мъгла на несигурност, в хода на движението се обгръща в дим, избягва от зрителното поле, превръща се в отдалечен нестабилен мираж. Така наречените адски санкции, насърчавани от Конгреса на САЩ срещу нашата страна, изискват не само практически отговор, но и дълбоко размишление в контекста на широка историческа ретроспекция. В края на краищата, това, което се случва, начертава червена дебела линия под довия, брутален и опасен експеримент, в който Русия се мъчи дълги 27 години. Оказва се, че всичко е било напразно! Не сме поели накъдето трябва… Цената на този експеримент беше чудовищно голяма. Ние преживяхме най-разрушителните репресивни действия в историята на човечеството, наречени незнайно защо „либерални реформи\", в резултат на които втората по големина икономика в света беше ограбена и унищожена и повече от тридесет милиона души загинаха без да достигнат на старост. Двайсет и пет милиона от нашите сънародници, които живееха в нашата родна земя, се превърнаха в нещастни изгнаници, живеещи по откъснатите парчета на бившата Русия. Ние се отказахме територии, от зони на влияние, от съюзници, от нашата собствена машиностроителна индустрия, от астронавтиката и от основните науки. Най-добрата образователна система в света беше разсипана - и за какво? Всичко, за да станем част, както те казваха тогава, на „цивилизования свят“, да се интегрираме в западната система. Междувременно „цивилизованият свят“ се държеше не толкова цивилизовано. Той започна да бута НАТО на изток, да бомбардира Югославия, да размахва в Съвета за сигурност на ООН епруветки с перилен прах, уверявайки ни, че това са спори от антракс. След това започна войната в Ирак, нахлу в Афганистан, унищожи Либия, окупира част от Сирия и организира преврат в Украйна. Сега се появи документ с високопарното и безвкусно заглавие „Закон за защита на американската сигурност от агресията на Кремъл“. Един от бащите на този документ, сенаторът Греъм, обясни, че това предполага приемането на санкции, които ще бъдат опустошителни за Русия. И тези санкции ще останат в сила, докато Русия „не престане своето съществуване“. Представител на Държавния департамент на САЩ обяви, че този акт трябва да нанесе фатален удар по руската икономика, разрушавайки 70-80% от нея. На официалния портал на Държавния департамент е публикувано следното: „Според Закона от 1991 г. за контрол и унищожаване на химическите и биологичните оръжия властите на САЩ решиха, че правителството на Руската федерация използва химическо или биологично оръжие в нарушение на международното право или използва смъртоносни химически или биологични оръжия срещу своите граждани“. Това е за неразбираемия и трагичен инцидент в британския град Солсбъри, който доведе до убиването на котката, принадлежащи на руските граждани Сергей и Юлия Скрипал. Веднага след принудителното убиване на котката от британските специални служби през март тази година, западните лидери се втурнаха да обвинят Русия за случилото се. Британският премиер Тереза май, германският канцлер Ангела Меркел, френския президент Еманюел Макрон, както и президентът на САЩ Доналд Тръмп направиха съвместно изявление за това, че инцидентът в Солсбъри заплашва сигурността на техните държави, и поискаха от Руската федерация да разкрие програмата за разработка на газа „Новичок“ и да се покае за всичко: за сталинските репресии, за организацията на Гладомора в Украйна, за масовите изнасилвания на жени в Германия през 1945 г. и за бруталното унищожаване на Ливонския орден през 1561-м. Сега на Русия е предявен ултиматум като нарушител на Конвенцията за забрана на химическото оръжие – при това САЩ и Великобритания в момента разполагат с най-големия арсенал от бойни отровни вещества – тоест по злостен начин нарушават тази същата Конвенция. Русия пожертва всичко, за да се сприятели със Запада. И сега - моля ви се! „Партньорите“ напълно се разпасаха. На фона на този безпрецедентен натиск и тази безпрецедентна арогантност, реториката на руското правителство постепенно се променя. Премиерът Медведев изведнъж заговори, използвайки не само нежната дума „санкции“. Той заговори за началото на икономическата война на Запада срещу Русия. Също така той заяви: „Нашата страна съществува през последните 100 години в условия на непрекъснат санкционен натиск...\" Да, Дмитрий Анатолиевич, нашата съветска страна в условия на международната изолация успя да произведе индустриален пробив, за кратки срокове премести цялата индустрия на бойна нога, а след това спечели в най-страховитата от войните на земята, бързо възстанови разрушените градове и предприятия, откри космическата епоха за човечеството. Всичко това стана възможно не само благодарение на героичните усилия на нашия народ, не само заради мъдростта и прозрението на лидера на страната Йосиф Сталин. Съветският икономически модел, основан на преобладаването на държавната собственост и стратегическото планиране, позволи да се използват смислено и последователно наличните ресурси - без оглед на външни сили и случайни обстоятелства. Проблемът на Руската федерация е, че тя е структурно насочена към интегриране в западния модел като полуколония. Тези фактори правят невъзможна ефективната конфронтация на съвременната Русия със Запада. Голям брой системни „отметки“ в икономическия и политическия модел на Руската федерация блокират всички опити за резки маневри. Не е нужно да се търсят примери далече. Финансите в Русия са малка подчинена част от световната финансова система, базирана на долара. САЩ могат не само да ограничат дейността на руските банки на собствената си територия, но и да им забранят да извършват изчисления в долари, което ще потопи вътрешния банков сектор в хаос. Най-строга мярка би могла да бъде въвеждането на директни санкции срещу най-големите руски износители на суровини, като тези, които бяха въведени срещу руската алуминиева индустрия. РУСАЛ вече е практически изхвърлен от международната търговия. Такива са жестоките реалности на началото на ерата на икономическите войни. Но какво да се прави? Каквото винаги: да се сражава и да се вярва! Вътре в страната да организира голямо и безкомпромисно очистване на държавните и обществени структури от тайни и явни агенти на Запада. Да се изхвърлят от Москва многобройните подразделения на „Грийнпийс“ и Центровете „Карнеги“. И накрая, да се формират и да се озвучат основите на културната и информационната политика на страната, която навлиза в пътя на тежка конфронтация с най-силния враг. Във външната политика - да продължи да прави това, което Путин прави. Да се обединяват всички страни, срещу които е разгърната американската финансова и търговска агресия. Създаването на международна финансова система, която е алтернатива на долара, е изключително спешна задача в дневния ред. Нито Китай, с гигантската си икономики, нито Турция, на чиято територия се намират бази на НАТО, нито Русия, вече четири години живееща в икономическа блокада, да не говорим за Иран не могат да противостоят сами на финансовата мощ на САЩ. Но най-важното нещо е, че е време да се развиваме, да мислим и да очертаем свръхновия държавен проект, който е способен да осигури скока в новото историческо време, да създаде социално-икономическа система, основана на най-новите технологии и открития от XXIвек. Държавата образец „1991 г.“ е морално остаряла. Целеустремено и отговорно, безстрашно и вдъхновено – Русия трябва да бъде отново измислена.", "date": "2018.08.24", "title": "а създадем свръхнова Русия!"}
{"url": "http://www.classa.bg/%D1%81%D0%B2%D1%8F%D1%82/item/386064-%D1%84%D0%B5%D0%B9%D1%81%D0%B1%D1%83%D0%BA,-%D1%82%D1%83%D0%B8%D1%82%D1%8A%D1%80-%D0%B8-%D0%BC%D0%B0%D0%B9%D0%BA%D1%80%D0%BE%D1%81%D0%BE%D1%84%D1%82-%E2%80%93-%D0%B1%D0%B5%D0%B7%D1%81%D0%B8%D0%BB%D0%BD%D0%B8-%D1%81%D1%80%D0%B5%D1%89%D1%83-%D0%B4%D0%B5%D0%B7%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D1%82%D0%B0", "text": "Усилията на Фейсбук, Туитър и Майкрософт срещу опитите да се манипулира общественото мнение, подети в Русия и в Иран, изглежда няма да предотвратят нови кампании с наближаването на ноемврийските междинни избори за Конгрес на САЩ Фейсбук съобщи във вторник, че е затворил стотици „неавтентични“ страници, групи и акаунти, администрирани от териториите на Иран и Русия. В края на юли социалната мрежа информира, че е премахнала 32 съмнителни страници и акаунти, издаващи според нея „координирана акция“ в навечерието на ноемврийския вот. Успоредно с това Туитър изтри 284 акаунта, задействани в „координирана манипулация“, много от които „очевидно с ирански произход“. А Майкрософт обвини в понеделник руски информационни пирати, работещи за Кремъл, че са атакували сайтове на американски аналитични центрове с консервативна насоченост. Всички тези дружества уверяват, че сътрудничат с компетентните власти. Според Алекс Стеймъс, оглавявал до неотдавна службата за сигурност на Фейсбук, за нещастие вече е „твърде късно да защитим изборите през 2018 г.“ Последните разкрития „доказват, че Русия не е била разколебана и че Иран следва стъпките й“, написа той в сряда в блога Lawfare. „В известен смисъл САЩ отправиха към целия свят сигнал, че не вземат сериозно проблемите от този род и всеки съчинител на дезинформация рискува най-много да го пернат през пръстите“, казва със съжаление той и приканва властите, бизнеса и гражданите да се опомнят, преди парламентарните и президентските избори през 2020 г. Армия от хакери Суровите мерки, предприети от Фейсбук и Туитър, навярно не са достатъчни да обуздаят злонамерените интернет потребители, смята Олга Полишчук – изследовател и сътрудник на специализираното дружество за информационна сигурност „ЛукингГлас“. Русия използва „армия от хакери“, които са много наясно с американската култура, а и добре финансирани, подчертава тя. „Тези групи работят денонощно. Използват твърде рафинирани методи, за да разпространяват невярна или неточна информация“, добавя анализаторката. Мерките, предприемани от социалните мрежи, за да ограничат разпространението на „фейк новини“ или да проверяват потребители от Русия, заподозрени в информационно пиратство, според нея са безполезни. „Те са изпълнени с решимост да подкрепят каузата на страната си“, уверява Полишчук. Социалните мрежи от Силициевата долина редовно стават обект на критики, защото не реагират при дезинформационни кампании в навечерието на важни гласувания, например в кампанията преди изборите за президент през 2016 г. в САЩ. Американските разузнавателни служби разкриха, че руски оператори са използвали включително и Фейсбук в опит да повлияят на изборите, отвели Доналд Тръмп в Белия дом. Москва неизменно отхвърля тези обвинения. „Все още смятам, че те не отделят достатъчно ресурси за тази сфера“, твърди Дженифър Гриджъл, преподавател по социални медии в университета на Сиракюз. Според нея, разраствайки се, групи от рода на Фейсбук и Туитър не са обмислили в достатъчна степен риска да бъдат манипулирани. „Икономическият им модел поначало е порочен – обяснява тя. – Те не разполагат с необходимата инфраструктура, за да осигурят адекватна модерация на съдържанието и това вреди и на обществото, и на демокрацията.“", "date": "2018.08.24", "title": "Фейсбук, Туитър и Майкрософт – безсилни срещу дезинформацията?"}
{"url": "http://www.classa.bg/%D1%81%D0%B2%D1%8F%D1%82/item/386065-%D1%88%D0%B5%D1%84%D1%8A%D1%82-%D0%BD%D0%B0-%D1%84%D1%80%D0%BE%D0%BD%D1%82%D0%B5%D0%BA%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B3%D0%BE%D0%BD%D1%8F%D1%82-%D0%BF%D0%BE-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "Това каза в интервю директорът на Европейската агенция за гранична и брегова охрана (Фронтекс) Фабрис Леджери, предаде АФП. \"Страните членки трябва да вземат още по-ефективни решения за изгонване, които да са по-добре изпълнени\" , каза Леджери. Всъщност, въпреки че броят на незаконните влизания в Европа е спаднал на \"около 75 000\" тази година, срещу 1,2 млн. през 2015 г., броят на мигрантите, които са незаконно на европейска земя, \"не спира да нараства\", като през последната година са експулсирани 151 000 души при 204 700 незаконни влизания, подчерта Леджери. \"Ако продължаваме така, изпращаме косвено послание на потенциалните мигранти: опитвайте на всяка цена да влезете в Европа, тъй като дори да ви хванат, имате всички шансове да останете\". Леджери каза още, че , които съществуват в черната икономика, подобно на \"мехурчета\", където законът не се прилага\", а това е \"нетърпимо в правова държава\".  Ръководителят на Фронтекс призова също държавите да хармонизират правилата и процедурите си за експулсиране, което предполага решение за експулсиране, взето от държава в Шенген, да може да бъде приложено в друга, ако чужденецът междувременно е преминал от държава в държава. \"В противен случай сме задължени всеки път да започваме процедурата отначало\", предупреди Леджери, цитиран от БТА.", "date": "2018.08.24", "title": "Шефът на Фронтекс: Европейските държави трябва да гонят по-ефективно нелегални мигранти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386066-%D0%BF%D0%B5%D1%82%D1%8A%D1%80-%D1%81%D0%BB%D0%B0%D0%B2%D0%BE%D0%B2-%D0%B7%D0%B0-%D1%80%D0%B0%D0%B7%D0%BB%D0%B8%D0%B2%D0%B0-%D0%BD%D0%B0-%D0%BC%D0%B0%D0%B7%D1%83%D1%82-%D0%B8%D0%BC%D0%B0-%D0%B1%D0%B5%D0%B7%D1%85%D0%B0%D0%B1%D0%B5%D1%80%D0%B8%D0%B5-%D0%B8-%D0%BD%D0%B5%D0%B3%D0%BB%D0%B8%D0%B6%D0%B8%D1%80%D0%B0%D0%BD%D0%B5-%D0%BD%D0%B0-%D1%81%D0%BB%D1%83%D1%87%D0%B0%D1%8F", "text": "Има безхаберие и неглижиране на случая, заяви той.  По думите му на мястото е потънал кораб преди много години, аз сигнализирах надлежните институции. Ако бяха реагирали своевременно нямаше да има такава криза сега, заяви той. Действаме постафактом, чака се до последния момент, често когато са настъпили катастрофални последици, смята той. Черно море не е вечно. То е богадство и трябва да го пазим, каза той.", "date": "2018.08.24", "title": "Петър Славов за разлива на мазут: Има безхаберие и неглижиране на случая"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386067-%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D0%BA%D0%B0%D0%BA%D0%B2%D0%BE-%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B2-%D1%82%D1%83%D1%80%D1%86%D0%B8%D1%8F-%D0%B2%D0%B5%D1%87%D0%B5-%D1%82%D0%B0%D0%BC-%D0%BC%D0%BE%D0%B3%D0%B0%D1%82-%D0%B4%D0%B0-%D0%B2%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D1%82-%D0%B8-%D1%81-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5,-%D1%87%D0%B5-%D1%81%D1%82%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82", "text": "„Обстановката в Турция никак не е нормална. Тук не става въпрос за валутна криза, това е дълбока структурна криза в турската икономика. Някои наблюдатели очакват до една година Турция да влезе в рецесия, други смятат, че това може да се случи още в четвъртото тримесечие на тази година“, каза той. „До сега Турция бе определяна като тигърът в Европа, но икономическият ръст се оказа кух, защото е купен с кредити“, обясни Димов. „Сега вече доларът става предпоставка за социално напрежение“, заяви той и поясни, че вече в Турция се говори и за наличието на икономически терористи. Затова, по думите му, трябва да бъдем много внимателни с коментари по темата в Турция. „Кризата в Турция не може да се превърне нито в световна, нито може да окаже въздействие на развиващите се пазари. Няма да бъде засегната Европа в никакъв случай. Реално и за България няма опасност. Евентуално трябва да имаме предвид, че със спада на турската лира се затруднява износа ни, вносът обаче става по – привлекателен“, каза още Георги Димов.", "date": "2018.08.24", "title": "Внимавайте какво говорите в Турция! Вече там могат да ви арестуват и с обвинение, че сте икономически терорист"}
{"url": "http://www.classa.bg/%D1%81%D0%B2%D1%8F%D1%82/item/386057-%D1%84%D0%B8%D0%B7%D0%B8%D1%86%D0%B8%D1%82%D0%B5-%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%BF%D1%80%D0%B8%D0%B7%D1%80%D0%B0%D1%86%D0%B8%D1%82%D0%B5-%D0%BD%D0%B0-%D1%87%D0%B5%D1%80%D0%BD%D0%B8-%D0%B4%D1%83%D0%BF%D0%BA%D0%B8-%D0%BE%D1%82-%D0%B4%D1%80%D1%83%D0%B3%D0%B8-%D0%B2%D1%81%D0%B5%D0%BB%D0%B5%D0%BD%D0%B8", "text": "Група учени, сред които известният математик и физик Роджър Пенроуз от Оксфордския университет (важен сътрудник на Стивън Хокинг) защитава модифицирана версия на Големия взрив.   Според тяхната теория, ние не живеем в първата или единствена вселена: имало е и други преди, в други еони (големи раздели от времето). Подобно на нашите, тези вселени били пълни с черни дупки. И ние можем да открием днес следи от тези отдавна мъртви дупки, в космическия микровълнов фон (CMB), на радиоактивни останки от бурното раждане на Вселената.   Според теорията на времето и пространството, известна като конформна циклична космология (ССС), вселените се раздуват, разширяват и умират в тази последователност, а черните дупки на всяка, оставят следи в новите вселени, които възникват по-късно.   В нов доклад, публикуван в списание ArXiv, Пенроуз заедно с математика Даниел Ан от Държавния университет на Ню Йорк и теоретичния физик Кшищоф Майснер, от Университета на Варшава, твърдят, че тези следи са видими в съществуващите данни на СМВ.   \"Ако Вселената продължава още и още и черни дупки поглъщат всичко, в един момент ще има само черни дупки\", заяви физикът.   Според най-известната теория на Хокинг, черните дупки бавно губят част от своята маса и енергия с течение на времето, заради радиацията на безмасовите частици, наречени гравитони и фотони. Ако съществува лъчението, предвидено от Хокинг \", тогава тези черни дупки постепенно ще намалеят\", а след това ще се разпаднат напълно, оставяйки във вселената на \"супа безмасови гравитони и фотони,\" обясни Ан.   Пенроуз твърди, че следите не са от самите черни дупки, а от хилядите милиони години, през които тези звездни региони са давали енергия на собствената си вселена чрез лъчението на Хокинг.   Това означава, че през цялото време черната дупка, разтваряща се чрез Хокинг радиацията, оставя следа. И тази следа в честотите на фоновото излъчване на космоса, може да надживее смъртта на Вселената. Ако изследователите успеят да открият тази следа, тогава ще имат основание да смятат, че визията на ССС за Вселената е правилна.", "date": "2018.08.24", "title": "Физиците откриват \"призраците\" на черни дупки от други вселени"}
{"url": "http://www.classa.bg/%D1%81%D0%B2%D1%8F%D1%82/item/386059-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%BE%D1%82-%D1%85%D0%BE%D1%82%D0%B5%D0%BB-instagram", "text": "От дигитална гледна точка норвежецът Ерик Йохансен е доста напред - дори и котката му си има Instagram акаунт. Не е изненадващо и че дизайнерът на хотелски интериори гледа на социалната мрежа и от професионална гледна точка. Йохансен е основател и творчески директор на агенция за дизайн със седалище в Гьотеборг. Фирмата е отговорна за интериора на над 400 ресторанта и 250 хотела по целия свят. Когато планира проектите си, 53-годишният Ерик винаги си представя как ще изглеждат на снимка.  И след като все повече и повече потребители публикуват снимки от хотелите, в които отсядат, индустрията се адаптира. Много хотели вече се проектират така, че да излизат добре на снимки в социалните мрежи. Йохансен тъкмо е променил из основи хотел \"Downtown Camper\" в Стокхолм като го превръща от скучно място в истински градски шедьовър. Екипът му претворява историята на сградата, а на покрива има огромен басейн. Там посетителите могат да си отдъхнат на фона на кралския дворец. Според дизайнерът това е едно от най-фотогеничните и подходящи за селфита места в столицата. Възможността да качват в Instagram снимки от ваканциите си е особено важен фактор при избора на дестинация, особено за милениалите. Според едно проучване във възрастовата група от 18 до 33 години на въпроса кой е основният критерии за избор на хотел 24% посочват достъпния алкохол и едва 4% казват, че това са забележителностите. За сметка на това 40% отговарят, че мястото трябва да изглежда добре на снимки. В наши дни престижът вече не се измерва в скъпи аксесоари, а в изживявания, които сте имали и за които приятелите ви ще ви завидят. За много млади пътешественици щастието означава лесно да намират такива места по ключови думи в интернет и веднъж стигнали до тях - да пресъздават вече видяното в социалните мрежи като Instagram и YouTube. Хотелиерите искат да удовлетворят изискванията на гостите и инфлуенсърите, някои от които имат десетки хиляди последователи. Затова се стремят да преобразят стаите и лобитата с дизайнерски замазки, сукуленти и нестандартни кресла в крещящи цветове. Или да сложат разчупени осветителни тела точно пред панорамните изгледи от прозорците. За фон трябва и нещо шарено, например графит на стената от уличен артист или шестметров макет на Конкорд, докаран директно от Париж.       Модата да се пресъздават клиширани пози дори вдъхновява един Instagram акаунт - Insta Repeat, който комбинира повтарящи се елементи в един кадър. Например колаж от кадри с поза, при която жена води за ръка фотографа напред към някоя забележителност. Или залез, отразяващ се в чаша вино. Еднаквите снимки на крака в пясъка също са добър пример. Insta Repeat обикновено прави колажите си от външни снимки, но би могъл да го прави и с хотелски интериори. Чудесен пример за това е хотел \"Stamba\" в Тбилиси, Грузия. Сивите бетонни очертания на бруталистичната сграда хвърлят сянка над геометричния черно-бял под. Заемащата цяла стена библиотека е претъпкана с книги. Всичко това е идеална предпоставка да бъде наснимано поне десетки пъти. Хората обичат да възприемат информация чрез изображения, а Instagram е идеалното място за това. Сайтът все повече се превръща в маркетингова платформа, в която потребителите публикуват красиви снимки с малко текст, понякога и срещу заплащане. Голяма част от платените публикации не са отбелязани като реклама, а в повечето западни държави не е и задължително. Едва през юни тази година берлинският съд постанови рекламните постове в Instagram обезателно да бъдат маркирани като такива. За истинска информация за хотелите и дестинациите социалната мрежа не е толкова полезна, колкото са приложения като Tripadvisor. Потребителите се информират от различни платформи, но Insgram би могъл да бъде решаващият фактор преди да направят резервация. Популярни места като гръцкия остров Санторини може и да нямат нужда от интернет, за да бъде открит от туристите, но изглежда мрежата все пак спомага. Не се знае каква част от посетителите са в Санторини, защото са видели снимки в Instagram, но местните определено усещат повишаването на интереса. Феноменът Instagram може да е и благословия, и проклятие. \"Riad\" е къща за гости с десет стаи в Маракеш и е сред любимите места за \"фотосесии\". Особено харесвани са басейнът и ментово зеленият двор, където вече са снимани безброй ориенталски пантофи и на фона на пъстроцветните мозайки. Собствениците никога не са очаквали, че малкият хотел ще предизвика толкова голям интерес. Много посетители на Маракеш просто минават през \"Riad\", само за да се снимат, и притесняват гостите, които действително си плащат за престоя си. Сега всеки, който иска да има кадри от хотела, трябва да се регистрира чрез имейл.  Така притокът на туристи се държи под контрол и няма струпвания. Все пак собствениците не искат напълно да забранят достъпа на външни лица - те също публикуват снимки и правят реклама на къщата. Профилът на \"Riad\" отбелязва около 8000 посещения на седмица, а официалният сайт на хотела - около 300 на ден. Мястото вече приема резервации и през Instagram. Но има и потребители, които предпочитат да \"плуват срещу течението\". Някои от най-влиятелните европейски инфлуенсъри снимат предимно природа и пейзажи. Ако в кадър влезе някоя сграда - никога не публикуват адреса й и не биха го издали, независимо колко техни последователи молят за това. Защо? За да предпазят дадени локации от пренаселване с туристи, които също искат да пресъздадат живописните снимки на останалите.", "date": "2018.08.24", "title": "Поздрави от хотел Instagram"}
{"url": "http://www.classa.bg/%D1%81%D0%B2%D1%8F%D1%82/item/386058-%D0%BC%D0%BE%D0%BD%D1%83%D0%BC%D0%B5%D0%BD%D1%82%D0%B0%D0%BB%D0%BD%D0%BE%D1%81%D1%82-%D0%B8-%D0%B2%D0%B5%D0%BB%D0%B8%D1%87%D0%B8%D0%B5-%D1%82%D0%BE%D0%B2%D0%B0-%D0%B5-%D0%BB%D1%83%D0%BA%D1%81%D0%BE%D0%B7%D0%BD%D0%B8%D1%8F%D1%82-%D1%81%D0%B5%D0%B4%D0%B0%D0%BD-%D0%BE%D1%82-%D1%80%D1%83%D1%81%D0%BA%D0%B8%D1%8F-%D0%BF%D1%80%D0%BE%D0%B5%D0%BA%D1%82-%D0%BA%D0%BE%D1%80%D1%82%D0%B5%D0%B6", "text": "На официалния сайт на руската автомобилна марка Aurus, предназначен за производство на автомобили за основните личности на държавата, се появиха изображения на новия луксозен седан Aurus Senat.   Официалните снимки показват екстериора и интериора на този автомобил от бизнес класа, разработен в рамките на проекта \"Кортеж\", който включва и лимузината на руския президент Владимир Путин.   Сега посетителите на сайта могат да видят със собствените си очи \"луксозния интериор на Aurus, впечатляващ и удобен, който се отличава с монументалност и величие\" съответстващи на високия статус на автомобилите от този клас.   Също така в интериорния дизайн се използват \"уникални и висококачествени материали за довършителни работи, като най-добрата естествена кожа руско производство и ценен дървен материал\". Използваните в мултимедийните устройства метал и стъкло, демонстрират, че това е \"модерна кола, оборудвана с най-новите технологии\".   Световната премиера на седана Aurus Senat, както и Aurus Senat Limousine, е насрочена за 29 август, като част от международното автомобилно изложение в Москва.", "date": "2018.08.24", "title": "\"Монументалност и величие\": Това е луксозният седан от руския проект \"Кортеж\""}
{"url": "http://www.classa.bg/%D1%81%D0%B2%D1%8F%D1%82/item/386060-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%BC%D0%B8%D1%82%D0%B0-%D1%81%D1%80%D0%B5%D1%89%D1%83-%D1%81%D0%B0%D1%89-%D0%B7%D0%B0-16-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%B8%D0%BB%D0%B0", "text": "Допълнителните китайски мита за американските продукти на обща стойност 16 милиарда долара влязоха в сила на 23 август в 12:01 часа местно време, една минута след налагането на мерките от Вашингтон. Федералният резерв на САЩ предупреждава за икономически риск, дължащ се на ескалацията на търговски спорове   \"В отговор на въвеждането от САЩ на мита от 25% върху вноса на китайски продукти на стойност 16 милиарда долара, китайската страна официално стартира това решение на 23 август в 12:01 часа за налагане на мита от 25% върху вноса на американски продукти на стойност 16 милиарда долара \", съобщи китайската национална телевизия.   Китайското министерство на търговията обяви последния кръг санкции на Вашингтон за \"ясно нарушение\" на търговските правила на Световната търговска организация. В същото време то подчерта, че ще продължи да въвежда всички \"необходими контрамерки за защита на свободната търговия и законните права и интереси на своята страна.\"   Министерството заяви в изявление, че ще подаде иск срещу тази митническа мярка \"чрез механизма на СТО за разрешаване на спорове \".", "date": "2018.08.24", "title": "Китайските мита срещу САЩ за 16  милиарда долара влизат в сила"}
{"url": "http://www.classa.bg/%D1%81%D0%B2%D1%8F%D1%82/item/386061-%D1%82%D0%BE%D0%B2%D0%B0-%D0%B1%D0%B5-%D0%BD%D0%B0%D0%B9-%D0%BB%D0%BE%D1%88%D0%B8%D1%8F%D1%82-%D0%B4%D0%B5%D0%BD-%D0%B2-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "\"Това може да е най-лошият ден в живота на Тръмп\"; \"Най-лошият час на президентството на Доналд Тръмп се случи\", „Тръмп премина през може би най-лошия ден от президентството си\" - така оцениха няколко медии деня, когато екс-адвокатът на президента на САЩ, Майкъл Коен, се призна за виновен по осем обвинения, а бившият шеф на кампанията му, Пол Манафорт, бе признат за виновен за данъчни и банкови измами.   Майкъл Коен съгласи да се признае за виновен в осем обвинения, свързани с данъчни измами, прекомерни вноски в предизборната кампания, неверни твърдения пред финансова институция и незаконни корпоративни вноски.   Според The Wall Street Journal, правното състояние на Коен включва признание, че е нарушил законите за финансиране на кампания, като платил 130,000 долара на Стефани Клифърд, актриса от порнофилмите, както и 150 000 на модела на Плейбой, Карън Мак Дугал, за мълчание за предполагаемите им отношения с Тръмп.   Ройтерс съобщи, че Коен потвърдил, че се съгласил да направи тези плащания \"с основна цел да се повлияе на изборите\", под ръководството на кандидат за федерален офис, без да назовава Тръмп директно. Въпреки това, адвокатът на самия Коен, Лани Дейвис, бе по-ясен, че клиентът му \"е дал показания под клетва, че Доналд Тръмп го подтикнал да извърши престъпление, като плати на две жени, с основната цел да се повлияе на изборите \".   Според The New York Times, адвокатите на Тръмп допускат \"в продължение на месеци\" че случаят на Коен би могъл да доведе до повече проблеми за Тръмп, отколкото разследването на предполагаемата руска намеса в изборите през 2016 г. В същото време, Рик Хасен, професор по право в Университета на Калифорния, каза че самопризнанията на Коен могат да станат основа за импийчмънт срещу президента, особено ако демократите отново получат мнозинство тази есен.   Почти по същото време, в щата Вирджиния, Пол Манафорт бе осъден по осем от 18 обвинения срещу него, а останалите 10 бяха отхвърлени от съда.   Манафорт е един от разследваните за предполагаема руска избирателна намеса, от специален прокурор Робърт Мюлер и квалифицирани от Тръмп като \"лов на вещици с цел измама\". Докато никое от нарушенията не доказва връзка с това разследване, присъдата все пак е победа за екипа на Мюлер, защото това е първият случай, внесен в съда от прокурора. По този начин, \"два масивни облака надвиснали над президентството на Доналд Тръмп в продължение на месеци се отварят почти едновременно във вторник следобед и хвърлиха дъжд над президента\".   В същото време, някои от помощници и съюзници на президента са загрижени за последиците от събитията на деня, а Стив Банън, екс-стратег на Тръмп дори заяви, че \"днес става ясно, че средносрочните избори пред ноември са референдум за\" импийчмънт \", цитира го Блумбърг.", "date": "2018.08.24", "title": "Това бе \"най-лошият ден в живота на Тръмп\""}
{"url": "http://www.classa.bg/%D1%81%D0%B2%D1%8F%D1%82/item/386062-%D0%BA%D0%BE%D0%B9-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0-%D1%82%D1%80%D1%8A%D0%BC%D0%BF-%D0%BF%D1%80%D0%B8%D1%8F%D1%82%D0%B5%D0%BB%D0%B8,-%D0%B2%D1%80%D0%B0%D0%B3%D0%BE%D0%B2%D0%B5-%D0%B8-%D0%BE%D1%89%D0%B5-%D0%BD%D0%B5%D1%8F%D1%81%D0%BD%D0%B8-%D0%B7%D0%B0%D0%BF%D0%BB%D0%B0%D1%85%D0%B8", "text": "Руското разследване. Записите и спомените на бившия му адвокат. Две жени, които го съдят, и трета, която разполага със записи. Президентът Доналд Тръмп се сблъсква с реални политически заплахи след разтърсващия момент във вторник, когато бившият му адвокат Майкъл Коен се призна за виновен пред съда, а ръководителят на предизборната му кампания за президент през 2016 г. Пол Манафорт бе осъден. Много от потенциалните заплахи идват от разследването на специалния прокурор Робърт Мълър, от прокурори в Ню Йорк и от адвокатите на жените, които го съдят. Заплахи идват и от Коен, който обвини президента в престъпно финансиране на кампанията и даде да се разбере, че с радост ще разкаже и още. Тръмп нарече събитията част от „лова на вещици“ и „фалшиви новини“. Всичко се случва под знака на междинните избори през ноември, когато американците ще постановят друг вид присъда за упражнявания от републиканците контрол над президентството и Конгреса. Ясно е едно: Президентът, който изисква лоялност от съюзниците си, не може да разчита да я получи от тях. Не е ясно друго: от кого и къде точно може да бъде ударен Тръмп следващия път. Ето някои от заплахите пред президента, семейството му и бранещите мнозинството си в Конгреса републиканци: БУМ Съдебната система нанесе два политически удара срещу Тръмп тази седмица. Коен се призна за виновен и заяви, че той и Тръмп са наредили да бъде платено на порнозвездата Сторми Даниълс и на бившата моделка на „Плейбой“ Карън Макдугъл, за да си мълчат за предполагаемите им афери с президента. А бившият ръководител на кампанията на Тръмп в ключов период от надпреварата през 2016 г. Пол Манафорт бе признат за виновен по осем обвинения в банкови и данъчни измами. Двата случая взети заедно създадоха огромна несигурност за всички съюзници на президента. МЪЛЪР Специалният прокурор продължава да разследва опитите на Русия да повлияе на избирателите на изборите през 2016 г., а също така кибератаките срещу електронните пощи на демократите, дали хората от кампанията на Тръмп са сътрудничили с Русия и дали президентът е възпрепятствал правосъдието. Ключова за разследването на Мълър е срещата през 2016 г. в Тръмп Тауър в Ню Йорк между Доналд Тръмп-младши, Манафорт, зетя на президента Джаред Къшнър и свързани с Русия хора. Тръмп нарича разследването „лов на вещици“ и не е казал дали ще се съгласи да говори пред Мълър. Заключителният доклад на Мълър може да отиде в Конгреса, което би било още по-сериозен ход, ако демократите установят контрол над него на изборите тази година. КОЕН Чрез адвоката си Лани Дейвис Коен не остави съмнение, че с радост ще разкрие и още информация – пред Мълър и дори пред Конгреса в случай, че конгресмените го извикат да свидетелства. Републиканците и демократите от Комисията по разузнаването на Сената на САЩ вече заявиха, че „неотдавна отново са разговаряли“ с Коен за срещата в Тръмп Тауър. Петдесет и една годишният Коен веднъж каза, че за Тръмп би дал живота си. Във вторник той се призна за виновен по осем обвинения, сред които укриване на данъци, и може да получи от четири до пет години затвор на заседанието на 12 декември, когато ще бъде обявена присъдата му. Коен първоначално отрече да е плащал на Макдугъл и Даниълс преди изборите през 2016 г., за да купи мълчанието им за предполагаеми афери с Тръмп през 2006 г. В споразумението си с обвинението обаче Коен заяви, че е сторил това по нареждане на Тръмп с намерението да повлияе на изборите. Плащанията могат да бъдат разглеждани като незаконно харчене на средства от кампанията. „Доверието в Коен ще понамалее. Смятам, че все още не ни е разказана цялата история“, коментира сенаторът републиканец от Луизиана Джон Кенеди. МАНАФОРТ Обвиненията, по които бе признат за виновен Манафорт, нямат пряка връзка с кампанията на Тръмп или с Белия дом, но почти със сигурност означават, че той ще прекара години в затвора. По-късно тази година ще бъде съден и във Вашингтон по обвинения на федералната прокуратура в заговор и въздействие върху свидетели. Присъдите от вторник повдигнаха веднага въпроса дали президентът ще помилва Манафорт. Тръмп не разкри позицията си, но изказваше съпричастност с него по време на процеса, а вчера похвали „смелостта“ на Манафорт и обвини Коен, че си е измислил „истории, за да сключи „сделка“ с прокуратурата. ФЛИН Също във вторник прокуратурата и адвокатите на бившия съветник на Тръмп по националната сигурност Майкъл Флин се споразумяха да отложат оповестяването на присъдата му, след като той се призна за виновен, че е излъгал ФБР за контактите си с руски служител. Това бе знак, че сътрудничеството на Флин все още е необходимо и то може би за разследването на Мълър. Тръмп уволни Флин за това, че е излъгал вицепрезидента Майк Пенс за разговорите си с руски служители. Флин впоследствие се призна за виновен, че е излъгал ФБР. СТОУН Голямо жури от съдебни заседатели изслушва показания за дългогодишния съветник на Тръмп Роджър Стоун по разследването за руските кибератаки срещу предизборната кампания на Хилари Клинтън и Националния комитет на Демократическата партия. Смята се, че Стоун е човекът от обкръжението на Тръмп, с когото са се свързали офицери от руското военно разузнаване през август 2016 г. с предложение да помогнат за предизборната кампания. Информацията за разговора бе разкрита миналия месец в обвинителен акт срещу 12 руснаци, за които се твърди, че са разпространили хиляди съобщения като част от голям и режисиран от Кремъл заговор с цел намеса на президентските избори в САЩ през 2016 г. Адвокатът на Стоун предаде думите на клиента си, че е „разменил 24 думи с профил в Туитър на име Гусифер 2.0“, използван от руските хакери. ДАНИЪЛС И МАКДУГЪЛ Двете жени, които твърдят, че някога са били любовници на Тръмп, го съдят, за да бъдат отменени споразуменията, по силата на които те трябва да мълчат. От показанията и разкритията би могло да се разбере повече за начина, по който действа Тръмп. ОМАРОСА Някогашното протеже и съветничка на Тръмп Омароса Маниголт-Нюман разполага с видеозаписи, електронни и телефонни съобщения и документи, на които тя базира твърденията в откровената си книга за своя престой в Белия дом през мандата на Тръмп. Маниголт-Нюман обяви, че ще продължи да разкрива доказателства, ако Тръмп не престане да поставя под съмнение достоверността на думите й. Той я нарече „това куче“. Тя разпространи аудио- и видеозаписи. БЛАТО В противоречие с твърдението на Тръмп за „пресушаване на блатото“ и с опитите на Републиканската партия да запази контрола върху Камарата на представителите бяха повдигнати обвинения в корупция срещу първите двама републиканци от Камарата, които подкрепиха кандидатурата на Тръмп на републиканските вътрешнопартийни избори на партията. Във вторник Дънкан Хънтър от Калифорния бе обвинен, че е похарчил за лични нужди 250 000 долара от предназначените за кампанията средства, а Крис Колинс от Ню Йорк – в търговия с вътрешна информация. И двамата заявиха, че са невинни.  ", "date": "2018.08.24", "title": "Кой застрашава Тръмп: приятели, врагове и още неясни заплахи"}
{"url": "http://www.classa.bg/%D1%81%D0%B2%D1%8F%D1%82/item/386063-%D0%BE%D1%82%D0%B3%D0%BE%D0%B2%D0%BE%D1%80%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BD%D0%B5%D1%89%D0%BE,-%D0%B2-%D0%BA%D0%BE%D0%B5%D1%82%D0%BE-%D1%81%D1%8A%D0%BC-%D1%81%D0%B3%D1%80%D0%B5%D1%88%D0%B8%D0%BB%E2%80%9C", "text": "Президентът на САЩ Доналд Тръмп разкри в Twitter какво е \"единственото нещо\", което е направил погрешно, имайки предвид събитията през 2016 г.   \"Единственото нещо, в което сгреших, беше да спечеля изборите, които трябваше да спечелят измамната Хилари Клинтън и демократите. Проблемът е, че те забравиха да се състезават в много щати!\", каза президентът в публикацията.   През юли миналата година Тръмп публикува на своя акаунт в Twitter видеоклип, в който се присмиваше на онези, които се съмняват в избирателната му победа.", "date": "2018.08.24", "title": "Отговорът на Тръмп: \"Единственото нещо, в което съм сгрешил“"}
{"url": "http://www.classa.bg/%D1%81%D0%B2%D1%8F%D1%82/item/386055-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D1%80%D1%83%D1%81%D0%B8%D1%8F-%D0%BE%D1%81%D1%82%D0%B0%D0%BD%D0%BA%D0%B8-%D0%BE%D1%82-%D1%85%D0%B8%D0%B1%D1%80%D0%B8%D0%B4-%D0%BC%D0%B5%D0%B6%D0%B4%D1%83-%D0%BD%D0%B5%D0%B0%D0%BD%D0%B4%D0%B5%D1%80%D1%82%D0%B0%D0%BB%D1%86%D0%B8%D1%82%D0%B5-%D0%B8-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B8%D1%8F-%D1%87%D0%BE%D0%B2%D0%B5%D0%BA-%D0%BE%D1%82-%D0%B4%D0%B5%D0%BD%D0%B8%D1%81%D0%BE%D0%B2%D0%B0", "text": "Група от международни учени е установила, че 13-годишната девойка, живяла преди 90 000 години в Алтай (Русия), е дъщеря на майка неандерталец и баща, принадлежащ към друг вид хоминид, загадъчния човек от Денисова.   Проучването, публикувано в Nature, гласи, че това заключение е постигнато от учените след генетичния анализ на фрагмент от кост на момичето, открит преди шест години в пещерата Денисова. Това проучване показа, че около 40% от ДНК фрагментите на костта съвпадат с генетиката на неандерталците, а други 40% са типични за хоминида от Денисова.   Анализът също така позволил да се установи, че момичето не е потомък на други хибриди сред тези видове, а директно отроче на два различни човека.   Според генетика Понт Скоглунд, намирането на \"първо поколение човек със смесен произход от тези групи е абсолютно необичайно\".   Изследователят Вивиан Слон, от Института Макс Планк за еволюционна антропология в Германия, съобщи междувременно, че от предишни проучвания са знаели, че неандерталците и мъжете от Денисова трябва да са имали общи деца от време на време, но никога не са си мислили, че ще имат късмета да \"намерят истинско потомство на тези две групи\".", "date": "2018.08.24", "title": "Откриха в Русия останки от хибрид между неандерталците и мистериозния човек от Денисова"}
{"url": "http://www.classa.bg/%D1%81%D0%B2%D1%8F%D1%82/item/386054-%D1%82%D1%80%D1%8A%D0%BC%D0%BF-%D0%B0%D0%BA%D0%BE-%D0%BC%D0%B5-%D1%81%D0%B2%D0%B0%D0%BB%D1%8F%D1%82-%D0%BE%D1%82-%D0%B2%D0%BB%D0%B0%D1%81%D1%82,-%D0%BF%D0%B0%D0%B7%D0%B0%D1%80%D0%B8%D1%82%D0%B5-%D1%89%D0%B5-%D1%81%D0%B5-%D1%81%D1%80%D0%B8%D0%BD%D0%B0%D1%82", "text": "Примката около президента се затяга, след като бившият му адвокат Майкъл Коен заяви под клетва, че по настояване на Тръмп е купил мълчанието на две предполагаеми негови любовници, \"за да повлияе на изборите\" през 2016 г. Ако ме свалят от власт, пазарите ще се сринат, заяви днес американският президент Доналд Тръмп след изказване на бивш негов адвокат, обърнал се срещу него, предадоха Франс прес и БТА. \"Ако някога бъда свален, мисля, че пазарите ще се сринат и всеки ще стане по-беден\", каза Тръмп, отговаряйки на въпрос в предаване на телевизия \"Фокс нюз\". \"Не знам как може да бъде свален някой, който върши суперработа\", добави той. Примката около президента се затяга, след като бившият му адвокат Майкъл Коен заяви под клетва, че по настояване на Тръмп е купил мълчанието на две предполагаеми негови любовници, \"за да повлияе на изборите\" през 2016 г. Коен, обвинен в нарушаване на закона за финансиране на изборите, сключи с властите споразумение да се признае за виновен, което може да го принуди да сътрудничи на специалния прокурор Робърт Мълър, разследващ дали е имало руска намеса в американските президентски избори. Белият дом вчера вече увери, че Тръмп \"ни най-малко не се се тревожи\" от евентуални разкрития, които би могъл да направи Майкъл Коен. В същото интервю за \"Фокс нюз\", заснето вчера, но излъчено днес, президентът изрази съчувствие към бившия ръководител на предизборната си кампания Пол Манафорт и каза, че ще продължи \"да не се ангажира\", посочва Ройтерс. Тръмп каза, че уважава Манафорт за свършената от него работа за видни политици републиканци и отбеляза, че някои от нещата, за които хвърлят обвинения върху него, върши вероятно всеки консултант и всеки лобист във Вашингтон.", "date": "2018.08.24", "title": "Тръмп: Ако ме свалят от власт, пазарите ще се сринат!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386056-%D0%BF%D1%81%D0%B8%D1%85%D0%B8%D1%87%D0%B5%D1%81%D0%BA%D0%B8-%D0%B1%D0%BE%D0%BB%D0%B5%D0%BD-%D1%87%D0%BE%D0%B2%D0%B5%D0%BA-%D0%BB%D0%B8-%D0%B5-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "През последните три десетилетия България се намираше в преходното състояние на разпад на една система и преход към друга. То бе характерно с изплуването като че ли от нищото към високите места в управлението на държавата на случайно попаднали агресивни и нарцистични фигури, които допълнително засилваха хаоса и разпадните процеси. Сега обаче това е тенденция в глобален план, особено характерна за ставащото в САЩ през последните години. Там неочаквано се появи и застана начело фигурата на Тръмп, която започна да тресе Америка и света като цяло. Затова и характеристиките й станаха предмет на анализ и оценка от политици и журналисти, както и на множество американски учени и знаменити интелектуалци от различни университети. При това тезата за психическите отклонения на Тръмп стана популярна, както сред журналистите, така и сред политиците и академичната общност.   заяви сенаторът демократ Джак Рийд на своя колега Сюзан Колинс от републиканците, който отговори   в разговор помежду им, без да забележат, че микрофонът в залата е включен и това се чува от останалите. Добре известният и у нас американски икономист Джефри Сакс написа наскоро в сайта „Прожект синдикейт“ статия под заглавие   и обърна внимание на такива нейни характеристики като параноя, липса на емпатия и садизъм, които го правят опасен за света. Така мислят обаче и специалистите в областта на психиатрията. Според психиатъра Стив Бекер Тръмп е  , характеризиращ се с манипулативност, патологични лъжи, безсърдечност, липса на емпатия, мания за величие, импулсивност, повърхностност. Той демонстрира типичната за психопатичната менталност характеристика на човек, за когото липсват правила, граници, ограничения. А когато психопатите искат нещо – независимо дали да набият някого, или пари, власт, забавление, контрол, отмъщение, сексуално удовлетворение и каквото друго се сетите, те действат все едно, че  то от само себе си им се полага и им принадлежи. През 2017 г. на конференция в Йейлския университет група американски психиатри отправи предупреждение, че Тръмп не е просто силно изявен нарцис, какъвто безспорно е, а има  , неговото състояние е  . Няколко десетки психиатри даже създадоха организацията   която отправи предупреждение, че Тръмп е психологически неспособен да бъде президент. Банди Ли от катедрата по психиатрия в Йейлски университет заяви: „ .“ Затова и 35 американски психиатри написаха писмо до  , в което предупредиха, че Тръмп страда от   и поради това е  . Започна подписка по отстраняването му, събрала десетки хиляди подписи. Няма друг президент в историята на Америка, а и няма друг ръководител на страна, за която да са излизали толкова много книги, които оспорват психичното му състояние и го характеризират с думи като  Ето само три от тях, в които можем да видим три паралелни гледни точки за лудостта на Тръмп и Америка: едната е, че Тръмп е луд; другата – че Тръмп просто е проявление на лудостта, в която е изпаднало днес американското общество; третата – че лудостта е съпътствала цялата история на Америка. Първата книга е   (Изд. Thomas Dunne Books, 2017, 360 с.). Авторите на този труд анализират психологичния профил на Тръмп и откриват в него симптомите на нарцистично личностно разстройство, социопатия и други болести. В предговора към книгата Джудит Херман от Харвард Медикал скул и Банди Ли от Йейл скул ъв медисин – две водещи в САЩ медицински университетски структури, пишат: „ “. Вътре в книгата проф. Филип Зимбардо, станал знаменит с така нар.   в Станфордския университет, и Розмари Суорд казват, че в стремежа си да си вдига самочувствието Тръмп е склонен да живее с настоящето, без да се съобразява с последствията и рисковете. Демонстрира „ “, твърдят те. Другата книга е на Алън Франсез, професор по психиатрия, ръководител на катедрата по психиатрия в Дюк юнивърсити и главен редактор на две основни психиатрични списания в САЩ. Озаглавена е   (Изд. Уюлям Мороу, 2017, 326 с.). Алън Франсез твърди, че психически болен е не просто Тръмп, а американското общество. „ “, пише той. „ “. Третата книга, която е бестселър на   и е номинирана за най-добра книга на годината от в.   е на известния писател Курт Андерсън. Озаглавена е   (Изд. Рандом Хауз, 2017, 462 с.). В нея той казва: „ “, пише той. “ .” Известно е, че във времената на криза и разпад, когато рухват очевидности и всичко изглежда възможно, на преден план в процеса на обществени промени излизат непропорционално голям брой хора с психологически характеристики, които в нормални времена ги правят маргинални – с тежки психопатии и характеропатии, с неадекватно его, с различни отклонения. Това се видя и у нас добре през последните десетилетия. По време на делегитимацията и разрушаването на социализма и прехода към капитализма видяхме не един и двама души, напълно неизвестни преди това, с техните характеропатии и психопатии, особено такива с тежки комплекси, с които трябва да прикрият довчерашното си поведение на нагаждане към предходната система, демонстриращи такава агресия и разрушителност, които биха могли да бъде разбрани само чрез психоанализата на Фройд и от добри психиатри. Поведението на този тип персони, излизащи на преден план в кризисни времена, е добре анализирано в книгата   на известния български социален психолог Дончо Градев. Знаменити психолози като Вилхелм Райх на тази основа анализират масовата психика при възхода на фашизма и излизането в публичното пространство на морални и интелектуални нищожества, започващи да играят водеща роля. Немалко психолози анализират как тежката криза на германското общество в началото на 1930-те години прави възможен възхода на социопат и характеропат като Хитлер. Във всеки случай през последните десетилетия този тип персони бяха водещи и характеризиращи главно станалото в Източна Европа в резултат на разпадналия се социализъм. Според известния български психиатър проф. Вихра Миланова 20 % от българите се нуждаят от психиатрична помощ. Колко от тях станаха политици през последните почти три десетилетия никой не знае. Като се има предвид броят на маргиналите, агресивните, истеричните, крещящите, параноичните, нарцистичните фигури в партиите, пленарната зала на Народното събрание, а и в различни институции, в политиката вероятно са повече от средното за страната, както обикновено става в периоди, когато се разпада предходната система и рухват очевидностите, в които живеем, навсякъде по света. В зависимост от това доколко нарцисизмът, характеропатията, психопатията характеризираше редица от новопоявилите се политически фигури и доколко тя се проявяваше и в масовата психика, можем да открием и различия в размерите на разрушителността на така нар. „преход“. У нас тази разрушителност е по-голяма, отколкото в редица други източноевропейски страни. Очевидно сме имали достойни по нарцистичните и характеропатични характеристики предшественици на Тръмп. Сега този синдром тресе Америка, а с нея и света като цяло. И тепърва ще ги тресе.    ", "date": "2018.08.24", "title": "Психически болен човек ли е Доналд Тръмп?"}
{"url": "http://www.classa.bg/%D1%81%D0%B2%D1%8F%D1%82/item/386052-daily-express-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%83%D1%82%D0%B8%D0%BD", "text": "Видео в рамките на една минута, публикувано в социалните мрежи от Министерството на отбраната на Русия, показва титаничните отбранителни възможности на Москва.  Видеото е на фона на драматична музика, показва множество руски военни самолети, включително изтребители и вертолети.     Денят на ВВС на Русия, който се проведе неотдавна, е ежегодно мероприятие в Русия от 1997 година. Командващият ВВС на Русия Андрей Юдин приветства президента на Русия Путин за инвестирането на «крупни ресурси» във военната сфера. «Държавата прави много за Въздушно-космическите сили и в частност за ВВС. Ние получаваме нови самолети, високоточно оръжие, което ни помага успешно да изпълняваме всички поставени ни държавни задачи, в това число и в борбата срещу тероризма». Той аплодира стила и майсторството на руските групи за висш пилотаж — «Стрижите» и «Руските витязи». Коментарите на Юдин се появиха на следващия ден, след като министърът на отбраната на Русия Сергей Шойгу се похвали с ръста на броя на Въоръжените сили. Той отхвърли опасенията, че Владимир Путин може да провокира Трета световна война, заявявайки, че Русия е готова за «диалог» с НАТО. «Ние сме открити за диалог. Готови сме към нормално сътрудничество, но не от позицията на силата. Нямаме намерение да заплашваме никого. Нямаме намерени да започваме война с никого», подчерта той. «Правим огромна работа по възстановяването на армията. Да, мина времето, когато нямахме средства, нито време за армията. Сега имаме напълно различна армия», каза Шойгу. Напрежението между Русия и Запада рязко нарасна след отравянето на бившия двоен агент Сергей Скрипал в Солсбъри през март. Над 100 руски дипломати бяха изгонени от САЩ и Европа след като международната общност обвини Русия за нападението. Тази стъпка ознаменува най-крупното прогонване на руски дипломати от Запада от разгара на студената война. Русия нееднократно отрича отговорността си за отравянето на Скрипал. До момента по този повод Западът не е представил нито едно доказателство.        ", "date": "2018.08.24", "title": "Daily Express: Предупреждението на Путин"}
{"url": "http://www.classa.bg/%D1%81%D0%B2%D1%8F%D1%82/item/386053-%D0%BF%D0%BE%D0%B4%D1%8F%D0%BB%D0%B1%D0%B0%D1%82%D0%B0-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8-%D0%BC%D0%B5%D0%B6%D0%B4%D1%83-%D1%81%D1%8A%D1%80%D0%B1%D0%B8%D1%8F-%D0%B8-%D0%BA%D0%BE%D1%81%D0%BE%D0%B2%D0%BE-%D1%89%D0%B5-%D0%BE%D1%82%D0%B2%D0%BE%D1%80%D0%B8-%D0%BA%D1%83%D1%82%D0%B8%D1%8F%D1%82%D0%B0-%D0%BD%D0%B0-%D0%BF%D0%B0%D0%BD%D0%B4%D0%BE%D1%80%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Президентите на двете страни Александър Вучич и Хашим Тачи предпазливо маркираха формулата за нормализиране на отношенията чрез размяна на територии Централна тема на разговорите между президентите на Сърбия и Косово Александър Вучич и Хашим Тачи в Брюксел ще бъде размяната на територии, срещу която са водещите страни в Европа, а експертите се опасяват, че прекрояването на границите ще доведе до нова война на Балканите. Това твърди руското издание \"Комерсант\", цитирано от БГНЕС.  Преговорите между Белград и Прищина се водят вече няколко месеца, но реален напредък не е постигнат и източници, близки до сръбските власти твърдят, че ЕС вече поставя ултиматум да има споразумение до началото на 2019 година, защото в противен случай интеграцията в евросъюза ще бъде блокирана.  Дипломатически източници от страна на държавите в ЕС обясняват, че Брюксел не иска от Белград да признае Косово, но че нормализирането на ситуацията предвижда членство на Косово в международни организации, включително ООН и че Прищина трябва да се съгласи със създаването на Съюз на сръбските общини.  За Белград не е лесно да приеме тази формула, което означава официално да признае, че е загубил Косово. В сръбската конституция съществува разпоредба, според която Косово е неделима част от Сърбия. С това Вучич рискува не само да загуби рейтинга си, но и да бъде обвинен в предателство към националните интереси.  В тази патова ситуация сръбският президент се впуска в неочаквана стъпка - настоява за прекрояване на границите на Косово. Става дума за старата идея за разделяне на Косово и присвояване на северните части, в които са населени предимно сърби.  Също така неочаквана беше идеята на Тачи, който \"предпазливо\" застана зад \"корекция на границите\", с което двамата \"фактически маркираха формулата за нормализиране на отношенията чрез размяна на територии\".  Активното лобиране на президента на Сърбия в западните центрове за преначертаване на границите на Косово е обяснимо. Без подкрепата на тази идея в ключови страни идеята е нереализируема, а перспективата в голяма степен зависи от позицията на световната общност.  Повечето експерти за Балканите се опасяват, че размяната на територии по етнически принцип ще отвори кутията на Пандора в региона, тъй като може да реши един проблем, а да създаде хиляди други.  „След косовската размяна и Република Сръбска ще тръгне към обединение със Сърбия, след което ще стане неизбежно разпадането на Босна“, твърди хърватският анализатор Владо Вурушич. \"Нито пък Хърватия ще остане настрана, присвоявайки си хърватските дялове от Босна. И местните мюсюлмани, и техните покровители от Турция със сигурност ще обърнат поглед към мюсюлманската област в Сърбия - Санджак. Тогава ще дойде ред и на Македония и може би на Черна гора. Домино ефектът ще стане необратим.\"   \r\n  ", "date": "2018.08.24", "title": "Подялбата на територии между Сърбия и Косово ще отвори кутията на Пандора на Балканите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386046-24-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 79 г. изригва вулканът Везувий - градовете Помпей, Херкулан и Стабий са погребани под вулканична пепел. Хиляди загиват.    През 410 г. Аларих I - крал на вестготи превзема и плячкосва Рим в продължение на три дни.    През 1185 г. Солун е нападнат, ограбен, а голяма част от жителите му са избити от сицилиански нормани.    През 1349 г. 6 хиляди евреи са убити в Майнц след обвинението, че са болни от чума.    През 1456 г. приключва отпечатването на „Библията\" на Гутенберг.    През 1572 г. настъпва Вартоломеева нощ - през нощта на празника на Св. Вартоломей във Франция започва масово клане на хугеноти (френски протестанти).    През 1690 г. е основан индийския град Калкута.    През 1853 г. за пръв път се приготвя картофен чипс.    През 1886 г. е съставено дванадесетото правителство на България, начело с Петко Каравелов.    През 1891 г. Томас Едисон патентова кинокамерата.    През 1912 г. Аляска става територия на САЩ.    През 1949 г. влиза в сила договорът, с който се учредява НАТО.    През 1954 г. американският президент Дуайт Айзенхауер подписва закон, забраняващ комунистическата партия.    През 1960 г. най-ниската измерена температура от -88 °C (-127 °F) е отчетена в станцията \"Восток\" на Антарктида.    През 1968 г. Франция взривява първата си водородна бомба, акт, известен като Операция Канопус, и така става петата термоядрена сила в света.    През 1969 г. е открит курортният комплекс „Албена\".    През 1971 г. Pink Floyd правят най-известния си концерт на развалините на амфитеатъра в Помпей, като с това отбелязват 1892-ата годишнина от изчезването на града.    През 1991 г. Михаил Горбачов подава оставка като водач на Комунистическата партия на Съветския съюз.    През 1991 г. Украйна обявява своята независимост от СССР.    През 1994 г. Израел и Организацията за освобождение на Палестина постигат съгласие за палестинска автономия на Западния бряг.    През 1995 г. излиза операционната система Windows 95 на Microsoft.    През 2006 г. международният астрономически съюз отнема статута на планета на Плутон заради малките размери на космическото тяло.    През 2008 г. са закрити тържествено 29. Летни Олимпийски игри в Пекин.  ", "date": "2018.08.24", "title": "24 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386047-%D0%B7%D0%B0%D1%82%D0%BE%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B8%D0%BB%D0%B8%D1%87%D0%B0-%D0%BD%D0%B0-%D1%80%D0%B0%D0%B7%D0%B3%D1%80%D0%B0%D0%B4%D0%B5%D0%BD-%D0%B4%D0%B2%D0%BE%D1%80", "text": "Едни момчета с прякори, една застрахователна компания, един сринат регистър - през последния месец се разиграха три сюжета, които съвсем нагледно показват защо България прилича на разграден двор.               Примерният български гражданин трябва да разбира от финансов надзор и да го упражнява в свободното си време. Трябва да е вещ във финансовото разузнаване и да си разузнава финансово по малко всеки ден. Трябва да е специалист по международна организирана престъпност и да се ориентира безпогрешно сред гущерите с не съвсем отрязани опашки, като не е излишно от време на време да си сваля всички публични регистри, че кой знае дали утре ще има достъп до тях. Това са само част от задълженията, които властта вменява на българите - ако съдим от реакциите по три случая от последния месец. Поне 200 хиляди души изведнъж научиха, че остават без задължителната за собствениците на автомобили застраховка „Гражданска отговорност\". Близо 400 хиляди фирми пък останаха за две (засега) седмици без активен Търговски регистър и без възможността да удостоверяват актуалното си състояние или да вписват промени. На фона на тези случки ошашавената публика започна да забравя за нашумялата покрай ареста на Митьо Очите охранителна фирма от Бургас, която се свързва и с други „звезди\" от бившата групировка ВИС-2. И вече никой не притеснява МВР с въпроса защо изобщо такава фирма може да има лиценз. Общото между тези истории не е само календарът - и трите дават нагледен пример какво означава разграден двор, какво означава институциите да не изпълняват задълженията, за които им плащат данъкоплатците, и как в резултат същите тези данъкоплатци накрая получават поне двойна сметка.   Изненадани институции   Регистрираната в Кипър и работеща основно на българския пазар застрахователна компания „Олимпик\" тръгва по пътя на фалита през месец май. Тогава лицензът ѝ там е отнет, а българската Комисия за финансов надзор (КФН) веднага забранява сключването на нови договори. С това регулаторът формално си е свършил работата. А над 200 хиляди потребители вероятно са били длъжни да следят бюлетините за дейността на КФН, да четат специализирани издания, да се консултират редовно със застрахователни експерти, за да научат какво им се случва. Повечето не са били толкова примерни граждани. Чак в началото на месеца те научават, че застраховките им няма да важат след 17 август и трябва веднага да си купят нови. Законът казва, че българският гаранционен фонд не покрива такива случаи, защото фирмата е кипърска и работи свободно в България според правилата на ЕС. Държавата наистина не може (а и би било несправедливо спрямо останалите потребители) да обезщети клиентите на „Олимпик\". Но тя не е свършила друга своя работа, за да избегне тази ситуация. Официално застрахователната компания е регистрирана в Кипър, но работи предимно в България. Собственост е на фирма от Люксембург, собственост на испанец, който пък няма чисто досие във финансовия сектор в своята страна. Според одиторите в Кипър, липсват едни 210 милиона евро, а по улиците на София от години се коментира дали действителните собственици не са едни познати български момчета с прякори от силовите групировки. Нито един от тези детайли не е направил впечатление на българските служби - финансовото разузнаване е част от ДАНС и по нищо не личи някой там да е изпълнил задълженията си.     На какво прилича това?   Това прилича на искрената изненада на управляващите, че в техническата поддръжка на Търговския регистър са допуснати безобразия, като тази работа от години се изпълнява от една и съща фирма. Председателят на парламентарната група на ГЕРБ Цветан Цветанов дори допусна умишлен саботаж и заговори как тази фирма е работила и с МВР след политически натиск. И този път реакцията на управляващите е като на чужденци, които само минават оттук през лятото. Въпросната фирма отдавна е наричана „властелинът на секретните поръчки\" - тя работи с почти всички държавни ведомства и изпълнява огромна част от специалните поръчки, свързани с националната сигурност и контролирани от ДАНС. Това го знае много добре и г-н Цветанов, който бе и силов вицепремиер, и вътрешен министър. Държавата сама е допуснала да бъде силно зависима от една фирма, свързвана със спорни и могъщи фигури от миналото. Същата тази държава знае много добре кои момчета с прякори какви охранителни фирми са регистрирали. Знае, че повечето са управлявани от подставени лица. Знае, че дейността на служителите им не винаги е в рамките на закона и че легалната охранителна дейност е в опасна близост с нощните наказателни бригади. МВР обаче е издало лиценз на такива фирми. И се прави, че не забелязва поводите, които самите момчета дават за отнемане на лиценза. Същият разграден двор допусна „аферата на века\" с фалита на КТБ. Резултатът от всичко това: данъкоплатците веднъж плащат на бездействащите институции и втори път плащат сметката от тяхното бездействие. Но очевидно нито институциите, нито данъкоплатците не са си научили урока.", "date": "2018.08.24", "title": "Затова България прилича на разграден двор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386048-%D0%BA%D0%B0%D0%BA-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D0%BE-%D0%B2%D0%B0%D0%B6%D0%BD%D0%B0-%D0%BE%D1%82-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%80%D0%B5%D0%B3%D0%B8%D1%81%D1%82%D1%8A%D1%80", "text": "Мълчанието е злато. Понякога - буквално. Особено когато става дума за \"пазара\" на тишината в българската политика. В разгара на най-голямата криза в историята на Търговския регистър се чуха какви ли не гласове - от парламентарната опозиция и извънпарламентарните партии, през частни IT-специалисти, до летописците на форумния хумор, които \"качиха\" фирмените дела в торент-тракерите. Няколко ключови играчи обаче блестяха с отсъствието си от терена. КРИБ, чиито членове са структуроопределящи компании за икономиката и произвеждат 3/4 от БВП на страната, все още пази пълно мълчание по драмата в Агенцията по вписванията. Без какъвто и да е коментар беше подминат и скоростният прелет на   до върха на Търговския регистър, след краткия й престой на поста зам.-министър на спорта (от квотата на \"Атака\") и още по-краткия - в Агенцията за насърчаване на малки и средни предприятия. Поредният \"дялан камък\" си падна на мястото точно когато репутацията и благонадеждността на Агенцията по вписванията беше умножена по нула, отново благодарение на кадър от номенклатурния списък на Волен Сидеров. Съюзът, който представлява най-солидния дял от българския бизнес, просто проспа публичния дебат - и то по странен и неприсъщ начин. Едва ли мълчанието се дължи само на факта, че компанията, набедена от Цветан Цветанов в \"умишлен саботаж\" на Търговския регистър, е действащ член на КРИБ. Струва си да напомним, че официална позиция на Конфедерацията имаше дори по повод намерението на Валери Симеонов да ограничи рекламите на игри на късмета. Лотарията се оказа по-важна тема от търговския оборот, поне по критериите на ръководството на Кирил Домусчиев. Мълчаливото съгласие с очевидни управленски гафове се превръща в нещо като епидемия по съсловните организации. Само 67 адвокати се осмелиха да се подпишат под писмо, в което напомнят, че Търговският регистър е част от националната сигурност на страната и не може обяснението за безпрецедентния му срив да е \"Случва се\". Нямаше официална позиция на Висшия адвокатски съвет, нямаше единен протест на Софийската адвокатска колегия, през чиито членове минава и фирмената документация на някои от най-богатите компании в страната. Последното съобщение в сайта на САК е покана за семинар по ГПК в санаторно-оздравителния комплекс \"Камчия\". Да кротуваш и да изглеждаш добре пред виновниците за щетите, които търпиш  - това сигурно е печеливша стратегия в система на държавен капитализъм. Обаче не изглежда нормална реакция за държава, която претендира за пазарна икономика и свободно гражданско общество. Нещо като реакцията на журналистите, които са готови да се молят на Борисов да върне на работа поизнервения уволнен служител на правителствения PR-отдел, вместо да се съберат и да формулират адекватни професионални правила за поведение при работа \"на терен\" около премиера. \"Разделяй и владей\" работи безотказно в общество, в което двама души са сговорна дружина, трима - чета с предател. Няма значение дали се прилага спрямо работодатели или работници, потребители или пациенти, наемен труд или хора със свободни професии, групи по интереси или цели гилдии. Когато близостта до трапезата на властта се окаже водещ принцип в обществените отношения, на това не му се казва авторитет, а авторитаризъм.", "date": "2018.08.24", "title": "Как лотарията се оказа по-важна от Търговския регистър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386049-%D0%B4%D0%B5%D0%B9%D1%81%D1%82%D0%B2%D0%B8%D1%82%D0%B5%D0%BB%D0%BD%D0%B0-%D1%81%D0%BB%D1%83%D1%87%D0%BA%D0%B0-%D0%B7%D0%B0-%D0%B1%D0%BB%D0%B0%D0%B3%D0%BE%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Ето какво ми се случи съвсем наскоро, толкова наскоро, че още не е приключило. Поканиха ме за експерт в медиен проект по Оперативна програма \"Иновации и конкурентоспособност\", защото ръководителят на проекта е запознат с професионалната ми компетентност и я цени. Като начало трябваше да събера купчина документи, доказващи кой съм. Окей. Понеже не ми се случва често да участвам в подобни начинания, имах наивността да си река, че тези в по-голямата си част ненужни документи се изискват, за да може Европейският съюз да е сигурен, че дава парите си за най-доброто.  Малко ме озадачи само фактът, че не се изискваха нито копия от публикации, нито авторски договори с медии, нито документи за осъществени медийни проекти. Изискваше се трудов стаж. Това малко ми напомня за оня случай с обледяващата се табела, но реших, че всички прилики с други събития са случайни. Sancta Simplicitas! За да бъде сигурен Европейският съюз, че дава парите си за най-доброто, той трябва да го избере при непоклатими и обективни критерии. Решило се е, че такъв критерий в нашия случай ще бъде трудовият стаж. Винаги съм изпитвал благоговение към хора на трудов договор, защото при всички трудови договори, които съм подписал през живота си, съм бил от другата страна, от страната на работодателя.  Не съм получавал заплата, освен може би в продължение на няколко месеца в телевизията, когато замествах щатен служител в отпуск. Но тогава бях много млад и всичко приключи с възцаряването на Хачо Бояджиев, лека му пръст. Но пък, казах си, през годините съм свършил работа по медиите колкото за десетима на трудов договор. Ето, аз съм човекът на Европейския съюз, човекът оставил своя индивидуален отпечатък в комерсиалните форми и на националното радио, и на националната телевизия! За мен той трябва да изхарчи парите си, ако иска да получи най-доброто! Остава само дреболията да го оформим документално. Да, ама не! - както казваше един друг медиен труженик. Оказва се, че \"трудов стаж\" не означава годините на работа в медиите, не означава броя на създадените предавания, не означава броя на сценариите и статиите, не означава броя на продукциите, които си ръководил, а означава съвкупност от трудова книжка и трудови договори, в които си от страната, от която аз, за съжаление, никога не съм бил. Добре, казах си. Има логика. Такива като мен - със свободни професии, - тъй наречените \"самоосигуряващи се\", също трябва да могат да докажат трудов стаж, нали все пак се осигуряват и всеки месец като кротки кокошчици снасят на държавата, която прави с парите им кой знае какво, защото такава е системата - моите пари не се събират за моята пенсия, а с тях се покриват по-неотложни нужди. Но така или иначе, докато плащам, трябва да ми се зачита и някакъв трудов стаж, на чиято база един ден да се пенсионирам, ако е рекъл Господ. Ето защо, казах си, с парите, които съм внесъл в НОИ, ще докажа своя 37-годишен (ако броим и родната казарма) трудов стаж като цяло, а пък какъв конкретно е бил той през последните десетина-двайсет години и как ме определя като компетентен за нуждите на съответния проект ще докажа с купища авторски договори, служебни бележки и референции от десетки авторитетни медии. Да, ама не. Не можело така. Това не се било брояло за трудов стаж според изискванията на оперативната програма. Добре, попитах: а брои ли се за трудов стаж трудовият стаж на някоя безгласна буболечка, остаряла на щат \"редактор\" в затънтена провинциална многотиражка, буболечка, която през живота си е публикувала десетина дописки, прочетени от десетина души? Да, отговори оперативната програма, това е което искаме! Оказва се, че за Европейския съюз е много по-ценен \"експерт\" със 7-годишен стаж на трудов договор като редактор в медия от рода на \"Гласът на ломските железничари\" (не знам дали има такава), отколкото някой, който от близо 40 години се занимава с медии и журналистика, провеждал е кампании, продуцирал е предавания, водили е рубрики, излизал е в ефир, писал е и е поставял сценарии, може да монтира аудио и видео, може да пише режисьорски книги и даже да реди програма... Нищо, все едно. Не съм обиден. Не съм обиден, защото в крайна сметка мога да покажа трудов стаж. Ще покажа договора си за управление на някоя от фирмите, които имам, и той ще бъде приет с овации. Но това няма да е стаж в областта, която ги интересува. Търси се медиен човек, а не човек с опит в управлението на търговски дружества, нали така? И на всичкото отгоре аз съм много по-добър медиен човек, отколкото управител на фирма. Идиотска работа... Важен е изводът. За пореден път формалната посредственост се оказва по-желана и търсена в нашия общ европейски дом. Мен е оставете, аз съм здрав 55-годишен човек, който е направил каквото е имал да прави, и сега само наблюдава света и преосмисля живота си. Но има млади, умни, талантливи, енергични и амбициозни хора, които ще се отвратят. Някои от тях ще влязат в строя, ще замаршируват с всички останали и ще имат необходимите документи за всякакви конкурси. Но ще има и такива, чиято енергия, чийто гений ще бъде пропилян.  А на фона на потомствените бенефициенти на социални помощи, на фона на прииждащите \"бежанци\" и откровени икономически мигранти, на фона на всякакви други непродуктивни малцинства, познаващи в тънкости правата си, пропиляването на млади мъже и жени, готови да създават ценности и да дърпат обществото напред, е престъпление. Извинявайте, че ви занимах с това дребнотемие, но понякога трябва покрай великите неща да си говорим и за малките. Освен това мисля, че Картаген трябва да бъде разрушен.", "date": "2018.08.24", "title": "Действителна случка за благото на Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386050-%D1%80%D0%B0%D0%B4%D0%B5%D0%B2-%D0%B7%D0%B0-%D0%B2%D0%BB%D0%B0%D1%81%D1%82%D1%82%D0%B0-%D1%82%D0%BE%D0%B2%D0%B0-%D0%B2%D0%B5%D1%87%D0%B5-%D0%B5-%D0%B0%D0%B1%D0%B4%D0%B8%D0%BA%D0%B0%D1%86%D0%B8%D1%8F-%D0%BE%D1%82-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82", "text": "Поредна порция остри критики към управляващите отправи вчера президентът Румен Радев. \"Въпросът и с \"Олимпик\", и с Търговския регистър има много по-дълбоко измерение, отколкото ни се представя. Тук не става въпрос за технически отказ, за немарливост и некомпетентност на няколко държавни служители. Тук вече става въпрос за липса на прозрачност и отчетност, без които няма как да имаме ефективна администрация\", заяви държавният глава. Според него става въпрос за абдикация от отговорност. Президентът отбеляза, че в момента, в който правителство поема писмени ангажименти пред европейските ни партньори и институции за подготовка по приемане във валутно-курсовия механизъм, включващи засилен контрол на застрахователния и пенсионноосигурителния сектор, засилени мерки за прозрачност и борба с корупцията, за ефективно управление на държавните предприятия, Търговският регистър се срива и всява хаос в бизнеса, а в застраховането избухва скандал, което показва, че на практика няма надзор. Той добави, че в същото време по абсолютно непрозрачен начин се увеличава капиталът на Държавната консолидационна компания с 500 млн. лева за ремонт на язовири. \"В тази ситуация как да искаме да има доверие в институциите вътре, как да искаме да има доверие и отвън? Неслучайно се измислят всякакви нови критерии и механизми за непрекъснат контрол и проверка на България - и за Шенген, и за еврозоната. Трябва да се работи за доверие. Това означава много\", коментира държавният глава. Радев добави, че пред Военновъздушните сили продължават да стоят познатите рискови фактори - недостатъчно изправна техника и ресурси за подготовка, откъдето идва изключително ниското количество летателни часове, което повишава риска от потенциални авиационни произшествия до неприемливо високи нива.", "date": "2018.08.24", "title": "Радев за властта: Това вече е абдикация от отговорност"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386051-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B8-%D0%BF%D0%B0%D0%B4%D0%B0%D1%82-%D0%BD%D1%8F%D0%BC%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%B8%D0%B7%D0%BA%D0%BE%D0%BB%D0%B2%D0%B0%D1%82-%D0%B7%D0%B4%D1%80%D0%B0%D0%B2-%D0%B4%D0%BE%D0%B1%D0%B8%D1%82%D1%8A%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D1%81%D1%82%D0%B0%D0%BD%D0%B0-%D0%B8-%D0%B2%D0%BE%D0%B4%D0%BE%D0%BB%D0%B0%D0%B7%E2%80%A6", "text": "Мисля, че до сега в историята не е имало, и никога няма да има, подобно съсредоточие на идиотия в едно правителство…     Властта Му се тресе - Девета степен по Рихтер!  Няма Търговски регистър, но има вечната Цецка Цачева.  Няма чума по избитите животни, но няма уволнен Порожанов.   Няма пари в източената “Олимпик-СИК”, но няма виновен министър.   Няма патриотична коалиция, а три джафкащи се пудела, но няма оставка на \"Шайка\"-та.   Има ли нещо в държавата Му, което няма дефект?  ", "date": "2018.08.24", "title": "Хеликоптери падат. Няма търговски регистър. Изколват здрав добитък. Премиерът стана и водолаз…."}
{"url": "http://www.classa.bg/%D1%81%D0%B2%D1%8F%D1%82/item/386044-%D1%85%D0%BB%D0%B0%D0%B4%D0%BD%D0%BE-%D0%BF%D0%BE%D1%81%D1%80%D0%B5%D1%89%D0%B0%D0%BD%D0%B5-%D0%BE%D1%87%D0%B0%D0%BA%D0%B2%D0%B0-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B2-%D0%B8%D1%80%D0%BB%D0%B0%D0%BD%D0%B4%D0%B8%D1%8F-%D1%81%D0%BB%D0%B5%D0%B4-%D0%BF%D0%B5%D0%B4%D0%BE%D1%84%D0%B8%D0%BB%D1%81%D0%BA%D0%B8%D1%82%D0%B5-%D1%81%D0%BA%D0%B0%D0%BD%D0%B4%D0%B0%D0%BB%D0%B8", "text": "Този уикенд на папа Франциск му предстои хладно посещение в Ирландия – първа папска визита от близо 40 години в традиционно католическата страна. Светият отец е в окото на бурята в резултат на поредицата от скандали – последните от тях в САЩ, Чили и Австралия, които разкриха продължителната неспособност на Католическата църква да се справи със свещениците педофили. Но неговата поклонническа мисия в събота и неделя ще го сблъска със страна, преживяла рязка секуларизация след възторженото посрещане там на папа Йоан-Павел Втори през 1979 г. По онова време разводите и хомосексуалността там бяха незаконни, но сега Ирландия е управлявана от премиер, който не крие, че е гей, а неотдавнашни референдуми либерализираха законите за абортите и легализираха еднополовите бракове. Ирландското католическо съзнание също бе разтърсено от продължаващите над две десетилетия разкрития за поредица секс скандали, свързани със свещеници, и за опити на църквата да прикрива (такива) престъпления. Имаше освен това и разкрития за управлявани от църквата ирландски институции, като прословутите перални „Магдалена“, в които самотни майки са били държани практически като робини, а родените от тях бебета са били отнемани за принудително осиновяване. В безпрецедентно открито писмо в понеделник до 1,3-те милиарда католици по света Франциск призна, че Католическата църква „дълго време е игнорирала, мълчала или прикривала“ болката на жертвите на сексуални посегателства от свещеници. Ден по-късно Ватиканът потвърди, че папата ще се срещне с такива жертви ирландци, докато е в Дъблин, и че е бил насърчен да направи това от местната Католическа църква. На 19 август Дъблинският архиепископ Дайърмюид Мартин каза, че „не е достатъчно само да кажеш извинявай“, и предупреди, че „структурите, позволили и улеснили такива нарушения, трябва да бъдат разтурени, и то разтурени завинаги“. Франциск обеща „нулева толерантност“ към педофилията, но при неговото върховенство Ватиканът не успя да установи ясни правила как да се действа към хищните свещеници и епископи, прикриващи действията си. Мартин посочи, че броят на жертвите на сексуални посегателства от католически духовници е огромен и каза, че папата трябва „да заговори открито за нашето минало, но също и за нашето бъдеще“. Макар че голям брой ирландци все още се самоопределят като католици – 78,3 на сто според преброяването от 2016 г., очаква се Франциск да бъде посрещнат с известна враждебност. „Очевидно има много хора, католици, които очакват с вълнение папската визита“, каза пред ДПА Мари Колинс – активистка на движението срещу посегателствата, която неотдавна в знак на протест подаде оставка от ватиканска комисия по въпроса. „Но от друга страна, разбира се, има огромно медийно внимание към кризата с посегателствата… Така че има гняв и ще има някакви протести“, добави тя. Основателят на групата оцелели от посегателствата „Един от четири“ Колм О’Гормън организира демонстрация в Дъблин в памет на децата жертви на свещенически посегателства. Други протестиращи също се опитват да омаловажат папското посещение, като си запазват безплатни билети за събитията с папско участие с намерението да не присъстват на тях, за да останат възможно най-много незаети места. Сред тези събития, взети на прицел, е литургия в Дъблин, предвидена за участие на 500 000 души, както и поклонническото посещение на католическа светиня в Нок, Западна Ирландия, където се очаква да дойдат около 45 000 души. Един от протестиращите – член на групата „Кажи Не на папата“, заяви пред вестник „Айриш таймс“, че е запазил 800 билета на името на Исус Христос. Ирландският премиер Лио Варадкар каза пред ирландски медии, че иска в разговорите с Франциск да повдигне въпроса за „реалното безпокойство, с което ирландците гледат на наследството от миналото“. Когато папата кацне в Дъблин в 10:30 ч в събота, ще бъде посрещнат от президента Майкъл Хигинс и ще бъде ескортиран до президентската резиденция „Арас енд Уахтаран“ за частен разговор. После ще отиде в Дъблинския замък за среща с Варадкар. По-късно е планирано посещение в Капуцинския дневен социален център за среща с бездомни семейства. Бездомничеството е един от най-острите социални проблеми в Ирландия. Централен пункт в програмата е събитието на стадиона в дъблинският Кроук парк, където Светият отец ще говори пред 2-часова Световна среща на семействата, с която Католическата църква ще отбележи ролята на семейството. Очаква се там да присъстват около 70 000 души.", "date": "2018.08.24", "title": "Хладно посрещане очаква папа Франциск в Ирландия след педофилските скандали"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386045-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B8-%D0%B0%D0%BF%D0%BE%D1%81%D1%82%D0%BE%D0%BB-%D0%B5%D0%B2%D1%82%D0%B8%D1%85", "text": "    Свети Евтихий произхождал от град Севастопол.  (В древността били известни няколко града, носещи името Севастопол, или Севастия; кой от тях се има предвид в дадения случай, не е известно. Бел.ред.) Като чул благовестието за името Христово, той оставил родителите и приятелите си и дошъл при  *. Като го следвал навсякъде и подражавал на житието му, свети Евтихий се поучавал от него на божествена премъдрост и черпел от него, като от извор, Божия благодат.      Като се преизпълнил с апостолска ревност, свети Евтихий ревностно изкоренявал бесовската прелест. Срещайки  , Евтихий станал негов спътник и много се потрудил заедно с него, проповядвайки Евангелието и понасяйки мъжествено всички злочестини; ето защо свети Евтихий е считан за ученик и на евангелист Йоан Богослов, и на свети апостол Павел. * Паметта на св. Йоан Богослов се празнува от светата Църква на 26 септември (при тази дата е поместено и житието му) и на 8 май. Паметта на свети първовърховен апостол Павел се празнува на 29 юни. Бел.ред. Свети Евтихий е причислен също и към числото на малките апостоли и се нарича апостол, въпреки че не влиза в числото на  ; той е удостоен с това име, защото се потрудил с най-старшите апостоли, благовестейки името на нашия Господ Иисус Христос, а също и защото бил поставен от тях за епископ за служение на словото и за принасяне на безкръвната жертва, и накрая, защото обиколил много страни с проповед за Христовото име не само с другите апостоли, но и сам. Впрочем, той не проповядвал сам Евангелието, тъй като винаги имал за свой спътник ангел Божий, който го подкрепял и му предсказвал всичко, което щяло да се случи с него. Този Христов апостол навсякъде понасял с търпение и затварянето в тъмници, и побоищата, страдайки мъжествено за своя Господ. Веднъж, когато свети Евтихий бил затворен в тъмница и измъчван дълго време от глад, Бог му изпратил хляб от небето; този хляб бил донесен от невидима ръка; като изял хляба, Христовият апостол дотолкова се укрепил, че счел за нищожни всички мъчения, на които го предавали. Друг път, когато бил окачен гол на едно дърво за мъчения и бил разкъсван с железни остриета, заедно с кръвта от чистото му тяло изтекло и благовонно миро и изпълнило въздуха с благоухание. След това, когато хвърлили светия апостол в буен огън, внезапно се чул гръм от небето, излял се проливен дъжд с град и загасил огъня, а светецът останал жив и невредим и прославил Господа. Светецът бил хвърлен на зверовете, за да го разкъсат, но щом го видели, те станали кротки като овце. Но най-чудно било това, че лъвът, пуснат срещу него, проговорил с човешки глас, прославил величието на нашия Господ и Спасител Иисус Христос и много изумил и дори довел в ужас всички, които наблюдавали зрелището. Но какво чудно има в това? Нима Този, Който в древността могъл да отвори устата на Валаамовата ослица (виж Числ. 22:28-31), не би могъл и сега да отвори устата на лъва, за да проговори на човешки език, за изобличение и посрамване на нечестивите и за прослава на всемогъщата Си сила? Един и Същ Господ присъствал и чудотворил и тук, и там. * Валаам, син Веоров, бил пророк от град Петор, при река Ефрат, близо до Харан, в Месопотамия. За него се носела мълва, че когото той благослови, ще бъде благословен, и когото прокълне, ще бъде проклет (Числ. 22:6.) Когато израилтяните, след като победили аморейските царе, тръгнали по-нататък и спрели в Моавската равнина, при Иордан, срещу Иерихон, моавитският цар Валак и мадиамските старейшини, изплашени от победите на израилтяните, се съгласили да повикат при себе си Валаам, за да прокълне израилтяните. Три пъти Валак определял място за това на различни височини (езически капища) и три пъти вразуменият от Бога Валаам вместо проклятия произнасял благословения, които завършил със славно пророчество за Месия. Ослицата на Валаам му попречила да тръгне и да извърши лошо дело - проклятие на израилтяните, а когато той почнал да я бие, принуждавайки я да тръгне, тя му продумала с човешки глас. Това събитие се има предвид в житието (ср. Числ. 22, 23.). Бел.ред. За края на подвига на светия апостол е известно, че той бил доведен вързан от Ефес в родния си град Севастопол и там загинал. Службата, написана за него в Минея, споменава за начина на смъртта му: с меч била отсечена неговата честна глава, която Бог увенчал с благолепния венец на победата.*", "date": "2018.08.24", "title": "Св. свещеномъченик и апостол Евтих"}
{"url": "http://www.classa.bg/%D1%81%D0%B2%D1%8F%D1%82/item/386037-%D0%B1%D0%B5%D0%B7%D1%80%D0%B5%D0%B7%D1%83%D0%BB%D1%82%D0%B0%D1%82%D0%BD%D0%B8%D1%82%D0%B5-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D0%BD%D0%B0%D1%82%D0%BE%D0%B2%D0%B0%D1%80%D0%B8%D1%85%D0%B0-wall-street", "text": "Основните борсови индекси на Wall Street не успяваха да изплават до зелената зона на печалбите, докато преговорите между китайски и американски представители за евентуалното решаване на търговската война навлизат във втория си ден, но засега не носят конкретни резултати.Като цяло именно продължаващата търговска война между САЩ и Китай, но и новите съдебни спорове в САЩ помрачават настроенията на инвеститорите, предава CNBC. \"Цените на американските акции се понижиха, а доларът поскъпна, след като президентът Доналд Тръмп даде сигнал, че ще изпълни решението си по търговския спор с Китай. Това стана ден, след като двете страни взаимно си наложиха нова серия от мита една на друга\", коментира пазарният анализатор Сю Кийнън, Bloomberg Ню Йорк, в предаването \"В развитие\" на   с водещ Светозар Димитров. \"Индексът S&P 500 тръгна надолу заради акциите на Caterpillar Inc. и Boeing Co., които се поддадоха на новините около търговията и коментарите на Тръмп, като поведоха спадовете. Американски и китайски делегати от по-ниските етажи на властта приключват двудневните търговски преговори, докато двете страни се нападат взаимно с мита върху стоки на стойност 16 млрд. долара\", каза още Кийнън. Технологичният индекс  Nasdaq Composite Index  сложи край на поредицата от пет сесии с ръстове, след като загуби 0,1 на сто до 7878 пункта. Широкият бенчмарк  S&P 500  приключи деня със спад от 0,2% до 2 857 пункта, докато индексът на сините чипове  Dow Jones Industrial Average  приключи на ниво с 0,3% по-ниско от вчерашното – до 25 656 пункта.  Бившият адвокат на американския президент Доналд Тръмп   по осем обвинения, свързани с данъчни измами, нарушаване на правилата за финансиране на предизборни кампании и банкова измама. Коен призна също така, че е платил за мълчанието на две жени, които твърдели, че са имали интимна връзка с президента. В същото време бившият ръководител на предизборния щаб на Тръмп   по осем обвинения в отделно дело. Съдебните неприятности породиха въпроси дали Тръмп ще остане на поста си. В  той заяви: „Ако ме свалят от власт, пазарите ще се сринат. Мисля, че всички ще бъдат много бедни“. Пазарите обаче изглежда не се притесняват от съдебните проблеми на Тръмп на този етап, казва Никълъс Колас, съосновател на DataTrek Research. „Фактът, че американските индекси се възстановиха в сряда, е добро напомняне, че 2018 не е 1974 г.“, допълва той. „Тогава цените на петрола се бяха повишили четирикратно, а глобалната система от фиксирани обменни курсове експлодираше“, в същото време бившият президент Ричард Никсън подаде оставка заради заплахата от импийчмънт, припомня Колас. „Сега цените на петрола са ниски, доларът е силен, а корпоративните отчети остават стабилни. Това са единствените фактори, които могат и трябва да влияят на пазарите“, отбелязва той. Търговският спор между САЩ и Китай също влошава настроението на инвеститорите, след като   влязоха в сила в четвъртък. Пекин отговори със собствени мита върху вносни американски стоки за 16 млрд. долара.  Книжата на два от гигантите в глобалната търговия –  Boeing  и  Caterpillar  поевтиняват съответно с 1,5% и 0,1%.  Производителят на самолетни части   за четвърти път тази година и заяви, че ще получи еднократен дивидент от 3 млрд. долара от подразделения, които смята да отдели като част от преструктурирането на компанията. Компанията каза, че сега очаква коригирана печалба на акция от 8,10 до 8,20 долара за 2018 г. спрямо предишната прогноза за диапазон от 8,05 до 8,15 долара за акция. В резултат книжата на  Honeywell International  поскъпнаха с 1,14 на сто до 157,91 долара. Сред фаворитите в Dow Jones бяха акциите на софтуерната компания  Microsoft  с ръст от почти 1%. Книжата на петролните компании  Chevron  и  ExxonMobil  обаче се понижиха с до 1%. Акциите на  Akorn  се сринаха с 14% заради съдебен процес срещу провалената от медицинската компания изпълнил сделка по поглъщането на американския производител на генерични лекарства. Трейдъри, които следят процеса, оцениха въпросите на съдията към адвокатите на Akorn като отрицателни за изхода на процеса от гледна точка на американците. Fresenius се оттегли от сделката, тъй като според оценката на компанията със седалище в Бад Хомбург Akorn не е изпълнил няколко условия.     Листнатите в САЩ книжа на китайската търговска платформа  Alibaba  поевтиняха, след като първоначалните сделки бяха довели до ръст от 0,79%.  с приходите от продажбите, продължаващите инвестиции тежат над рентабилността, посочва търговец. Междувременно имаше и други икономически новини. Така например Министерството на труда заяви, че   до сезонно коригираните 210 000. Това е признак, че пазарът на труда остава солиден въпреки напрежението между САЩ и търговските им партньори, въвели ответни контрамерки на американските вносни мита.  Данните идват в момент, когато водещи централни банкери се срещат за икономически симпозиум в Уайоминг, където ще обсъдят бъдещата парична политика. Председателят на Федералния резерв Джером Пауъл ще произнесе реч в петък. Междувременно стана ясно, че   спрямо същия период на миналата година. По-бавният темп на растеж е още един признак за охлаждане на пазара. Цените са се повишили с 1,1% спрямо предходните три месеца, което е най-слабият тримесечен растеж от четири години, сочат данните на Federal Housing Finance Agency (FHFA). През юни цените са се повишили с 0,2% спрямо май, което е под очакванията за 0,3% на участвалите в допитване 13 икономисти. На облигационните пазари доходността по  10-годишните  и  30-годишните американски държавни ценни книжа  остава почти непроменена на ниво от съответно 2,824% и 2,982%. На валутните пазари доларовият индекс прекъсна петдневната си губеща серия, като постигна ръст от 0,3% до 95,415 пункта, отлепяйки се от най-ниското си ниво от близо три седмици насам, което достигна в сряда. В същото време еврото губи 0,3% от стойността си спрямо щатската валута до 1,1559 долара, след като достигна двуседмичен връх от 1,1623 долара. На пазара на суровини цената на петрола се понижава на фона на новата ескалация на търговския спор между САЩ и Китай, която засенчи новините за спад на запасите на американски суров петрол. Цената на петрола сорт  Брент  се понижава с 38 цента до 74,40 долара за барел, а тази на американския лек суров петрол  WTI  расте с 38 цента до 67,48 долара за барел. Цената на  златото  не успя да се задържи над психологическата граница от 1200 долара, която премина в сряда на фона на повишаването на стойността на долара. Американските фючърси върху златото намаляват с 0,5% до 1196,80 долара за тройунция.", "date": "2018.08.24", "title": "Безрезултатните търговски преговори между САЩ и Китай натовариха Wall Street"}
{"url": "http://www.classa.bg/%D1%81%D0%B2%D1%8F%D1%82/item/386038-%C2%AB%D1%89%D0%B5-%D0%B8%D0%B7%D1%82%D1%80%D0%B8%D0%B5%D0%BC-%D1%81%D0%B0%D1%89-%D0%BE%D1%82-%D0%BB%D0%B8%D1%86%D0%B5%D1%82%D0%BE-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%C2%BB", "text": "Официалният представител на Кремъл Дмитрий Песков отбеляза, че по време на телефонни преговори на президента Ердоган с президента на Русия Владимир Путин не са отправяни никакви молби за финансова помощ. НЕ Е ИМАЛО МОЛБА ЗА ФИНАНСОВА ПОМОЩ ТЪРГОВИЯТА С ТУРЦИЯ ЩЕ СЕ ИЗВЪРШВА С НАЦИОНАЛНИ ВАЛУТИ Дмитрий Песков, отговаряйки на призива на Ердоган да се води търговия с използването на национални валути, отбеляза, че Русия се старае да реализира това в търговията с всички страни. Официалният представител на Кремъл подчерта, че по време на двустранните преговори с Турция тази тема се е повдигала многократно, на реализирането на този модел изисква стриктни действия. Ердоган заяви, че Турция започва работа по въвеждането на търговия на базата на националните валути с Китай, Русия и Украйна. Коментари на читатели: muratti : Нима все още не са започнали търговия с националните валути? tatar ramazan : Когато с Китай, Русия и Иран започне търговия с националните валути, до голяма степен ще решим проблема, наречен долар.. Demir Diken : Призовавам всички патриоти да бойкотират стоките от САЩ. Канадците в момента бойкотират американските стоки. Аз също много години бойкотирам продукцията на Apple, Coca-Cola и прочие. abd nin sonu yakın : Краят на САЩ се вижда. Във всяко добро има и зло, а във всяко зло има и добро. kobra : Ако купуваме природния газ с рубли, това ще е достатъчно. А руснаците да си плащат почивката в Турция също с рубли. Взаимна изгода. dengesiz : Русия, Иран, Турция, Китай — ако поискаме, ще изтрием САЩ от лицето на земята, дай боже да настъпят тези времена. Sıradan Biri : На правилен път сме. Какво е това долар, щом имаме национални валути?! kartal : Трябва спешно да се създаде азиатски съюз и да се премине към единна валута. Русия, Иран, Китай, Азербайджан, Турция и турскоезичните държави трябва да използват единна валута. Тогава да видим какво ще стане с долара и еврото. vatan : Русия е най-разумната държава, с която в момента можем да си сътрудничим. Защото се намираме в един регион, в момента имаме еднакви интереси. Русия не желае лошото на Турция. Затворете Инджирлик, да направим съвместна база с Русия, затворете проливите за САЩ, забранете валутата им, това ще бъде достатъчно, за да осъзнаят силата на Турция… Заявете пред целия свят, че с този бизнесмен-психопат е невъзможно да се води диалог. çok beklersin : Никой няма да закрие Инджирлик. Ако можеше, Ердоган отдавна щеше да го направи. Cesur : Това ще бъде най-сериозният удар по САЩ, трябва да започне незабавно… Hasan : А ние какво ще продаваме на Русия в замяна на купувания от нас природен газ? Домати? ха-ха-ха…    ", "date": "2018.08.24", "title": "«Ще изтрием САЩ от лицето на Земята!»"}
{"url": "http://www.classa.bg/%D1%81%D0%B2%D1%8F%D1%82/item/386039-%D0%B2-%D1%81%D0%B0%D1%89-%D0%B8%D0%B7%D0%B3%D1%80%D1%8F-%D0%BD%D0%BE%D0%B2%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B7%D0%B2%D0%B5%D0%B7%D0%B4%D0%B0", "text": "Тя е истинска звезда: красива, умна, борбена. 28-годишната Александрия Окасио-Кортес е новата политическа звезда на Демократите в САЩ. Предричат ѝ блестящо бъдеще. Тя е жената, която би могла  да превземе и Белия дом.             Хиляди възторжени млади привърженици се събират да я приветстват навсякъде, където тя се появи, за да държи реч – в Бронкс, където е родена, в Канзас, Мичиган или на което и да е друго място в САЩ. Окасио-Кортес пълни залите - и сърцата на хората. Тя е истинска звезда: красива, умна, борбена и с доста впечатляваща биография. Израснала е в работническо семейство в един от най-бедните квартали на Ню Йорк. Семейството ѝ произхожда от Пуерто Рико, но родителите ѝ я изпращат в училище, в което се учат предимно бели деца. По-късно следва икономика в Бостън и работи, за да финансира следването си.      На 22 години създава издателство, а на 28 – само преди месец – побеждава на предварителните избори и то не кого да е, а местния титан на Демократите Джо Кроули. Той е двойно по-възрастен от нея, многократно по-богат и доскоро бе считан за сигурен бъдещ говорител на Камарата на представителите. Окасио-Кортес подчертава, че победата ѝ не е само неин личен успех. \"Ние сме колектив, това е цяло движение\", казва тя. Себе си определя като демократична социалистка. Участвала е активно в предизборната борба на кандидат-президента Бърни Сандърс.   \"Всеки има право на достоен живот\"   \"Няма да спрем да се борим, докато всеки отделен човек не започне да разполага поне с един екзистенцминимум, осигуряващ му правото на достоен живот\", казва тя. Александрия Окасио-Кортес се бори за по-високи заплати, здравни осигуровки за всички американци и свободен достъп до образование - без студентски такси. Тя обича да казва, че „в едно модерно, морално и богато общество никой не би трябвало да бъде прекалено беден\". Овациите, които събира с тези думи, са експлозивни. А Републиканците още отсега ги побиват тръпки от тези аплодисменти: \"Погледнете го това момиченце, Окасио-Кортес, или както ѝ беше там името. Ами то си живее в някакъв собствен свят. Това е социализъм, опакован в непочтителност\", казва републиканецът Рон Де Сантис. Също като него повечето републиканци се страхуват от думата социализъм като дявол от тамян. Някои от тях вече сравняват новата звезда на Демократическата партия с президента на Венецуела Мадуро, когото наричат социалистически диктатор.   \"За морални и правилни неща – пари няма, за войни – има\"   Има обаче и демократи, които се страхуват от евентуалния ляв завой на Демократическата партия. Бившият сенатор Джо Либерман, който сега е независим, казва: \"Ако победата на госпожа Окасио-Кортес в Бронкс и Куинс определя бъдещата посока на Демократическата партия, можем да смятаме, че вече сме изгубили следващите избори\". Младежите на възраст между 20 и 30 години гледат на нещата другояче. Те смятат Александрия Окасио-Кортес за една от тях и за носител на надеждата, че е възможно да се следва политика на морала и на справедливостта. А тя самата казва: „Винаги, когато става дума да се реализират някакви неща, които са морални и справедливи за обществото, се оказва, че за това няма пари. Но когато въпросът е в това да се прокарат данъчни облекчения за милионери или пък да се гласуват разходи за някакви безкрайни войни – тогава винаги се намират пари\". 28-годишната демократка може скоро да стане най-младият член на Камарата на представителите в цялата досегашна история на САЩ. Поне в едно отношение всички представители на нейната партия споделят мнението ѝ: \"На междинните избори през ноември трябва на всяка цена да спечелим отново мнозинство в Камарата на представителите\", заявява тя.   Най-рано през 2024   След като САЩ вече бяха управлявани от президент - афроамериканец, може би е дошло и времето, когато в Белия дом ще влезе първата латиноамериканка от Бронкс. Много млади американци във всеки случай отдавна си мечтаят за подобно нещо. Сегашният президент Доналд Тръмп обаче няма защо да се страхува от младата представителка на Демократическата партия. Александрия Окасио-Кортес може да се кандидатира за президентския пост най-рано през 2024 година – след като е навършила поне 35 години.", "date": "2018.08.24", "title": "В САЩ изгря нова политическа звезда"}
{"url": "http://www.classa.bg/%D1%81%D0%B2%D1%8F%D1%82/item/386040-%D0%B2-%D1%81%D1%8A%D1%80%D0%B1%D0%B8%D1%8F-%D0%BF%D0%BE%D1%87%D1%82%D0%B8-%D0%B2%D1%81%D0%B5%D0%BA%D0%B8-%D1%81%D0%B8-%D0%B8%D0%BC%D0%B0-%D0%BE%D1%80%D1%8A%D0%B6%D0%B8%D0%B5", "text": "20-годишни младоци седят по кафенетата и решават конфликтите си с пистолет, казва сръбски военен репортер. Смята се, че в Сърбия има между 200 и 900 хиляди нелегални оръжия.  Атмосферата на много места е агресивна.             От югославските войни през 1990-те години вече мина толкова време, а Сърбия още не се е върнала към нормалността, казва Давор Лукач при срещата ни в едно белградско кафене. По поръчение на ОССЕ някогашният военен репортер изготви подробен доклад за оръжията, които се намират в частни ръце. Те са източник на потенциално насилие, смята Лукач, цитиран в репортаж на \"Дойчландфунк\".     „Атмосферата след войните стана много агресивна. 20-годишни младоци седят по кафенетата с оръжие в ръце, нелегално оръжие, разбира се. Охраната на ресторантите все по-често си има работа с въоръжени млади мъже, които предпочитат бързо да решават конфликтите: с пистолет\", обяснява той. И уточнява обаче, че повечето убийства в Сърбия се извършват не с огнестрелно оръжие, а с ножове, брадви и чукове.   Огромен брой нерегистрирани оръжия   Но в редиците на организираната престъпност огнестрелното оръжие, разбира се, е номер едно. В Сърбия живеят около 7 милиона души, а според Вътрешното министерство броят на нелегалните оръжия е между 200. 000 и 900. 000. Никой не знае точно, Давор Лукач също не знае. Повечето оръжия са от арсеналите на някогашната югославска армия или от албански складове. По време на Косовската война били пренасяни с товарни коне през границата. Деян Лазович, който тогава воювал като наемник на страната на сърбите, след края на войната сдал своето оръжие.    Но мнозина други не го направили.   „След войната имаше много оръжие в оборот, но наемници като мен бяха длъжни да върнат своето. Моето го отнеха, когато прекосявах границата между Косово и Сърбия. Моите другари, с които заедно се сражавахме, сториха същото\", уверява Лазович. Сръбското правителство многократно призовава да бъде предадено нелегалното оръжие – или поне да го регистрират. Но мнозинството притежатели не желаят. Нито искат властите да ги регистрират, нито пък им се плащат 30 евро годишно данък върху личното оръжие. Да не говорим, че от догодина всеки притежател на оръжие ще трябва да минава на преглед при психолог. „През последните 20 години полицията подходи по най-неправилния начин към проблема с нелегалното оръжие: все заплашва притежателите, че ще ги вкара в затвора. По-добре би било да постави акцента върху опасностите – например, ако оръжието попадне в детски ръце\", смята Давор Лукач. Според него никой не контролира спазването на законите за притежаване на оръжие.   Футболните хулигани и политиката   Най-сериозен проблем са екстремистите. Например – ултрасите на двата големи столични футболни клуба, които са в кръвна вражда. Това са истински армии от хора, готови да извършват насилия, които често биват използвани за политически цели. „Екстремистите задават това сред феновете както на „Партизан\", така и на „Цървена звезда\". Официално тези два клуба са държавни, но в управителните им съвети седят ултраси и въоръжени екстремисти. Те имат зад гърба си армия от 20. 000 души, сред които и много футболни хулигани. А тях лесно можеш да ги насъскаш и по всяко време можеш да ги мобилизираш\", казва Лукач. Експертът обяснява още, че футболните хулигани могат да бъдат впрегнати в политически безредици, поради което лидерите им често биват подкупвани, а властите си затварят очите за техните нарко-сделки по ресторанти и клубове. Преплитанията стигат чак до върха на държавната пирамида, твърди журналистът и като илюстрация показва една снимка на телефона си: „Това е синът на президента Вучич по време на Световното първенство по футбол в Русия. Седнал е заедно със сръбски ултраси. Това е доказателство за връзките между политиката и футболните хулигани\", твърди Лукач.", "date": "2018.08.24", "title": "В Сърбия почти всеки си има оръжие"}
{"url": "http://www.classa.bg/%D1%81%D0%B2%D1%8F%D1%82/item/386041-%D1%82%D1%83%D1%80%D1%86%D0%B8%D1%82%D0%B5-%D1%81%D0%B0-%D0%BD%D0%B0%D0%B9-%D1%85%D1%83%D0%B1%D0%B0%D0%B2%D0%BE%D1%82%D0%BE,-%D0%BA%D0%BE%D0%B5%D1%82%D0%BE-%D0%BC%D0%BE%D0%B6%D0%B5%D1%88%D0%B5-%D0%B4%D0%B0-%D0%BD%D0%B8-%D1%81%D0%B5-%D1%81%D0%BB%D1%83%D1%87%D0%B8", "text": "\"По-хубаво нещо не можеше да ни се случи\", казва един ресторантьор от Александруполис. От години гръцкият град живее благодарение на заможните туристи от съседна Турция.           В 60-хилядния Александруполис туристическият бранш се радва на сезон, за какъвто могат само да си мечтаят дори на Егейските острови. Тук туризмът е целогодишен бизнес. „Идват най-вече хора от Турция. Отначало ги гледахме подозрително, но бързо осъзнахме, че по-хубаво нещо не можеше да ни се случи\", разказва с усмивка Кириакос Стогос. Неговият рибен ресторант дори не е на брега, за разлика от повечето други заведения в Александруполис. Въпреки това ресторантът му се радва на голяма популярност сред заможните турски туристи, които с охота харчат парите си. А в Александруполис те са много. \"Повечето от тези турци не харесват Ердоган\"   През миналата година гостите от съседна Турция са \"произвели\" цели 80% от оборота в града. Много от тях идват тук заради вкусните рибни мезета. Други пък се възползват от възможността да пийнат повечко и по-евтин алкохол. Турските туристи продължават да пристигат и сега, въпреки срива на лирата. Дамянос Макариос е наясно, че това не са \"обикновени турци\". Мъжът работи като сервитьор вече 18 години и добре познава клиентелата. „Като ги видиш да пристигат с коли за 140 000 евро, бързо ти става ясно\", казва Макариос и бърза да обслужи съседната маса, където го очакват поредните гости. „Въпреки обезценяването на турската лира, тук те се хранят по-евтино, отколкото в Измир или в Бодрум\", обяснява сервитьорът и добавя, че понякога турските туристи съвсем открито говорели за политическата ситуация в родината им. „Преди си мислех, че всички турци, които идват тук, са привърженици на Ердоган. Но повечето от тях изобщо даже не го харесват. Веднъж неколцина турци така се разгневиха, като видяха Ердоган по гръцките новини, че се развикаха да изключим телевизора. Казаха ни: Дошли сме тук, за да не го слушаме, а вие ни го показвате\", разказва Макариос.   Повечето от паркиралите тук автомобили са с турска регистрация   Турчинът Онур Мустафа идва тук от години. Разказва ни, че Александруполис се намира само на 2,5 часа път от дома му в Истанбул. \"Тук се чувстваме чудесно, защото можем да бъдем едновременно ориенталци и европейци\", казва младият мъж и обяснява: \"Знаете ли, има два вида турци. Едните са бедни и не знаят нищо. Другите са богати, добре информирани и с модерно мислене. В Турция има поне 20 милиона души, които са толкова заможни, че слабата лира няма да им попречи да си живеят добре\".   \"Благодарение на турците изобщо не усетихме кризата\"   Точно на това се надяват в Александруполис. \"Благодарение на гостите от Турция ние тук изобщо не усетихме кризата\", казва ресторантьорът Кириакос Стогос. А Дмитрис Ксантулис, мениджър на 5-звезден хотел в Александруполис, обяснява, че много от турците идвали тук и заради хазартните игри. \"В Турция хазартът е забранен. А тук казиното е точно до хотела ни. Градът се нагоди към тази клиентела\", обяснява хотелиерът и добавя, че сривът на лирата не го притеснява. Ксантулис е убеден, че турските му гости са заделили достатъчно евро и долари за черни дни.", "date": "2018.08.24", "title": "\"Турците са най-хубавото, което можеше да ни се случи\""}
{"url": "http://www.classa.bg/%D1%81%D0%B2%D1%8F%D1%82/item/386042-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%86%D0%B8-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D1%81%D0%BF%D0%B8%D1%80%D0%B0%D0%BB-%D0%B8%D0%BC-%D0%B4%D1%8A%D0%B6%D0%B4%D0%B0", "text": "Мексикански фермери обвиняват концерна \"Фолксваген\", че ги обрича на суша, защото стреля с оръдия по градоносните облаци. Заради тези оръдия по техните ниви от месеци не била капвала нито капка.           Фермерите от мексиканския щат Пуебла обвиняват концерна Фолксваген, че с оръдията, които използва за разбиването на градоносните облаци, предотвратява не само градушките, но и всички валежи. Те твърдят, че концернът предизвиква сушата съзнателно. „Фолксваген\" не отрича, че от месец май използва градобитни оръдия, но подчертава, че изстрелваните звукови вълни превръщат ледените късове във вода. И нищо повече.     По данни на вестник „Ханделсблат\", само през миналата година автомобилният концерн е понесъл огромни щети от градушки, които се оценяват на 17,5 милиона евро. От градушки са били засегнати новите автомобили на паркинга на завода в щата Пуебла. А това е най-големият завод на „Фолксваген\" извън Германия. Заводът в Пуебла – на 120 километра от Мексико Сити - съществува от 1965 година и дава хляб на 16 000 души.   \"Просто не вали\"   \"Концернът би могъл да предприеме други мерки, за да защити автомобилите си. А хората тук няма от какво друго да живеят, освен от земята си\", казва представителят на местните власти Рафаел Рамирес за агенция AFP. Когато оръдията изстрелват звукови вълни към небето, то се изяснява и \"затова просто не вали дъжд\", казва представителят на селските стопани Жерардо Перес. Селяните от община Куаутланчинго са най-силно засегнати от сушата.Те казват, че от месец май насам, когато в Мексико започва дъждовният период, не е капнала и капка дъжд. Сушата е засегнала близо 2000 хектара обработваеми площи.   Улични блокади?   Концернът „Фолксваген\" междувременно обяви, че ще използва оръдията против градушки само при нужда и няма да ги включва автоматично. Още повече, че някои учени се съмняват в ефикасността на оръдията. Селските стопани от региона на Пуебла сега настояват за обезщетения в размер на над 3 милиона евро. Вестник „Ханделсблат\" писа, че вече 170 селски стопани са създали сдружение за защита на собствените си интереси. В края на тази седмица представители на селяните, на местните власти и на концерна „Фолксваген\" ще търсят решение на проблема. Говорител на фермерите дори заплаши с улични блокади, ако не бъде постигнат компромис. И това няма да са първите улични блокади в Пуебла.", "date": "2018.08.24", "title": "Мексиканци на бунт срещу \"Фолксваген\": спирал им дъжда"}
{"url": "http://www.classa.bg/%D1%81%D0%B2%D1%8F%D1%82/item/386043-%D0%BF%D0%B5%D1%82-%D0%BD%D1%83%D0%BB%D0%B8-%D0%BF%D0%BE-%D0%BC%D0%B0%D0%BB%D0%BA%D0%BE-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2-%D1%85%D0%B0%D0%BE%D1%81", "text": "Пет нули по-малко и безчет въпросителни. Идеите на венецуелския президент Николас Мадуро за спиране на хиперинфлацията предизвикват всеобщо недоумение и объркване в страната.  Планината от дългове си остава.           \"Спасителният пакет\" на венецуелския президент Николас Мадуро предизвика хаос в цялата страна. Първо фактите: Управляващите от 20 години насам социалисти искат да спрат хиперинфлацията като девалвират своята валутна единица, премахвайки от нея пет нули. Така един милион от досегашния \"силен боливар\" вече ще са само 10 \"суверенни боливара\", както е наречена новата валута. Тя ще е обвързана със създадената преди година държавна криптовалута \"петро\".     \"Преживяваме солиден процес на икономически прираст, който е справедлив и социален, защото разпределя богатството\", заяви Мадуро при представянето на мерките, с които смята да спаси страната от хиперинфлацията. Министърът на информацията Хорхе Родригес заяви в добавка, че реформите целят възстановяването на покупателната способност на населението. По този начин щели да бъдат \"коригирани деформациите, породени от икономическата война\". Според правителството, срещу Венецуела има международен заговор на чуждестранни правителства и бизнесмени. Обявените от правителството мерки обаче предизвикваха тотално объркване, например по отношение размера на минималните заплати. Икономистът от агенция Econometrica Хенкел Гарсия прогнозира, че правителството няма да има финансовия ресурс да индексира по съответен начин заплатите така, че работниците да не са тези, които ще понесат бремето на реформите.   \"В плен на една идеология\"   \"Мадуро и неговите поддръжници са изцяло в плен на една идеология\", казва политологът от университета в Мюнстер Иво Ернандес. \"Те се готвят да нанесат последния удар върху икономиката и банките, за да се въведе социалистическа система по образец на кубинската. Режимът де факто призна, че е фалирал, и че се нуждае на всяка цена от свежи пари. За да постигне това, въвежда двойно безумие: фискално и монетарно. Правителството иска да събира авансово данъци от частния сектор\", казва Иво Ернандес. Според икономиста Алехандро Маркес Веласкес от Свободния университет в Берлин, обявените от Мадуро реформи целят да окажат влияние върху две променливи величини, които още от 1980-те години насам предизвикат хиперинфлация и в други латиноамерикански държави. Става дума за несъответствието между държавните приходи и разходи от една страна, и огромната разлика между официалния и „черния\" курс на чуждата валута.   Огромни дългове   \"Най-общо казано, планът на Мадуро може да бъде описан като опит за уеднаквяване на обменните курсове. Това обаче ни най-малко няма да спре девалвацията на националната валута. Досега Централната банка просто печаташе повече пари, за да покрива бюджетния дефицит, който, според неофициални източници, възлиза на 20 на сто от БВП\", казва икономистът Алехандро Маркес Веласкес. Президентът Мадуро иска държавният концерн PDVSA – това е най-голямото петролно дружество и съответно най-големият износител на страната - да продава чужда валута по курс, близък до този на черния пазар. Това би наляло огромно количество боливари в държавната хазна, както и в касите на самото петролно дружество. Политологът Иво Ернандес не съзира никакъв смисъл в плановете на Мадуро: \"Венецуела току-що обяви, че е готова да обслужва задълженията си към енергийния концерн Conoco Philips. Каракас иска да сложи на масата 500 милиона долара през следващото тримесечие. Не петрол, не боливари, а долари! Има още най-малко 43 други фирми, които също чакат венецуелското правителство да изплати дълговете си към тях. Тези дългове засегнаха много тежко режима и аз не вярвам, че той ще съумее да се съвземе с помощта на тази, или която и да е друга икономическа реформа\", казва политологът от Мюнстер.", "date": "2018.08.24", "title": "Пет нули по-малко: Венецуела в хаос"}
{"url": "http://www.classa.bg/%D1%81%D0%B2%D1%8F%D1%82/item/386036-%D0%BA%D0%BE%D0%B9-%D0%B5-%D0%BD%D0%B0%D0%B9-%D0%BB%D0%BE%D1%88%D0%B8%D1%8F%D1%82-%D1%81%D1%86%D0%B5%D0%BD%D0%B0%D1%80%D0%B8%D0%B9-%D0%B7%D0%B0-brexit", "text": "Британците ще се сблъскат с по-високи цени за стоки от ЕС, освен ако британското правителство не постигне споразумение за  . Британските пенсионери, живеещи в страни като Испания, пък ще бъдат поставени пред риск да изгубят достъпа до пенсиите, изплащани в британски банки. Това се посочва в 25 технически документа, представени днес от британския министър за  Brexit Доминик Рааб, които обясняват как компаниите и гражданите да се подготвят за евентуален провал на преговорите, информира Bloomberg. Рааб бе разпитван за вероятността компаниите да бъдат поставени под натиск заради засилената администрация, както и за увеличаването на потребителските разходи, включително по плащания за кредитни карти. Финансовото бъдеще на възрастните британци, установили се в по-евтини и по-топли европейски страни, многократно бе включвано с дискусията. Публикуването на плановете за \"най-лошия сценарий\" стана обект на разгорещен политически дебат през последните седмици. В изказването си днес Рааб посочи, че Великобритания все още очаква да \"постигне силна сделка от полза и за двете страни\", но правителството трябва да бъде готово в случай на провал на преговорите. Представените документи отразяват цялостния подход на кабинета по възможност нищо да не се променя непосредствено след излизането от ЕС през март 2019 година. Документ от девет страниц, посветен на банките, предупреждава, че британските компании ще загубят достъпа си до европейските платежни системи. Потребителите могат да бъдат изправени пред по-високи цени и по-бавна обработка на еврови трансакции. Вероятно ще се вдигнат разходите за картови плащания между Обединеното кралство и ЕС, защото вече няма да се прилага европейското правило срещу допълнителните такси, посочва докладът. Междувременно хората в Европа, които разчитат на британски банкови услуги, \"могат да загубят възможността за достъп до кредитни и депозитни услуги, както и до застрахователни договори\". Над един милион британци, живеещи в ЕС, могат да загубят достъпа до британските си банкови сметки, по които получават пенсии и заплати, допълва Ройтерс. На институцуонално равнище, британските инвестиционни банки ще имат повече затруднения да продават услуги в ЕС. Британските борси пък може би няма да могат да листват европейски компании, информира Блумбърг. Други фирми, търгуващи с ЕС, са призовани да отчетат обема на бизнеса си. Внасяните и изнасяни стоки ще се нуждаят от митнически декларации, а вносителите ще трябва да се регистрират. Тези допълнителни мерки неминуемо ще вдигнат цените за британските потребители. Министърът на здравеопазването Мат Ханкок посочи в писмо, че правителството ще осигури да се поддържат доставки на лекарства за шест седмици, в случай че вносът от ЕС бъде засегнат, но болниците \"не е необходимо да вземат мерки за запасяване с допълнителни лекарства\". Британските производители на органични храни пък ще могат да изнасят за ЕС, само ако имат сертификат от орган за контрол на органичните храни, признат и одобрен от ЕС за работа във Великобритания, допълва Ройтерс.", "date": "2018.08.24", "title": "Кой е най-лошият сценарий за Brexit?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386034-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Очаква ви един истински празничен ден. Разбира се, много от мечтите, ще си останат само мечти, но дори и мисълта за тяхното реализиране ще ви дава вдъхновение. Обстоятелствата във финансовата сфера, няма да оправдаят надеждите ви, затова пък любимия човек, ще ви зарадва с много изненади. Вечерта се погрижете за здравето си. ТЕЛЕЦ ( 21 април - 21 май )  Очаква ви красив ден, в който ще имате възможност да помечтаете. Всичко ще се развива - без пречки и недоразумения. Да се освободите от философските си възгледи за любовта, ще ви помогне приятел, който с личен пример, ще ви покаже, че реализмът тук е по-уместен. Оптимизъм няма да ви е излишен, ако ситуацията стане напрегната. БЛИЗНАЦИ ( 22 май - 21 Юни ) Не всичко е толкова лошо и тъжно, колкото изглежда на пръв поглед. Може да получите такива грандиозни възможности, че да забравите за неуспехите. Ако погледнете на всичко оптимистично, ще успеете, дори личния си живот да уредите, така както искате. Въпреки че, да поговорите откровено с избраника си никога не е излишно.   РАК ( 22 юни - 23 юли ) Временно, ще загубите интерес към основната си работа, тъй като по-голямата част от времето, ще ви отнема допълнителна сфера на дейност. Планирайте бюджета си до края на месеца, за да се чувствате финансово независими. Упоритостта, ще ви помогне да преодолеете личните проблеми, но не прекалявайте. ЛЪВ ( 24 юли - 23 август ) Възможен е, безпрецедентен късмет в любовта, когато ще може да получите всичко, за което сте мечтали. В работата не е необходимо да стигате до крайности и да изпълнявате всичко, което ви е поръчал началникът. Все още имате време да обмислите всичко, както и да се огледате за друга работа. ДЕВА ( 24-ти август - 23 септември ) Ще искате всичко наведнъж - щастие, любов и пари. Разбира се, мечтите не са вредни, но без активна работа, нищо няма да постигнете. Особено ако въпросът касае финансите. Опитайте се да намерите нещо по-обещаващо, за да не се упреквате в бездействие. Вечерта може да обиколите магазините и да актуализирате гардероба си. ВЕЗНИ( 24 септември - 23 октомври) Не трябва да се обезсърчавате, дори ако възникналите проблеми ви изглеждат много трудни. Вие сте пълни със сила и идеи, които ще ви помогнат да преодолеете всичко. Опитайте се, да намерите някой, който да ви даде морална подкрепа. За да поддържате стабилност във финансите, трябва да планирате предварително семейния бюджет.   СКОРПИОН ( 24 октомври - 22 Ноември ) Очаква ви буря от чувства и емоции, което само ще изостри ситуацията в личния ви живот. Научете се да бъдете сдържани, за да не създавате проблеми на себе си и близките. И още един мъдър съвет - спрете да иронизирате. Особено ако пред вас са, по-опитни и зрели личности. Вечерта е възможно кратко пътуване.   СТРЕЛЕЦ ( 23 Ноември - 21 Декември ) Ще похарчите толкова много пари за глупости, че вечерта ще разберете колко непрактично сте постъпили. Ако решите да пазарувате, вземете със себе си приятел, който да ви пази от необмислени покупки. Нека мъдростта му, да ви води. Вечерта е възможно незабравимо романтично запознанство. Между другото, то може да прерасне в сериозна връзка. КОЗИРОГ (22 Декември - 20 януари ) Стремете се към хармония на тялото и душата, а също и се погрижете за здравето си. Добър ден, за да се справите с лошите навици, да се откажете от пушенето или лакомствата. Ако имате желание, посетете църква и се помолете. Пътуванията, ще бъдат успешни, ако си осигурите компания и предварително ремонтирате колата.  ВОДОЛЕЙ ( 21 януари -  19  февруари ) Трябва по-сериозно да се отнасяте към финансовото си положение. Ако имате мечта, да си купите нещо скъпо и полезно, тогава се откажете от малките покупки. Дръжте емоциите си под контрол, за да не се карате с другите хора. Вечерта е възможна съдбоносна среща, която ще ви свърже с любимия човек.   РИБИ ( 20 февруари - 20 март ) Препоръчително е, да се съсредоточите върху личния бюджет, кариерното развитие и емоционалното си състояние. От изкушения в интимен план е по-добре да се откажете, защото те, освен временно удоволствие, друго няма да ви донесат. По-добре посветете деня на духовно развитие, учение или спорт. Вечерта е възможна покана за гости от приятел.", "date": "2018.08.24", "title": "Дневен хороскоп 24 август"}
{"url": "http://www.classa.bg/%D1%81%D0%B2%D1%8F%D1%82/item/386035-%D0%B1%D0%BE%D0%B9%D0%BD%D0%B8%D1%8F%D1%82-%D1%80%D0%BE%D0%B1%D0%BE%D1%82-%D0%BD%D0%B0-%D0%BA%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2-%D0%B5-%D0%BA%D0%B0%D1%82%D0%BE-%D0%B8%D0%B7%D0%BB%D1%8F%D0%B7%D1%8A%D0%BB-%D0%BE%D1%82-%D1%80%D0%BE%D0%B1%D0%BE%D0%BA%D0%BE%D0%BF-%D0%B8%D0%BB%D0%B8-star-wars", "text": "Руският оръжеен концерн \"Калашников\" се опитва да ни покаже как изглежда бъдещето на войната. И то като посяга към миналото на Холивуд. От компанията, която произвежда най-популярния автомат в света \"Калашников\" (AK-47), представиха концептуална версия на двукрак, подвижен и управляем боен комплекс. Визуално машината сериозно наподобява двукраките канонерки AT-ST от поредицата  \" Междузвездни войни \" , както и робота ED-209 от друг фантастичен филм -  \" Робокоп \" . Концептуалната машина на \"Концерна Калашников\" обаче не е робот, в смисъл, че не се управлява сама, а изглежда има място за човек-пилот в остъклената си кабина. Според кратката информация на сайта на компанията целта на машината е \"да се справя с инженерни и бойни задачи\". Бойната машина, която носи неофициалното име \"Игорьок\", беше представена на международния технически и военен форум \"ARMY-2018\", проведен край Москва. Показаната концептуална версия на \"Игорьок\" е двукрака машина, поставена на платформа. В горната си част има кабина с две \"ръце\", които потенциално биха могли да бъдат използвани за прикачване на оръжия. Машината е висока 3,96 м и тежи 4,5 тона.     Дизайнът успява в едно - привлича интерес. От една страна заради идеята за двукрака бойна машина, от друга – заради приликите с роботи както от \"Робокоп\" и Star Wars, така и с различни машини, появявявали се във филми \"Пришълците\", \"Pacific Rim\" и популярната японска поредица видеоигри \"Metal Gear Solid\". Технологичният сайт Gizmodo обаче стигна още по-далеч в сравненията си, след като написа, че \"Игорьок\" е \"просто статуя\". Визира се това, че за момента машината все още не е мобилна. Според сайта да построиш концептуален модел на двукрака канонерка е едно, но е съвсем различно да създадеш такава машина, която наистина може да ходи. В социалните мрежи също се появиха множество шеги с новата идея на \"Калашников\", пише BBC. Информацията за \"Игорьок\" беше последвана от вълна от мемета по темата.  Сред тях са кадър, в който руският опозиционен лидер Алексей Навални е в ръцете на машината. Друг кадър показва пиян мъж на четири крака, който според автора на туита е човешката версия на \"Игорьок\". Не липсват и критики за това, че в епоха, в която роботите и машините – не само за военни, но и за всякакви цели – стават все по-малки, \"Калашников\" планират създаването на нещо така масивно и голямо. От концерна \"Калашников\" планират да покажат следващата версия на тази технология на следващото издание на същия форум през 2020 г.    ", "date": "2018.08.24", "title": "Бойният робот на \"Калашников\" е като излязъл от \"Робокоп\" или \"Star Wars\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386030-%D0%B3%D0%BE%D1%80%D0%B5%D1%89%D0%B0-%D1%80%D0%B0%D0%B7%D1%85%D0%BE%D0%B4%D0%BA%D0%B0-%D0%B1%D0%B5%D0%B7-%D0%B1%D0%B5%D0%BB%D1%8C%D0%BE", "text": "Неправилно избраната рокля може да изиграе жестока шега на всяко момиче, както и на всяка звезда. Така си изпати и певицата Рита Ора, която „блесна” с избора си на тоалет. Тя се появи по улиците на Ню Йорк с къса цветна рокля и реши да не слага бельо.   В резултата на това, докато се разхождаше, бюстът й се залюля опасно наляво-надясно и като по чудо зърното на блондинката не лъсна. Все пак не може да се отрече, че певицата има доста оригинален стил.  ", "date": "2018.08.24", "title": "Гореща разходка без бельо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386031-%D0%BF%D0%BE%D0%BB%D1%83%D0%B3%D0%BE%D0%BB%D0%B0%D1%82%D0%B0-%D0%BA%D0%B8%D0%BC", "text": "Певецът, който е нахлузил дизайнерски джапанки, гледа многозначително към обектива. Текстът към снимката на пръв поглед изглежда съвсем безобиден, но може и да се тълкува като знак, че Кание отново не е в добро психично здраве: \"По време на ваканция той обича само да спи, но го изкарах навън за 5 минути, за да се снима\". Друга лятна снимка на Ким също събра над 4 милиона харесвания.          На нея брюнетката позира със сестрите си Клоуи, Кортни, Кайли и Кендъл. Всички са облечени в бельо на \"Келвин Клайн\", а текстът към кадъра гласи: \"Семейството над всичко!\" Междувременно се появиха слухове, че Ким и Кание чакат четвърто дете. Тя обясни, че феновете й ще разберат истината в 16-ия сезон на семейното й риалити шоу, който се снима в момента", "date": "2018.08.24", "title": "Полуголата Ким"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386032-%D0%BF%D0%B0%D0%BB%D0%B0%D0%B2%D0%B0%D1%82%D0%B0-%D0%B5%D0%BC%D0%B8%D0%BB%D0%B8", "text": "27-годишната моделка Емили Ратайковски за пореден път си направи жестока шега с почитателите си. Първоначално красивата американка качи в Instagram Stories снимка, с която намеква, че е бременна, а малко по-късно сама разсея всички подозрения. На първия кадър съпругът й Себастиан Беар-Маклард целува коремчето й. Това накара почитателите й веднага да решат, че съвсем скоро Емили ще съобщи радостната вест, че чака бебе.      Но следващата снимка буквално разби на пух и прах тези подозрения.      Съдейки по стройната й фигура, за бременност и дума не може да става. А от милионите лайкове, които заваляха под секси кадъра, става ясно, че последователите й изобщо не й се сърдят за неуместната шега.", "date": "2018.08.24", "title": "Палавата Емили"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386033-k%D0%BE%D1%8F-%D0%B5-%D0%BF%D1%8A%D0%BB%D0%BD%D0%BE%D1%86%D0%B5%D0%BD%D0%BD%D0%B0%D1%82%D0%B0-%D0%B7%D0%B0%D0%BC%D1%8F%D0%BD%D0%B0-%D0%BD%D0%B0-%D1%81%D0%B5%D0%BA%D1%81%D0%B0", "text": "Учените откриха занимание, което по степента на удовлетворение и реакции в мозъка може да замени секса. Според невролози, това занимание е пазаруването. По време на експеримента специалистите разделят \"експериментиращите\" на две групи. Първите купували дрехи, които да съответстват на модата и без да разбират дали тази дреха е именно за тях.      В тази категория шансовете да получите удоволствие от процеса на пазаруване са доста малко. Хората във втората група пазаруват, за да намерят свой собствен стил. При 84% от участниците са регистрирали церебрални гама ритми, каквите се регистрират по време на секс", "date": "2018.08.24", "title": "Kоя е пълноценната замяна на секса"}
