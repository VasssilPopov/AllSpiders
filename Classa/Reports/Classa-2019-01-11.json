{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391424-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F%D1%82-%D0%B7%D0%B0%D0%B3%D0%BE%D0%B2%D0%BE%D1%80-%D1%81%D1%80%D0%B5%D1%89%D1%83-%D0%B6%D0%B5%D0%BD%D0%B8%D1%82%D0%B5%E2%80%9D-%D0%B8%D0%B7%D0%BB%D0%B8%D0%B7%D0%B0-%D1%81-%D0%BB%D0%BE%D0%B3%D0%BE%D1%82%D0%BE-%D0%BD%D0%B0-%D0%BA%D0%BA-%D1%82%D1%80%D1%83%D0%B4", "text": "Азора Райс представя най-новата си книгa  \"Световният заговор срещу жените”, отново в жанра популярна забавна психология. В нея тя проследява развитието на мъжкото и женското начало в историята. Преминава през много известни личности от древността до днес и показва начина, по който те са оказали влияние върху формирането на съвременната жена. Ако искате да разберете тайните на заговора срещу жените и женското начало и да се освободите от предразсъдъците, тази книга е именно за вас. Очаква ви един цял нов свят! Просто разлистете книгата и се насладете на приятния полет! Сигурно мнозина ще се запитат, защо след книгата със съвети как всяка дама може да „улови в мрежите си един милионер”, авторката пише книга, свързана с правата на жените и тяхното положение в обществото. Обяснението е просто. Става въпрос за лична мотивация да напише подобна книга. Сами ще се уверите, че изданието ще е от голяма полза на всяка дама да привлече вниманието на мъжкия пол. Затова и Азора Райс смята за много важно да бъде установено как и защо обществото дълго време е потискало жените и тяхната възможност за избор. Авторката вече е издала книгите „Как да се омъжим за милионер”, „Как да спечелим нашия избраник”, „Интимен хороскоп” и редица други произведения, преведени и на италиански език. „Световният заговор срещу жените”, 200 с., цена: 12.99 лв. Повече информация можете да получите на тел: 02 / 942 23 76 или на www.trud.cc. ", "date": "2019.01.11", "title": "\"Световният заговор срещу жените”  излиза с логото на КК \"ТРУД\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391419-%D0%B5%D0%B2%D0%B0-%D0%B2%D0%B5%D1%81%D0%B5%D0%BB%D0%B8%D0%BD%D0%BE%D0%B2%D0%B0-%D0%BF%D0%BE%D0%BA%D0%B0%D0%B7%D0%B0-%D1%83%D0%BC%D0%BE%D0%BF%D0%BE%D0%BC%D1%80%D0%B0%D1%87%D0%B8%D1%82%D0%B5%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8", "text": "Русокосото изкушение на родния ефир Ева Веселинова реши да прекара почивните дни около Коледа и Нова година по доста интересен начин. За разлика от повечето си палави колежки, лицето на Нова телевизия не се отдаде на щури купони с много пиене и разврат, а наблегна на културния туризъм извън България. Преди време Веселинова сподели в \"На кафе\", че е била на почивка във Виена. Очаквано или не, но Ева не разкри в чия компания е била.   Зрители на бойкот след рокадата с Гала в \"На кафе\", Зейнеб пък пусна палава СНИМКА и... И все пак чаровната репортерка споделяше от време на време снимки в личния си фейсбук профил, от които се виждаше как прекарва времето си в Австрия.   Последните й фотоси обаче предизвикаха голям фурор. Жените, които ги видяха изпаднаха в захлас и завист, а мъжете гледаха неразбиращо.     \"Императрица Сиси е една от най-красивите жени в историята. Известна е като любимка на народа на Австрия и ненавиждана в императорския двор. Нейната трагична съдба се превръща в легенда и сюжет на много книги и филми. Eто го нейният замък и вещите й\", написа Ева Веселинова във фейсбук, където сподели, че се чувства като \"принцеса\".     Именно там тя показа едни от най-величествените и красиви рокли, които императрица Сиси е носила. Красотата на тоалетите подлуди всички жени. Уверете се сами.          ", "date": "2019.01.11", "title": "Ева Веселинова показа умопомрачителни СНИМКИ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391420-%D0%B1%D0%BE%D0%B6%D0%B8%D0%BD%D0%BE%D0%B2-%D0%B8-%D0%B1%D0%B8%D0%BB%D1%8F%D0%BD%D0%B0-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8", "text": "Валери Божинов и Биляна Дол не са заедно от няколко дни, видя БЛИЦ. Половинката на звездата на Ботев (Враца) се качи на самолета за Швейцария. Красавицата е в Цюрих, където живеят родителите й. Биляна вече публикува няколко снимки в социалната мрежа.   От фотосите става ясно, че тя обикаля кафенета и молове заедно с добрата си приятелка Зденка Айкович, която наскоро й гостува в България. Тогава двете се показаха в социалната мрежа от един от моловете в София, като в компанията им беше Николета Лозанова.    Сега Биляна реши да изостави за кратко любимия си Валери Божинов и да прекара няколко дни в Цюрих. В същото време голмайсторът стартира зимна подготовка с Ботев (Враца), очаквайки да се изясни бъдещето му. Както БЛИЦ първи разкри, има вариант звездата отново да облече екипа на Левски. Божинов изчаква и предложения от чужбина.    Припомняме, че преди Нова година влюбената двойка беше на романтична ваканция на остров Мавриций. След като Божинов \"презареди батериите\" сега е готов за нови подвизи по футболните терени.              ", "date": "2019.01.11", "title": "Божинов и Биляна разделени!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391421-%D1%80%D0%B0%D0%B7%D0%BA%D0%BE%D1%88%D0%BD%D0%B8%D1%82%D0%B5-%D0%B4%D0%B5%D0%BA%D0%BE%D0%BB%D1%82%D0%B5%D1%82%D0%B0-%D0%BD%D0%B0-%D1%81%D0%B5%D0%B4%D0%B5%D0%BC%D1%82%D0%B5-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%B0%D0%BA%D1%82%D1%80%D0%B8%D1%81%D0%B8", "text": "Чувствената красота на италианските актриси от златния период на киното е тържество на женствеността и естествеността. Когато още няма тунинг.    Тези актриси не са се нуждаели от килограми силикон, за да покажат впечатляващо деколте. А, тъй като са имали какво да покажат (за всеобща радост), те без всякакво кипрене са демонстрирали природните си дадености.      Моника Белучи е последната от плеядата италиански красавици актриси от ХХ век. Нейната кариера започва през 90-те години. Та тази снимка деколтето ѝ е на границата на скандала. Извънредно дълбоко...       През 70-80-те е пикът на популярността на Орнела Мути. Незабравим е нейният дуетт дует с Челентано в Как забыть ее дуэт с Челентано в \"Укротяване на опърничавия\"!  На тази снимка тя е съвсем мласичка, а деколтето ѝ съперничи по смелост на това, което виждаме при Орнела Мути.      60-70-те е времето, когато сияе красотата на Изабела Роселини. Дъщеря на изтъкнат италиански режисьор и знаменита шведска актриса Изабела хармонично съчетава средиземноморската страст със скандинавската сдържаност. Неповторимо! 50-60-те е времето, когато киното в Италия е в разцвета си. Точно през този период е върхът на популярността на потресаващи актриса, чиято красота просто отнася времето и пространството. Те са вечни!      Клаудиа Кардинале... Незабравима от \"Червената палатка\", \"Роко и неговите братя\" и, разбира се от \"8 1/2\" на Фелини.     Анита Екберг - звезда на Федерико Фелини. Ето неин незабравим кадър от \"Долче вита\"     Джина Лолобриджида, който взе акъла на всички зрители с деколтето си още с първото си появяване на екран във \"Фанфан Лалето\", където играеше заедно с потресаващия Жерар Филип.      И, накрая, разкошната, великата Софи Лорен. Ах, каква жена... На този кадър тя е в рядък за себе си образ - блондинка. Но и отива. На нея всичко ѝ отива.", "date": "2019.01.11", "title": "Разкошните деколтета на седемте най-красиви италиански актриси"}
{"url": "http://www.classa.bg/%D1%81%D0%B2%D1%8F%D1%82/item/391422-%D0%BE%D1%80%D0%B1%D0%B0%D0%BD-%D0%BE%D0%B1%D1%8F%D0%B2%D0%B8-%D0%B2%D0%BE%D0%B9%D0%BD%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD", "text": "Виктор Орбан обяви война на Еманюел Макрон по миграционните въпроси     Министър-председателят на Унгария Виктор Орбан има намерение да води борба с президента на Франция Еманюел Макрон по въпросите на миграционната политика, заяви самият той в четвъртък на пресконференция в Будапеща, предават ТАСС и Агенция “Фокус”. „Не бива да отричаме, че Еманюел Макрон е важна фигура, нещо повече, той е лидер на проимиграционните сили. Нищо лично, това е въпрос за бъдещето на нашите държави. Ако това, което той иска да осъществи в контекста на миграцията, бъде извършено в Европа, това ще бъде лошо за Унгария и затова аз съм длъжен да се боря с него“, заяви Орбан. По-рано унгарският премиер изрази надежда, че на европейските избори през май т.г. ще победят партиите, които провеждат антиимиграционна политика.     Унгария, заедно със САЩ, отказа да се присъедини към двата пакта на ООН за миграцията и бежанците. Първо Будапеща се обяви срещу Глобалния договор за сигурна, редовна и регулирана миграция, към който отказаха да се присъединят също Австрия и редица европейски страни. След това Унгария и САЩ гласуваха против резолюцията в подкрепа на Глобалния договор за бежанците. Унгарският премиер добави, че иска да види мнозинство на антиимиграционните партии в Европейския парламент по-късно тази година, което, както увери той, ще доведе до подобни промени и в европейските институции. Целта на Будапеща е първо да осигури антиимиграционно мнозинство в ЕП, след това в Европейската комисия, а по-късно, когато националните избори променят политическия пейзаж на континента, и на Европейския съвет, където националните лидери взимат най-важните решения за Съюза, заяви Орбан на пресконференция в унгарската столица. Пакта на ООН за миграцията е „ясна опасност за целия свят“, която може да предизвика нови миграционни вълни, заяви междувременно външният министър на Унгария Петер Сиярто, цитиран от електронното издание Hungary Today. „Този пакет защитава интересите единствено на мигрантите и пренебрегва хората, които искат да живеят в сигурност и при стабилна обстановка в собствените си страни“, настоя Сиярто. По неговите думи, това, че 40 страни са гласували против пакта на Общото събрание на ООН „ясно показва“, че усилията „да се направи той отправна точка“ са „лишени от подкрепа и са неприемливи“ Унгарският външен министър подчерта, че Унгария няма да допусне на своя територия и един нелегален мигрант. „Смятаме контрола върху границите ни за въпрос от националната сигурност и ще защитаваме границите си, което считаме, че е изключително в националните компетенции“, добави той.", "date": "2019.01.11", "title": "Орбан обяви война на Макрон"}
{"url": "http://www.classa.bg/%D1%81%D0%B2%D1%8F%D1%82/item/391423-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BB%D0%B8%D0%B1%D0%B5%D1%80%D1%82%D0%B0%D1%80%D0%B8%D0%B0%D0%BD%D1%81%D0%BA%D0%B8-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "„Правителството не е решението на нашите проблеми, правителството е проблемът“, заяви президентът Роналд Рейган в първата си встъпителна реч. Оттогава републиканците винаги са повтаряли тази реторика. Но въпреки това те някак си никога не са прокарвали радикално свиване на управлението, за което призовава тяхната идеология. Сега обаче Доналд Тръмп на практика, макар и частично, драстично намалява ролята на правителството, на което неговата партия отдавна твърди, че е привърженик. Ако затварянето [на част от федералните агенции] се проточи с месеци – което изглежда напълно възможно – ще получим възможността да видим как изглежда Америка без множеството публични програми, които десницата смята за ненужни. Да оставим настрана стената; мислете за случващото се като за нещо голямо – прекрасен либертариански експеримент.     Поразително е наистина колко от плащанията, които федералното правителство не е направило или предстои да не направи, са за неща, за които либертарианците настояват, че изобщо не бива да се харчат доларите на данъкоплатците. Например федералните чекове за фермерите не са спрени, но либертариански организации като Института „Катон“ отдавна заклеймяват фермерските субсидии като поредната форма на приятелски капитализъм. Бизнесмените се гневят, че Агенцията за малкия бизнес не отпуска кредити, но либертарианците искат тя да бъде премахната. Ако затварянето продължи до март – което отново изглежда напълно възможно, ще свършат парите за талоните за хранителни стоки. Републиканците отдавна изпитват дълбока неприязън към тази програмата. Мич МакКонъл, лидерът на мнозинството в Сената, е заклеймявал програмата, която според него „много лесно дава възможност хората да не работят“. Затварянето драстично ограничи работата на Управлението за контрол на храните и лекарствата (FDA) , една от чиито задачи е безопасността на храните. Рутинните проверки на морските дарове, зеленчуците, плодовете и другите храни са прекратени. Обаче съществува отдавнашна консервативна традиция, още от времето на Милтън Фрийдман, която осъжда съществуването на тази служба неоправдана намеса в свободния пазар. Странно е, но нито администрацията на Тръмп, нито съюзниците му в Конгреса не проповядват закриването, сега или в бъдеще, на правителствени служби, които според тяхната идеология не би трябвало да съществуват. Вместо това те са заети с неистови административни и законови маневри, опитвайки се смекчат орязването на средствата за тези програми. Защо? Добре, да не бъдем съвсем цинични (цинични да, но не съвсем). Дори там, където някой проблем може да бъде решен без участие на правителството, човек може да се притесни, че решаването му ще отнеме време. Навярно смятате, че някоя частна компания би могла да изпълнява ролята на FDA за гарантиране на безопасността на храните. Но сега такива компании не съществуват и те не могат да бъдат сътворени с магическа пръчка за няколко седмици. Така че, дори истинските либертарианци не се радват непременно на внезапното затваряне на правителствените агенции. С други думи, истината е, че либeртарианската идеология не е реална сила в средите на републиканците; тя е по-скоро история за прикритие на истинския дневен ред на партията. Що се отнася до партийния елит, този дневен ред цели преразпределяне на доходите в горната част на скалата и в частност да се помогне на ключови интереси на донорите. Републиканските политици може да прибягват до реториката на свободния пазар, за да оправдаят орязването на данъците за богатите и на социалните придобивки за бедните или да отменят екологични регулации, които пречат на печалбите на замърсителите, но тях на практика не ги е грижа за свободния пазар като такъв. В крайна сметка, партията с лекота застана зад кампанията на Тръмп за митническите ставки. Междувременно философията на партийната база всъщност е: голяма роля на правителството за мен, но не за теб; занимавай се с безделниците, които са на социални помощи, но не пипай фермерските субсидии. Така в ядрото на дългогодишния джихад на републиканците срещу програмата Обамакеър стоеше невярното твърдение че тя ще навреди на Медикеър. И както стана, много от орязаните разходи заради затварянето, се стовариха тежко и несъмнено върху електоралната база. Собствениците на малки предприятия са много по-консервативни от нацията като цяло, но те наистина имат нужда от тези правителствени кредити. Гласоподавателите в селските райони подкрепиха републиканците, а не демократите на междинните избори, но те се нуждаят от тези чекове. МакКонъл може да е ругал преди програмата за талоните за храна, но внезапното орязване на финансирането може да има катастрофален ефект в повечето прорепубликански райони на родния му щат**. Единственият елемент от затварянето, от който републиканците изглежда не се вълнуват особено, е неплащането на федералните служители. Навярно партията, подобно на Тръмп, е убедена, че тези служители са предимно демократи. Но когато ефектът от неплащането се изостри, и това безразличие може да изчезне. И все пак, дори ако разминаването между предполагаемата републиканска идеология и реакцията им на затварянето е разбираемо, това не ги оневинява. Ако една партия години наред убедено твърди, че правителството е проблемът, а не решението, тя трябва да обърне внимание на горчивите оплаквания, когато правителство спре да връчва чекове. И ако имаш либертариански уклон, трябва да се запиташ доволен ли си от случващото се сега – правителството да е отчасти извън картинката. А като знаеш, че вече има по-голяма вероятност храната, която ядеш, да бъде замърсена, дали това евентуално замърсяване ти мирише на свобода? БТА * Авторът е редовен коментатор на „Ню Йорк таймс“ от 2000 г. и професор в центъра за следдипломна квалификация в Университета на град Ню Йорк; носител е на Нобелова награда за  икономика за 2008 г. за трудовете си по международна търговия и икономическа география.  ** МакКонъл е дългогодишен сенатор от Кентъки.", "date": "2019.01.11", "title": "Големият либертариански експеримент на Доналд Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/391415-%D0%B1%D0%B8%D0%B2%D1%88-%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%B3%D0%B5%D1%80%D0%B1-%D0%BA%D1%8A%D0%BC-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%B0%D0%BA%D0%BE-%D0%BD%D0%B5-%D0%BC%D0%B8-%D0%B4%D0%BE%D1%81%D1%82%D0%B0%D0%B2%D0%B8%D1%88-%D1%81%D1%83%D0%B4%D0%B6%D1%83%D0%BA%D0%B0,-%D1%89%D0%B5-%D1%82%D0%B5-%D1%81%D1%8A%D1%81%D0%B8%D0%BF%D1%8F", "text": "Разследването срещу Живко Мартинов от „Суджукгейт“ приключи, предстои внасяне в съда „Ако не ми доставиш суджука, ще те съсипя. Ще имаш големи проблеми, защото съм те вкарал в списъка на фирми, които трябва да дават. И ако не се случи това нещо, ще ти изпратя данъчните да ти разбият бизнеса. Когато реша, ще те вкарам в ареста.“ „Нали си знаеш урока. Иначе мачът е свирен за тебе. Гледай да не стане грешка със суджука, защото ако не му хареса, си свършил.“ Това са само една част от заканите, които бившият депутат от ГЕРБ Живко Мартинов е отправял към бизнесмен от Добрич преди седем години. За тях съобщи Специализираната прокуратура, която е прецизирала обвинението за изнудване срещу Мартинов, съобщава правният сайт „Лекс“.     Той ще отговаря за това, че в периода от януари 2012 г. до януари 2013 г. с цел да набави за себе си имотна облага, чрез закани е принудил бизнесмен да предостави четири тона суров суджук, 30 кг филе „Елена“ и също толкова телешка пастърма. С това Мартинов е причинил значителни имуществени вреди общо за 36 168.20 лева на бизнесмена А.П.П. Предвиденото наказание е от 5 до 15 години затвор, глоба от 5000 до 10 000 лева и конфискация до 1/2 от имуществото.     Бившият депутат от ГЕРБ отправял и други закани към човека: „Акъли не искам, действай по-бързо, че съм ти вдигнал мерника и гледай суджукът да е пак хубав като предишния суджук. Айде, давай, мятам те, няма да те чакам много, че си на ръба“ и „Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник.“ През юли 2017 г. срещу Живко Мартинов бяха повдигнати шест обвинения – закана за убийство, изнудване, принуда, лично укривателство и натиск върху полицейски шефове. Впоследствие прокуратурата се отказа от обвинението за закана за убийство към общински съветник, към когото Мартинов се обърнал с думите „Спри да се занимаваш със зърно и с мене, защото ще те изчистя“ и „Трябваше да изчистя и теб, и семейството ти“. Според държавното обвинение заканата не е предизвикала основателен страх у заплашения, че ще бъде убит. Фокусът обаче попадна на обвинението за изнудване, защото бившият депутат от ГЕРБ искал деликатесите от името на премиера Бойко Борисов. От спецпрокуратурата днес уточниха, че Мартинов е бил призован днес, за да му бъде предявено прецизираното обвинение. Но той представил болничен лист до 15 януари. Затова той ще трябва да се яви в СП на 16 януари. Бившият депутат от ГЕРБ е с мярка за неотклонение „парична гаранция“ в размер на 20 000 лева. От прокуратурата казват, че в най-кратки срокове обвинителният акт ще бъде внесен в Специализирания наказателен съд. Освен Мартинов по делото са обвинени и бившата вече шефка на Областната дирекция по безопасност на храните в Добрич Розалина Брайкова, екс началникът на полицията в Добрич Веселин Колев и хотелиерът Петър Малджиев. Брайкова ще отговаря за това, че на 13 юли 2017 г., за да причини вреда на собственик на фирма, издала заповед за спиране на негов обект. Пострадалият бизнесмен е Кирил Костов, който е човекът, подал в прокуратурата сигнала срещу Живко Мартинов и е свидетел по делото срещу него. Веселин Колев – за закани за убийство към основния свидетел по делото, искал човекът да се откаже от показанията си, за принуда на полицаи и за склоняване на вещи лица да дадат невярно заключение. Малджиев също е обвинен в закана за убийство на двама свидетели срещу Мартинов, а трети бил заплашен със саморазправа, ако не си оттегли показанията срещу бившия депутат. На 27 декември спецпрокуратурата взе мерки за незабавна защита чрез осигуряване на лична физическа охрана на свидетел по делото срещу Мартинов. Държавното обвинение разпореди на МВР да охранява денонощно свидетеля и членовете на семейството му, защото са „налице основания да се предполага, че са застрашени във връзка с наказателното производство – в резултат от свидетелстването му може да възникне реална опасност за живота и здравето му, на неговите съпруга и низходящи“. Името на свидетеля не бе съобщено, но няколко дни по-рано Кирил Костов съобщи, че му е подпален автомобилът и свърза това събитие с делото срещу Мартинов. ", "date": "2019.01.11", "title": "Бивш депутат от ГЕРБ към бизнесмен: Ако не ми доставиш суджука, ще те съсипя"}
{"url": "http://www.classa.bg/%D1%81%D0%B2%D1%8F%D1%82/item/391416-%D0%BC%D0%B8%D1%82%D1%8A%D1%82-%D0%B7%D0%B0-%D0%BF%D0%BE%D0%B7%D0%BE%D1%80%D0%BD%D0%BE%D1%82%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%BA%D1%83%D1%80%D0%B8%D0%BB%D0%B8%D1%82%D0%B5", "text": " активното пробутване на темата за „предаването на Курилите” на японците и този път руските медии са особено активни. От свежи любителски версии в резултат на паника, устроена в нашите вестници: „Абе се закле на бащиния гроб, а това е думата на самурай”, „Курилите ще бъдат продадени за Крим, а санкциите ще бъдат свалени”, „САЩ ще махнат базите си в Япония, защото ще им дадем Курилите”.     Ще се опитаме да подредим всичко.   - За това, че Абе „се заклел” на гроба на баща си, съобщиха онзи ден японските медии. Но за какво ставаше дума? За това, че въпросът за мирния договор ще бъде решен, а не връщането на островите. Той се закле - добре, но как клетвата му противоречи на идеята за подписване на руската версия на мирния договор? - Санкциите, действащи сега срещу Русия са само частично посветени на Крим. Значителна част от тях са свързани с \"минските съглашения\" (въпреки цялата абсурдност на ситуацията, европейските санкции се основават именно на войната в Донбас). Другият пакет от мерки е изцяло свързан с „намесата в изборите в САЩ“ и със сигурност не корелира с японците. Следователно, обменът \"Крим срещу Курилите\" е глупава и необоснована стъпка. Два различни края на страната, два различни исторически прецедента. - САЩ от Сирия не могат да се измъкнат, за какво \"свиване на бази\" можем да говорим? А нали именно американското присъствие в Япония забави процеса на помирение на нашите страни тогава, би било глупаво да се разчита на рязката промяна в настроенията както във Вашингтон, така и в Москва сега, защото нито тогава, нито сега отношенията бяха на върха на \"топлината\". Освен това в момента не са анулирани заявленията за изграждане на руски военни бази на Курилските острови. От областта на научната фантастика е ситуацията, при която на 4 съседни острова седят САЩ и РФ и внимателно се гледат един друг - кой първи ще посегне към бутона. Ако говорим за реални неща, то за сега фактически имаме: - заявлението на Путин относно желанието „точно тук и сега” да се разреши въпроса за мирния договор; - зачестили срещи и преговори по този въпрос; - PR кампанията на Абе на фона на решаването на стария проблем (министър-председателят на Япония няма да бъде министър-председател на Япония, ако не обещава да се справи с Москва, и Абе тук не е изключение, а потвърждение на правилото); - съгласието на Япония вече не е за всичките 4 острова, а за 2 (макар че съвсем наскоро тропаха с крак и искаха абсолютно всичко); - Отказът на Япония от компенсация (тук трябва да вземем предвид, че японците смятат, че островите са „окупирани“, и заявяваха, че ще изискват пари за тази „окупация“, именно от тях се отказаха преди няколко дни). Разбира се, в руската версия на мирния договор (включително стария образец) не се говори за никаква компенсация от самото начало. Просто трябва да се подчертае, че Русия не е мръднала от позицията си, но японците ги тресе - те стремително предприемат насрещни стъпки. Може би си заслужава да постоим на едно място още няколко месеца и те ще се откажат от всякакви претенции на територия, съгласявайки се с по-неизгодни условия за себе си, но условия, които устройват Русия. Ето защо е нелепо да се говори, че въпроса за предаването на руските острови на Япония е \"решен\". Очевидно е, че всичко, което се случва в медиите, е само ехо на истерията, която се случва в японското медийно пространство. Превод: М.Желязкова", "date": "2019.01.11", "title": "Митът за позорното предаване на Курилите"}
{"url": "http://www.classa.bg/%D1%81%D0%B2%D1%8F%D1%82/item/391418-%D1%81%D0%BF%D0%B0%D1%81%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%BE%D0%BA%D0%B5%D0%B0%D0%BD%D0%B8-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8-%D0%B2-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE", "text": "На хартия всичко звучеше (и все още звучи) изключително привлекателно – автономно устройство, което да изчисти океаните и моретата от всички пластмасови боклуци, които ние, хората, десетилетия наред сме изхвърляли. Технологии и екология в едно, придружени от продаваемо чрез медиите лице – 24-годишният Боян Слат – \"млад гений\", който иска да направи света по-чисто място. Той е човекът зад холандската неправителствена организация The Ocean Cleanup (TOC) и нейния пръв голям проект – т.нар. \"Система 001\". През есента устройството – огромна U-образна тръба за събиране на пластмасови боклуци по повърхността на водата, трябваше да направи първата стъпка по събирането на боклуците в Голямото тихоокеанско сметище. Става думата за зоната във водата между Калифорния и Хаваи, където според някои предположения има около 87 000 тона пластмасови отпадъци. Проблемът е, че System 001 – поне за момента – се проваля.  Още след пускането на системата през есента на м.г. се появиха информации, че устройството не може да задържи голяма част от боклуците, които се предполага, че улавя. Слат обаче контрира с това, че екипът му е успял да възстанови около 2 тона пластмаси под формата на боклуци и стари рибарски мрежи. Дойде обаче и вторият проблем – беше съобщено, че 18-метрово парче от U-образната тръба се е \"откъснало от цялостната системата\". Това най-вероятно е станало заради сложните океански условия – комбинация от силни ветрове и още по-силни вълни. Ето как се стигна до нуждата от ремонт на System 001 преди реално тя да е показала някакви значими резултати. В края на 2018-а от The Ocean Cleanup съобщиха, че струващият милиони техен проект трябва да бъде извозен до Хаваи за пълна инспекция и ремонти. Липсата на резултати може да се окаже спънка за плановете на Слат и компания още 59 такива устройства да бъдат пуснати в океана (според TOC те биха могли да съберат половината боклук в Голямото тихоокеанско сметище в рамките на 5 години. Ако работят, разбира се). Въпреки всичко младият изпълнителен директор описва случилото се с първия прототип като \"дребни проблеми\" и изразява увереност, че проектът The Ocean Cleanup ще заработи напълно през 2019-а.     Не така оптимистично настроени са други хора, занимаващи се с опазване на околната среда и в частност борба със замърсяванията на океаните с пластмаси. Учени изразяват опасенията си за проекта на Слат от години, а изглежда прогнозите им постепенно започват да се сбъдват. Нужни са спешни действия, но не такива Мириам Голдстийн и Ким Мартини са сред първите, които публично коментират възможните слабости на System 001. Голдстийн е морски биолог и работи като директор по океанските политики в мозъчния тръст \"Център за американски прогрес\". Мартини е океанограф и работи в компания, която произвежда специализирани инструменти за наблюдение на океаните. Още през 2013-а и двамата пишат много скептични ревюта на идеята за The Ocean Cleanup за почистване на водите. През следващата година изразяват мнение, че прототипът на НПО-то не е достатъчно добре проектиран за суровите условията в открития океан. Изводът им е, че системата ще се провали в това да улавя пластмасови отпадъци и дори, че тръбата в един момент ще се повреди. Слат оспорва казаното от Мартини и Голдстийн, отбелязвайки, че \"те не са инженери, а са океанографи\". Въпреки това няколко години по-късно и поне за момента изглежда, че са били прави. Според Голдстийн е нормално в областта на науката да има конструктивна критика, но The Ocean Cleanup не са били отворени към процес, при който учени като нея да кажат позициите и препоръките си към проекта. Посочва, че НПО-то е разпространило много малко информация за своя дизайн. Други учени повтарят тези притеснения за идеята на ТOC и добавят и нови. Сред критиките е това, че пластмасовите отпадъци се намират навсякъде във водата, а не само на повърхността, където се цели System 0001. Сред другите им притеснения е това, че тя може да окаже вредно въздействие върху океанската фауна, както и че дори да бъдат събрани пластмасови отпадъци, няма къде да бъдат сложени те. Консенсусният извод – по-ефективно ще е да се дават пари за доброто старо ръчно почистване на плажовете, отколкото да се инвестират милиони в създаването на експериментално устройство. От TOC не оспорват едно – няма проблем да се правят ръчни почиствания на плажовете като едновременно с това тяхната система работи в самата вода. Говорителят на компанията Йост Дюбоа коментира пред The Verge, че всички критики са взети предвид. По думите му в The Ocean Cleanup са наясно, че това, което правят, не е лесно, както и че в океански условия устройството може да се счупи. \"Чупенето\" обаче било част от процеса – дизайн, тестване, чупене, повтаряне.     А океаните продължават да се давят в пластмаса Според изследване на учени от Университета в Джорджия, базирано на данни от 2010-а, всяка година в океаните се озовават средно около 8 милиона тона пластмасови отпадъци (макар че цифрата може да достига до над 12 милиона тона). Замърсяването става все по-голямо и по-голямата част от него идва от последните 60 години и бума в използването на пластмасови изделия. Пластмасови боклуци има навсякъде – от Марианската падина до най-отдалечените острови. От тази гледна точка, дори при успех експериментът на The Ocean Cleanup със System 001 няма как да направи достатъчно. Усилията за \"изчистване\" на океаните няма как да отговорят на обема пластмаси, които се произвеждат, употребяват и изхвърлят за същото време. Поради това учени изразяват мнение, че не трябва да се лекуват симптомите, а самото заболяване – т.е. вместо да се събира боклукът, първо трябва да променим навиците си, свързани с пластмасите. Но това, което Слат предлага, е толкова по-изкушаващо. В концепцията на The Ocean Cleanup я има възможността да изпратим машини в океаните, които едва ли не магически да ги изчистят от всички боклуци, които ние сме изпратили там. Това те кара да искаш да успеят и да стискаш палци, но да не правиш нищо повече. В крайна сметка идеята на Слат за едно гигантско устройство изглежда по-лесна, защото не изисква хората да променят своите потребителски навици, да живеят по-екологично или да внимават къде и какво изхвърлят. Защо да го правят, когато има кой да почисти след тях? Мечтите за чудодейна тръба обаче пречат на реализирането на истински решения за проблема. Такова е мнението изразява пред списанието Science Маркъс Ериксън - основател на института \"5 Gyres\" – организация, посветена на борбата със замърсяването с пластмаси. Той описва идеята на Слат като \"секси история\" – лесна за разбиране и смилане и възползваща се от незнанието на хората относно детайлите за този тип замърсяване. Той не е съгласен с концепцията на The Ocean Cleanup, че може да имаш едновременно и практични дейности, и несигурни експерименти. Според него вторите отнемат общественото внимание от първите, което в крайна сметка се оказва в ущърб на околната средата. А други, макар и не мигновени и чудодейни решения има – да се вземат законови мерки за ограничаване на производството на пластмасови продукти; да се променят методите за рециклиране; да се въведе изискване към производителите да носят отговорност за своите продукти от създаването до изхвърлянето им, за да се предотврати замърсяване, и пр. Тези методи обаче не получават такова медийно внимание като Боян Слат и неговият System 001. Ясно защо. А и те не също не решават проблема с количеството отпадъци, които вече са в океаните. Слат обаче казва пред The Verge, че неговата организация всъщност се опитва да излекува и заболяването, а не само симптомите, като даде причина на света да промени връзката си с пластмасата. Според него, ако хората видят как огромни планини от събрани от водата боклуци биват откарани на някое пристанище, те ще променят гледната си точка. Проблемът вече ще е видим и по-близък до самите тях. Според Слат логиката е следната: \"Ако океаните са замърсени, защото да се мъчиш да правиш нещо, за да не стане по-лошо? Но ако океаните са отново чисти, това може да е много по-голям мотиватор\". Разбира се, за да са отново чисти, System 001 или друг подобен проект трябва да проработи.", "date": "2019.01.11", "title": "Спасителят на океани се провали в спасяването"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391417-%D1%81%D0%B2%D0%B5%D1%82%D0%BE%D0%B7%D0%B0%D1%80-%D0%B4%D0%BE%D0%BD%D0%B5%D0%B2-%D0%BF%D0%BE%D1%81%D1%82%D0%B0%D0%B2%D1%8F-%D0%B4%D0%BE%D0%BD-%D0%BF%D0%B0%D1%81%D0%BA%D1%83%D0%B0%D0%BB%D0%B5-%D0%B2-%D1%81%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D0%BE%D0%BF%D0%B5%D1%80%D0%B0", "text": "На 12-ти и 13-ти януари са примерните постановки на операта \"Дон Паскуале\", под режисурата на проф. Светозар Донев. С комичната опера на Гаетано Доницети Първият ни оперен театър стартира календарната 2019-та година. Предвидени са пет спектакъла, а заглавието ще бъде част от програмата на фестивала \"Опера в парка\", който отбелязва своята 10-та годишнина.     В солистичния състав са включени артистите от Корея - Джеонгхйеок Сео и Сеонкйонг Ева Джонг - ученици от майсторския клас на примата Райна Кабаиванска, редом с утвърдените певци Георги Султанов, Диана Василева, Николай Петров, Илия Илиев, Хрисимир Дамянов. Диригент на спектакъла е масетро Жорж Димитров.   Операта „ Дон Паскуале \" е изиграна за първи път на 4 януари 1843 година в Париж и от тогава до днес се радва на огромен зрителски интерес. Първата и постановка в България е през 1932 година в Софийската опера.   „Дон Паскуале\" е определяна от критиката като една от най-ценните комични опери на Доницети в историята на музиката и на жанра – опера буфо. Творба, чиято музика композиторът създава само за осем дни и чрез нея прави публиката съпричастна на предлагания от сюжета възел от комични ситуации и истории за предателства - и всичко това в името на любовта.   Билети за премиерните спектакли на „ Дон Паскуале\" могат да се закупят на касата на Операта на ул.\" Врабча\" 1, както и на касите на EasyPay в цялата страна, в мрежата на eventim.bg и в интернет на адрес: operasofia.bg.   \r\n", "date": "2019.01.11", "title": "Светозар Донев поставя \"Дон Паскуале\" в Софийската опера"}
{"url": "http://www.classa.bg/%D1%81%D0%B2%D1%8F%D1%82/item/391414-%D0%B4%D0%B2%D0%BE%D0%B9%D0%BD%D0%B0%D1%82%D0%B0-%D0%B8%D0%B3%D1%80%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89", "text": "    Политолозите са наясно, че съюз между Русия и Германия е много по-страшен за Англия и САЩ, отколкото съюз между Русия и Китай или каквато и да била друга геополитическа схема. Съветникът на Джордж Буш-старши бе казал на среща с журналиста Сергей Кургинян, че съюз между Германия и Русия няма да има никога, защото това ще означава ядрена война в Европа. И тази война ще бъде предизвикана от САЩ, а не от Русия и Германия. САЩ ще бъдат тези, които ще воюват с Русия за Германия. И не само за нея, а за цяла Европа. В резултат на което Кургинян прави извода, че Европа никога няма да приеме пълноценен съюз с Русия заради собственото си оцеляване и риска да бъде унищожена от американското оръжие.   Този извод наистина е неопровержим. Нещо повече, той обяснява стратегията на постоянно стремящата се към Европа Русия. Тази стратегия се крепи не само на стремежа на отделните членове на руския елит да се установят на Запад и да станат неразделна част от него. Има и друга група елити, която е наясно, че това е невъзможно, но въпреки това продължава да се стреми към Европа.   Съображенията за това са главно от военно-стратегическо естество. Това означава да заемеш ключов плацдарм. То е осъзнаване на факта, че Русия може да води успешно локални войни, но не може напълно успешно да се противопостави на обединения Запад. И главната причина за това е, че руската икономика се намира между пето и седмо място в света, а не в първата тройка или поне петорка в класацията. В допълнение трябва да кажем, че това съотношение не се е променяло от времето но Кримската война до днешната кампания в Сирия. Това прекрасно е разбирал и Сталин, прекрасно са разбирали и предишните ръководители на СССР, прекрасно разбира и днешното ръководство на Русия. Именно по тази причина бяха създадени НАТО и Организацията на страните от Варшавския договор. Съветският военен блок балансираше НАТО, но не го превъзхождаше.   Сега единственото спасение за англо-саксонското господство в Европа е доколко успешно то може да организира перманентни войни между големите европейски държави. Първата и Втората световни войни са два горещи стадия на една голяма непрекъсната война на обединения Запад срещу Русия, водеща началото си от Кримската война и продължаваща до ден-днешен. Защото паузите между активните стадии на войните се използваха за набиране на сили от страните за следващия стадий. Но в никакъв случай не можеха да се нарекат мир.   След двата горещи стадия на световни войни на Запада срещу Русия, Германия и Франция разбраха, че единствената им възможност за оцеляване е да избягват статута на театър на военни действия и по тази причина Европа се присъедини към победителя в качеството си на победен васал. Спасението й се състоеше в безусловното приемане на конфронтационната парадигма на Великобритания и САЩ, насочена срещу Русия, и ангажимента им да участват във всички техни враждебни акции. В замяна на това им бе обещано неучастие в горещи стадии на война между враждуващите сили. Но едновременно с ролята си на остриета на военната система на САЩ в Европа, Франция и Германия започнаха тайно да реализират огромни търговски проекти с Русия, които биха били невъзможни, ако те на думи не подкрепяха конфронтацията на англо-саксонския свят с Русия.   Германия се съгласи да стане водеща част в системата на господство на САЩ в Европа, но през всички години от съществуването на СССР тя, от една страна, теглеше оттам нефт и газопроводи, а от друга – участваше в създаването на всички антисъветски проекти, като се започне от подкрепата на бандеровци в Съветска Украйна до превръщането й в комплексен център за подривна дейност. С тази задача се занимаваха бившите специалисти на Хитлер, които бяха в основата на създаването на специалните служби на ГФР, напълно контролирани от специалните служби на САЩ. Освен това всички германски канцлери знаеха, че стенограмите от подслушаните им през деня разговори на другата сутрин са на бюрото на президента на САЩ. Това, разбира се, ги устройваше, защото така демонстрираха отсъствие на скрити цели или намерения да се освободят от американския контрол Такова послушание за второстепенните неща позволяваше на Германия да се концентрира върху главното.   Сега в Европа няма по-горещ привърженик на санкциите против Русия заради украинския казус от Германия. По този повод, сънародниците на Меркел я упрекнаха в двоен стандарт, тъй като в миналото Русия не възпрепятства обединяването на двете Германии.   Но в действителност Германия, като осъжда Русия и демонстрира враждебност към нея, де факто обменя риторика срещу бизнес. Същевременно Берлин успя да спаси от ударите на САЩ стратегическите си проекти за изграждане на газопроводи. Германците сведоха обвиненията, че създават основа за излизане от подчинението си към Щатите, до елементарното обяснение за обичайна търговска сделка на няколко крупни немски компании.   Естествено Германия няма намерение да реже клона под САЩ и да обединява своите технологии с ресурсите на Русия, като по този начин се превърне в територия на ядрен апокалипсис. Не, това е просто бизнес, конкурентна борба между германските и американски газови корпорации. Сваляйки нивото на глобалния конфликт между Европа и САЩ с няколко степени надолу, Германия защити своя проект за постепенното си превръщане в суверенен център на сила и спечели междинна победа над своя господар. Тя не позволи да й натрапят трактовката за газопроводите като политически проблем, а успя да наложи определянето им като чисто търговска сделка, като при това не забрави да засили антируската си риторика.   В този смисъл, между Русия и Германия се създаде таен сговор, в който те, за пред хората, имитираха противопоставяне, а всъщност малко или много си помагаха да премахнат глобалното господство на САЩ или поне съществено да го ограничат до момента, в който наберат повече сила. Но нито Германия, нито Русия имат за цел да унищожат САЩ. Тяхната цел е самите те да станат по-силни. Това, че със своите действия автоматично отслабват Америка, е по-скоро страничен ефект, а не цел на стратегията им за тайно взаимодействие.   Германия зае възмущаваща руснаците и немците позиция като подкрепи откъсването на Русия от Украйна и участва в окупацията на последната. Защо? Създава се впечатлението, че Германия има собствено виждане за Украйна и се стреми да я включи в своята сфера на влияние. Такъв стремеж действително съществува, но за какво му е това на Берлин? Нали Украйна не може да бъде пазар за германските стоки, защото не отговаря на необходимите за това условия, а като обект за германски инвестиции въобще не представлява интерес за германците. Тоест Украйна не е обект за експанзия на германския капитал. Тогава защо й е на Германия контрол върху пристанището в Мариупол и върху правителството в Киев?   В конкретния случай целта на Германия е да увеличи количеството на възможните точки на влияние върху Русия, за да запази своите позиции в сферата на природния газ. За Германия представляват интерес украинските газопроводи, като противовес на значително нарасналото влияние на “Газпром”.   Русия успя да се промъкне, макар и със съгласието на Германия, в Европа по две ключови и за САЩ направления. На юг от Черно море, и на север – в Балтика. Това са регионите, където се планираше да бъде отрязана Европа от Русия. Така Русия с две ръце прегърна Европа.   Трябва да се отбележи, че Европа не само че не се стреми да се освободи от тази прегръдка, а така да се каже, отваря за нея и вратата, и прозореца. Разбира се, на думи тя на висок глас казва, че е омъжена за Америка и никакви отношения с други кандидати, даже и в мислите си, не допуска да има. Главното за нея е тези нейни декларации да ги чува постоянно американският й съпруг. И той ги чува, макар и да не вярва на нито една нейна дума, но нищо не може да направи. Разбира, че Европа го върти на малкия си пръст, казва й го, но Европа всичко отрича и като доказателство привежда словесните си нападки срещу Русия.   Междувременно Европа позволява на Русия да й прави такива подаръци, които не само че я правят по-богата, но я правят и по-независима. Европа за нищо на света не би отказала тези подаръци, даже с цената на съпружески скандал. Вашингтон, Лондон, Варшава, Киев и Прибалтика прекрасно разбират, че стават свидетели на един германо-европейски спектакъл, и че утре укрепналата върху руския газ Германия, сговорила се с Франция, ще смени темата на разговора и ще започне да действа по друг начин.   В новата схема всички сегашни васали на САЩ в Европа ще загубят играта и ще бъдат изправени пред сериозни изпитания. Германия нееднократно е показвала какво мнение има за поляците, украинците и прибалтийците. А когато набере сила, тя отново ще им го напомни. Най-сериозната причина за негодуванието на Полша, Англия и днешна Украйна е, че те виждат как Русия си играе с Германия като с кукла на конци.   Влизайки в схватка със САЩ и заобикалящата я политическа прислуга, Русия печели време, търпи шамарите и изчаква настъпването на момента, когато ще захапе със зъби англо-саксонското гърло и ще го разкъса. А най-болното е, че тези зъби няма да бъдат руски, а немски.   Но за американо-британските съюзници това ще бъде още по-ужасяващо. Тяхната генетична памет помни колко безпощадни могат да бъдат немците. Например, немската овчарка пусната не за лов на вълци, а за охрана на концлагерите, от които един беше построен в Полша, и за самите поляци. Когато немците припомнят на поляците, прибалтийците и бандеровците всичките им гадости, които търпяха през годините, тогава никакви молби за милост няма да им помогнат. Когато спрат дотациите от ЕС, укрепналата Германия ще заговори на друг език с тях.   Трябва да отбележим, че немците винаги са се отнасяли крайно презрително към поляците, което те винаги са знаели и още не са го простили на Германия. Французите пък считат за варвари всички, които се намират източно от граничния между Франция и Германия град Аахен. Ако  французите, макар и с известно чувство на ирония, все пак приемат западните немци, то Източна Европа, започваща от границата с бившата ГДР, просто не съществува за Франция. Колкото и толерантно да говорят официално политиците, многовековните стереотипи все още действат под формата на колективно безсъзнателното и влияят върху приеманите решения.   Русия и Германия изглеждат като някакви съвременни Монтеки и Капулети в Европа, които през деня водят словесни разпри, а през нощта правят тайни срещи и градят планове за съвместното си бъдеще. Разбира се, това няма да бъде сплотено семейство, ценностите ще си останат различни, а дружбата ще бъде между домовете им, между търговските им домове по-точно. Но този „брак по сметка“ ще се окаже много по-траен и ще надживее много други бракове по любов (с бившите „братушки“, например) или бракове по принуда (като брака между Германия и САЩ).   Между Германия и Русия няма никакви ирационални емоции. Твърде много ползи носи този алианс на всяка една от страните, че да се откажат от него.   Това означава, че антируската публична реторика е отвличащ маньовър, 70 процента от целта на който е да упокои САЩ относно техните главни страхове в стил „Скъпи, сега ще ти обясня всичко, въобще не е това, за което си мислиш“, а останалите 30 процента целят да превърнат Русия в независим от САЩ канал за получаване на руски газ в стил „Извинявай, но аз имам още един поклонник“. И тогава отново да започне да успокоява американския си съпруг относно плановете си за Русия.   Голямото нещастие на Германия е, че цялата тази игра е съшита с бели конци и е ясна за всички. А това я прави уязвима. И само настойчивостта на Русия оставя надежда на Германия да получи желания европейски статут на независима гранд дама, а не на американско момиче на повикване.   Русия ще помогне на Германия да се откупи от американски плен. Докато това стане и двете страни ще търпят. Но през това време газопроводите се строят и все по-малко време им остава да търпят.   След пускането в експлоатация на „двата потока“ светът ще бъде свидетел на съвсем друга ситуация в Европа. И когато бившият вече американски съпруг, със своя LPG, почука на германската врата с молба да го пуснат вътре, на прага ще се покаже огромен мужик и с руски акцент ще попита: “Кой е този натрапник?” Отговорът ще бъде: “А, това е бившият ми мъж, още не може да преживее развода. Не го изхвърляй на улицата, нека да иде в кухнята да го нахранят”.   Разбира се, Америка е достатъчно силна, за да разруши Европейския дом. Но колкото по-късно тя използва силата си, толкова по-скъпо ще й струва това, и толкова по-малки ще бъдат реалните й шансове да реализира прогнозата, за която говореше съветникът на Буш-старши на Сергей Кургинян по темата за ядрена война в Европа.   След изминалите 30 г., да се противопоставиш на стремежите на Китай към Европа при свързващата роля на Русия плюс руския газ, ще бъде почти невъзможно. Възниква огледална ситуация, когато вече не САЩ ще устройват провокации на Европа, а Европа ще устройва провокации на САЩ, изкарвайки ги от нерви. След това Европа може спокойно да си „опакова куфарите“ и с всеобщата подкрепа на бизнеса и населението да се откъсне от структурите на САЩ. Всички необходими приготовления ще бъдат приключени, когато настъпи това време. Започвайки от газопроводите, всичко ще свърши с разделянето на американските от европейските военни и финансови структури.   Така Русия ще върне историческия дълг на САЩ за СССР. Щатите прекрасно виждат и разбират накъде отива работата. И тъй като целият свят се движи в тази посока, то омразата на САЩ към Русия само ще нараства. Но тук нищо не може да се направи. На Русия ще й се наложи по някакъв начин да живее с това.   А как ще живеят Щатите с такава психотравма е въпрос, който, без добър психолог, няма как да бъде решен. В Русия има един такъв. Казва се Шойгу. Той лекува с „Авангард“ и „Посейдон“. Казват, че помагало. Упокоявали чудесно. Понякога даже завинаги. Така че експертите са прави когато казват, че в Европа няма алтернатива на руския газ. Главното е да се свикне с тази мисъл и да не се нервничи. Защото нервните клетки не подлежат на възстановяване.", "date": "2019.01.11", "title": "Двойната игра на Германия между Русия и САЩ"}
{"url": "http://www.classa.bg/%D1%81%D0%B2%D1%8F%D1%82/item/391409-%D1%85%D0%B0%D0%BA%D0%B5%D1%80%D0%B8%D1%82%D0%B5-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F%D1%82-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%B2%D1%82%D0%BE%D1%80%D0%B8%D1%8F-%D0%BF%D0%BB%D0%B0%D1%81%D1%82-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-11-09", "text": "The Dark Overload, име, което обединява група \"хакери\", публикува втори пласт документи, за които се твърди, че са свързани с атаката на 11 септември 2001 г. в Ню Йорк, както и ключовете, които дават достъп до повече от 7 500 файла към това, което те наричат \"Layer 2\".   Първата партида от повече от 18 000 документа, за които те твърдят, че данните, са извлечени от застрахователни компании, правителствени агенции, банки, авиокомпании и адвокатски кантори, бяха публикувани миналия уикенд като „Layer 1\", заедно със съответните им кодове за достъп. Документите са достъпни на сайта Busy.org, който използва същата верига от блокове като социалната мрежа Steemit, където акаунтът на The Dark Overload е бил блокиран, както в Reddit, Twitter и Pastebin, при явен опит да принудят хакерите да замлъкнат. Въпросните „хакери\" се обърнаха първо към онези, които можеха да бъдат загрижени за появата на имената им в изтеклите досиета, изисквайки за предоставяне на кодовете за достъп плащане в биткоини, но след това започнаха да приемат дарения от обществото - винаги в същата криптовалута. Това бе вероятно заради оскъдния интерес на компаниите и агенциите, чиито данни щяха да разкрият. Така те филтрираха първата партида, след като събраха сума, равна на 12 000 щ.д. Сега обещават да продължат да публикуват тайните данни, в замяна на публични средства. Изтеклите документи показват как застрахователите се борят да разберат кого може да съдят след терористичните атаки; докато адвокатите в имейлите си обмислят да атакуват авиокомпаниите, производителите на самолети, Федералната авиационна администрация, самите терористи или чуждестранни лица. Според тези документи, някои смятали да предявят иск срещу Boeing за това, че не са оборудвали своите модели 757 и 767 - използвани в атаките - с автоматични предаватели, които биха могли да сигнализират властите, въпреки че са признали, че позицията им е слаба от правна гледна точка. Станаха публични и споровете за това дали тогавашният президент Джордж Буш е знаел за нападенията и дали саудитското кралско семейство е участвало в събитията. Накратко, това е дискусия от спекулативен характер, която не разкрива солидни данни. Dark Overload планират да публикуват постепенно, на пет партиди, документите, които твърдят, че притежават, като се започне с най-невинната информация и се завърши с „Layer 5\", който ще включва най-компрометиращите и шокиращи данни. Групата не крие, че единственият й мотив са парите, които искат в замяна на своите разкрития, и които целят да затъмнят разкритията на Едуард Сноуден, \"както по обем, така и по въздействие\".", "date": "2019.01.11", "title": "Хакерите предоставят достъп до втория пласт предполагаеми документи за 11.09"}
{"url": "http://www.classa.bg/%D1%81%D0%B2%D1%8F%D1%82/item/391410-%D0%BE%D1%82%D0%BA%D1%80%D0%B8%D1%85%D0%B0-%D0%B2%D1%82%D0%BE%D1%80%D0%B8-%D0%BF%D0%BE%D0%B2%D1%82%D0%B0%D1%80%D1%8F%D1%89-%D1%81%D0%B5-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%81%D0%B8%D0%B3%D0%BD%D0%B0%D0%BB-%D1%81-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BF%D1%80%D0%BE%D0%B8%D0%B7%D1%85%D0%BE%D0%B4", "text": "Канадски учени, с помощта на инструмента CHIME 13, откриха нови бързи радио-сигнали (FRB) - космически сигнали с неизвестен произход. Най-интересното е, че екипът е открил, че един от сигналите се повтаря, характеристика, която преди това е била записана и в друг подобен сигнал.   Според изявление, което обобщава две проучвания, публикувани в списанието Nature, загадъчните сигнали, с продължителност милисекунди, идват от неизвестно място извън нашата галактика, разположено на около 1500 милиона светлинни години. Общо през изминалата година бяха открити 13 явления като това, всички през лятото. Досега учените бяха открили само един повтарящ се сигнал, който те наричат FRB 121102. Той е уловен през 2012 г., повторен 16 пъти, и неговият произход е проследен до галактика джудже, разположена на 3000 милиона светлинни години. Новият сигнал, наречен FRB 180814.J0422 + 73, беше повторен шест пъти. В допълнение, изследователите докладват, че 7 от тези 13 пакета са записани с честота 400 мегахерца, което е най-ниската честота, регистрирана досега за такова явление (предходната най-ниска бе 700 MHz). Авторите на проучването подчертават някои прилики между повтарящите се сигнали, FRB 121102 и FRB 180814.J0422 + 73 и смятат, че този факт може да предполага подобни механизми на емисия или ефекти на разпространение. Първият бърз радиосигнал, FRB 010724, бе открит през 2007 г. от група учени от Университета на Западна Вирджиния, САЩ, докато изучаваха данните, събрани от австралийския телескоп Parkes през 2001 година. Тя се превърна в една от главните астрофизични загадки, без досега да е разкрита нейната природа.", "date": "2019.01.11", "title": "Откриха втори повтарящ се космически сигнал с неизвестен произход"}
{"url": "http://www.classa.bg/%D1%81%D0%B2%D1%8F%D1%82/item/391411-%D1%81%D0%B0%D0%B3%D0%B0%D1%82%D0%B0-%D1%81-%D1%82%D0%B0%D0%BD%D0%BA%D0%B5%D1%80%D0%B0-%D0%B1%D0%B0%D0%B4%D1%80-%D0%B1%D0%B4%D0%B8%D0%BD-%E2%80%93-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%B8-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F", "text": "Редакцията на КЛАСА   се обърна за коментар по случая с насилствената смяна на собствеността на либийския танкер „БАДР\", с последвала смяна на флага, извършени по инициатива и с прякото участие на българските морски власти (ИАМА), към капитан далечно плаване Никифор Герчев - председател на НПО „БУЛСАР\". Той е и дългогодишен морски инспектор на Либерия и Маршалските о-ви, страни, под чието знаме плават кораби на около 25 % от световния търговски флот. През 2018 година той бе номиниран и определен за победител на „Световните морски Оскари\" от Международната федерация по морско спасяване (IMRF) в категорията за цялостен (пожизнен) принос към морското спасяване и морската безопасност - изключително високо признание за български морски офицер. (  archiveonline/2725-imrf-2018) (на английски, руски и други езици). Той нееднократно е бил консултант на Национална Следствена Служба по заплетени морски инциденти.    Ето неговия коментар:   За случая с неотдавнашната насилствена смяна на собствеността на упоменатия танкер, с последваща смяна администрацията на знамето от Либия на Панама, извършено по инициатива на държавната ни инспекция по корабоплаване – ИАМА, въвлекла и други структури в този неприятен акт, мога да споделя, че след ареста на танкера през ноември 2017 година, преобладаващата част от морската ни общественост изрази сериозни притеснения за начина по който се процедира с танкера БАДР от морската администрация на България-МТИТС. Този неприятен случай можеше много бързо да бъде приключен и танкера освободен, което щеше да избави българската държава от всякакви сериозни правни и финансови отговорности, каквито са сега надвиснали над България. В моята международна морска инспекторска практика не веднъж съм участвал в церемонии по смяна на собствеността на кораби и/или тяхното знаме. Това е специална процедура с участието на новите и стари собственици, банките, застрахователите, старата и нова морска власти. Имал съм случай, когато сме арестували гръцки кораб (Golden Sword) във Варна, за задължения за търговско спасителна операция, при това в момент, когато на летище Варна, Тодор Живков посрещаше гръцкия държавен глава. Тогава освободихме кораба веднага след като корабособственикът му внесе исканата от нас парична гаранция в размер на 110,000 щ.долара, не къде да е, а в „първокласна световна банка\". Така можеше и сега да се процедира. Не зная дали е предлагано от българската фирма Булгаргеомин на Либийската страна да решат спора си по съдебен път, като се внесат банкови гаранции и бъде освободен процесния танкер? Явно такава процедура е била неприемлива и негарантираща решение в полза на Булгаргеомин. Ако не е, то защо българската държавна морска администрация, респективно министър Ивайло Московски (комуто по нашето морско търговско законодателство - КТК, са възложени функциите на морска администрация) не е разпоредил на ИАМА да предприемат съответни мерки за освобождаване на българската държава от отговорност, за неправомерно задържане (реално повече от година!) на танкера? Имало е достатъчно основание да се приключи с неприятния инцидент, а не да се държи арестуван кораба. Държавната ни морска власт и много други институции са били информирани за нечестни действия при оформяне на документите за искане за арест! Сега ще трябва, да сърбат, това което са надробили. Притежаваме копие от „Спешно Заявление\" на Либийската страна, което е било разпратено до всички заинтересовани институции по света и в България.           Има и други доказателства за съмнителни действия - с Решение на Бургаския окръжен съд на от 21 декември 2018 г., е отменено постановлението на ЧСИ като незаконно, а с второ Решение от 02 януари 2019 на Върховния административен съд, пък се отменя окончателно решението на първа инстанция на Бургаския административен съд и се постановява корабът да бъде освободен от наложения му от \"Морска администрация\" арест. Обясненията на ИАМА, че решението на ВАС е взето след като вече танкерът е напуснал Бургас, са приказки за невежи, а нека самите те да оценят собствените си професионални достойнства през тази наивна тяхна призма. М.Вн.Р., по този казус е действало своевременно и загрижено, а защо не е взето предвид тяхното отношение, не в ясно. МТИТС и неговата ИАМА (Изпълнителна агенция морска администрация) всъщност не са морска администрация (Maritime administration), a Държавна морска власт (State shipping Authority). По дефиниция „Администрация\" е Правителството, което е възложило функциите си на Министъра на МТИТС. Не за първи път ИАМА се вземат за държава в държавата, боравят с фрази и цитати, които от некомпетентните органи на различните институции, се приемат за верни, а в същност са изявления, присъщи на студенти първокурсници. Така те ликвидираха морската спасителна служба, в полза на частни чуждестранни корпоративни интереси, а сега обявиха съмнителна процедура за частни влекачи, които да изпълняват държавни морско спасителни функции, като същите всъщност са част от системата на националната ни сигурност и вътрешен ред, но това е друга тема. Сигнали за нередности от правен и друг характер са подавани многократно, без съответна реакция, което логично доведе до този вече международен правен морски гаф. Замесването на Гранична полиция в тази каша е абсурдно и съм уверен, че те не биха предприели подобна акцията на своя глава, някой от някъде им е разпоредил. Министърът на МВР да си каже кой е ... Скептично приемам безспорното наличие на насилствено извеждане на капитана и екипажа от кораба за което се твърди, че е упражнено с недопустимо използване на физическа сила. Познавам шефовете на ГП от около 15 години и съм констатирал тяхната компетентност и стриктно изпълнение на служебните им задължения, а сегашният Главен комисар е и морско лице, лично участвал в редица миграционни и други операции в чужбина. Ще бъде крайно нечестно ГП да „изсърба кашата\" забъркана от ИАМА на МТИТС, естествено инициирана „от горе\". ГП и ВМС са структурите, за които се знае, че действат спазвайки законовите разпоредби, а случаят с БАДР е „телефонен\". Убеден съм, че за България, сега ще последват непредвидими неприятности от международен характер. На сцената все още не са се появили адвокатите на застрахователя, който не е някакво махленско застрахователно дружество, а авторитетния Ллойдс; Възможно е да бъдат канцелирани посещения в нашите пристанища на пътнически лайнери, на други търговски кораби, да се обявят за опасни зони нашите пристанища и какво ли още не. Този път тези които забъркаха този скандал, не могат да се спасят чрез бушони, защото световната морска общественост и медии разпространиха информацията за скандала по целия свят. Сега и Международната морска организация може да се сезира за случая БАДР, а в зоната на Регионалното черноморско сътрудничество, вероятно ще се поиска информиране по случая. В момента черноморският регион е сцена на сериозни противоречия и не беше необходимо да се „налива масло в огъня\" и то в момент, когато България полага усилия за консолидиране на региона чрез известната инициатива за западните Балкани. След насилственото завземане на танкера, новите собственици се опитаха да го изведат от Черно море, но „черна котка\" им мина път. Явно либийската страна е дала публичност на случая, оценяван от тях като „пиратски акт\", а от това е последвало прилагане на принципите за международната правна отговорност. Явно е била уведомена Турция, която не допусна преминаването му през Босфора, но така би действала и всяка една от крайбрежните черноморски страни. От друга страна, по разпоредби на националния правен инструментариум, България ще трябва да изпълни разпоредбите на собствените си съдебни органи. Танкерът в момента подлежи и на други международни санкции, като например членове 100 и 104 от Конвенцията по морско право на ООН (UNCLOS-82), които по същество се отнасят до „Задължение за сътрудничество при преследването на пиратството». (Всички държави си сътрудничат във възможно най-голяма степен при преследването на пиратството в открито море или на всяко друго място извън юрисдикцията на която и да е държава.), и член 104 «Запазване или загубване на националността на пиратския кораб или въздухоплавателното средство», цитирам «Кораб или въздухоплавателно средство може да запази своята националност, въпреки че е станал пиратски.    Запазването или загубването на националността се определя от закона на държавата, която я е предоставила.». Сега е ред на Панама, която трябва да реши дали да отнеме националността на танкера, за да не уврежда имиджа си на страна с открит морски регистър, но и това не е всичко!!! Следващите епизоди от този сценарии с главно действащо лице България, се подготвят сега, а финалните сцени, ще бъдат вероятно от Морския съд в Хага. Във всички случай обаче «Морска България» ще бъде « от страната на момичето», по известната сватбарска шега, а финансовите претенции са много сериозни. Да му мислят българските корабособственици, на които май ще им се наложи да подават сигнал за бедствие! В момента „БАДР\", с ново име „БДИН\", стои на котва в Прилежащата зона на нашите морски пространства. Мисля, че не случайно не напуска нашата прилежаща зона защото, ако излезе от нея попада в нашата «Изключително икономическа зона», която за подобни инциденти, се явява като «Открито море» и ще попадне под санкциите на член 105 Завземане на пиратски кораб или въздухоплавателно средство.    «Всяка държава може в открито море или във всяко друго място, което не е под юрисдикцията на нито една държава, да завземе пиратски кораб или въздухоплавателно средство или кораб или въздухоплавателно средство, завзето чрез пиратски действия и намиращо се под контрола на пиратите, да задържи намиращите се на борда му лица ....». Топката отново е в българското поле, само, че на борда на танкера се намира само нает невинен екипаж, въвлечен в некоректни действия. Отговорност обаче носи и новия капитан, които е присъствал на процес за отвличане на кораб и е поел командването на нелегитимен плавателен съд. Не му завиждам, ако попадне в зона с либийска юрисдикция или в друга „Fiendly country teritory\".       м/т ex „BADR\" (BDIN) 09 Jan.2019 22.48 L.T. Peleng: 257.4О to Maslen nos and Dist. About ~ 20.83 м.м. Прилежащата зона е м/у 12 и 24 мм., източно от линията н.Емине/н.Маслен нос; От приложената карта се вижда, че танкерът е на котва в Прилежащата зона на Р.България. Новият министър на МТИТС г-н Росен Желязков в момента няма друг ход, освен да поддържа версията, която му е внушена. В случая БАДР той обира негативите от управлението на Ивайло Московски, но като юрист наверно осъзнава, какво е правното морско ниво на Правната му дирекция и ИАМА. Нужни са радикални промени в организационно, структурно, щатно отношение в няколко звена на това ретроградно министерство. В него има „много вожд и малко индианец\". Освен моралните национални щети, такива има и към ЕС, а по отношение на материалните, ще стане ясно, вероятно след решенията на Морския съд в Хага, но те няма да са под 10-12 милиона щ.д., независимо каква ще бъде съдбата на танкера. Горката Майка Морска България! ----- НПО БУЛСАР / Справка: Устав / Чл.7 „Целта на Сдружението е да осигурява предприемането на необходимите мерки, включително и превантивни такива, за надлежно, координирано търсене и спасяване на бедстващи хора, в зоната на БМРТиС (Българския морски отговорен район за търсене и спасяване), като полага усилия да предотвратяване и облекчаване на човешките страдания, чрез осигуряване на помощ на всяко лице, независимо от неговата национална принадлежност, пол, възраст, статуса на това лице или обстоятелствата, при които то е било открито\" Антикорупционна политика.:    ", "date": "2019.01.11", "title": "Сагата с танкера БАДР (БДИН) – развитие и последствия"}
{"url": "http://www.classa.bg/%D1%81%D0%B2%D1%8F%D1%82/item/391412-%D1%82%D1%80%D1%8A%D0%BC%D0%BF-%D0%BD%D1%8F%D0%BC%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0%D0%BC-%D0%B2-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%8F-%D1%84%D0%BE%D1%80%D1%83%D0%BC-%D0%B2-%D0%B4%D0%B0%D0%B2%D0%BE%D1%81,-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%BE%D1%82%D1%81%D1%82%D1%8A%D0%BF%D1%87%D0%B8%D0%B2%D0%BE%D1%81%D1%82%D1%82%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5", "text": "Федералната администрация в САЩ е парализирана частично вече 20 дни заради искането на Тръмп Конгресът да отпусне 5,7 милиарда долара за построяване на стена по границата с Мексико Американският президент Доналд Тръмп обяви вчера, че няма да участва в Световния икономически форум в Давос от 21 до 25 януари заради частичната парализа на федералната администрация в САЩ, предаде Франс прес.     \"Заради неотстъпчивостта на демократите за сигурността на границите и важното значение на сигурността за нашата страна, при цялото си уважение отменям много важното си посещение в Давос, Швейцария, за Световния икономически форум\", написа в Туитър Тръмп.      По-рано президентът на САЩ похвали участието си в срещата на глобалния политически и икономически елит в швейцарския курорт миналата година, наричайки го \"истински успех\". Той подчерта, че американската икономика е \"невероятна\", и спомена за \"много успехи\" в търговските преговори с Китай, пише БТА.       Федералната администрация в САЩ е парализирана частично вече 20 дни заради искането на Тръмп Конгресът да отпусне 5,7 милиарда долара за построяване на стена по границата с Мексико. Демократите, които след междинните избори през ноември контролират Камарата на представителите, отказват да деблокират пари за проекта, който определят като неморален и неефективен, припомня Франс прес.     Рекордът за най-продължително спиране на работа от федералната администрация е на път да падне. Сега той е 21 дни и датира от края на 1995 и началото на 1996 г., при управлението на президента Бил Клинтън.     Една продължителна парализа на федералната администрация би имала \"осезаем ефект\" върху американската икономика, предупреди днес президентът на Управлението за федерален резерв на САЩ Джероум Пауел, цитиран от Франс прес.     Агенцията отбелязва, че около 800 000 държавни служители технически са безработни или работят, без да получават заплата, а милиони други американци са косвено засегнати.     Като цяло тези парализи на федералната администрация, които станаха сравнително често явление през последните години, не продължават достатъчно дълго, за да дадат реално отражение върху икономиката, подчерта президентът на централната банка на САЩ.     Тръмп междувременно замина на посещение на границата с Мексико, по която иска да построи стена за спиране на притока на нелегални имигранти.     Президентът на САЩ не е взел решение дали да обяви национално извънредно положение, за да построи такава стена, каза вицепрезидентът Майк Пенс, цитиран от Асошиейтед прес.     В същото време Пенс увери, че Тръмп \"ще постигне (целта си) по един или друг начин\". Той призова демократите да договорят изход от кризата, като подчерта, че е време Конгресът да \"си свърши работата\".    ", "date": "2019.01.11", "title": "Тръмп: Няма да участвам в икономическия форум в Давос, заради неотстъпчивостта на демократите"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391413-%D0%B7%D0%B0%D1%89%D0%BE-%D0%BD%D0%B0%D1%83%D1%87%D0%B5%D0%BD%D0%BE%D1%82%D0%BE-%D0%B2-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0-%D0%BD%D0%B0-%D0%B6%D0%B8%D0%B2%D0%BA%D0%BE%D0%B2-%D0%BD%D0%B5-%D0%B2%D1%8A%D1%80%D1%88%D0%B8-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Защитата на българските интереси означава те първо да бъдат формулирани, а след това скучно и последователно отстоявани по правилата       От неуспехите трябва да се извличат поуки. Затова се казва, че историята е учителка на народите.  Казвам това по повод на развитието на събитията по пакета „Мобилност“. По повод на топящите се чуждестранни инвестиции. На неслучващия се „Български поток“.     Защо идват негативни новини, след като сме чакали добри вести, гледайки как премиерът Бойко Борисов се прегръща с френския президент Еманюел Макрон в „Евксиноград“, как се здрависва с Путин в Москва и се снима с Тръмп в Ню Йорк, как гледа танц със саби в Рияд и дружески се прегръща с принцове в Саудитска Арабия и Обединените арабски емирства?  Защо надеждите за поток от инвестиции остават излъгани?  Най-лесно е да се плъзнем в посоката на разсъждения за „лошия Запад“, който ни мрази и руснаците, които са ни разлюбили, защото сме ги „предали“.  Най-лесно, но и напълно погрешно.  Все пак е странно защо Борисов, който умее да бъде толкова убедителен, обръщайки се към българския гласоподавател, не успява да приложи същия този чар пред „чужденците“ така че да има икономически ефект? Част от отговора можем да търсим в неговите „университети“.  Много е говорено и писано за изключителната политическа интуиция и нюх на премиера. Той самият пък неведнъж е казвал, че се е учил от Тодор Живков и Симеон Сакскобургготски. Беше бодигард и на двамата, много близко до тях, знаеше какво мислят и какво правят. От Живков е прихванал доста – очевидно, особено за поколенията, които помнят онова време. А и сигурно е имал повече време да беседва с бившия Първи, защото голяма част от подхода на Бойко Борисов като ръководител на изпълнителната власт прилича на маниера на Живков. Без ресурси не става нищо, а България няма нито нефт, нито газ. Опитвайки се да осигури предимство на страната в достъпа до руските природни богатства пред останалите източноевропейски страни, Живков разчита на дружбата със съветските ръководители. Те са приемани, ухажвани (Брежнев получи златна звезда на Герой на Народна република България) с една цел – в Съвета за икономическа взаимопомощ  (СИВ) българските интереси да бъдат подкрепени от Съветския съюз. И в повечето случаи това става. По същия начин Живков ухажва и Запада – канцлерът на Бавария Франц Йозеф Щраус, например, бе редовен гост в ловните му резиденции. От което тогава и двете страни имат интерес.  Явно този модел днес не работи. Затова Борисов няма как да печели, следвайки го. Европейският съюз не е е СИВ, там решенията не се прокарват с диктат, каквото и да твърдят някои български евродепутати пред българската аудитория.  Макрон беше в Евксиноград, за да лобира за интересите на французите, още повече че промяна на правилата за командированите работници бе едно от предизборните му обещания. И не е обещавал на Борисов да оттегли предложенията си по пакета „Мобилност“.  Както и Путин не му е обещавал да има „Български поток“.   С каквото впечатление остават българите, слушайки премиера си. Медийните изявления на Борисов често са разгърнати по формулата - видях се с хората, поговорихме си и те ме разбраха. Правилно при това и следователно, нещата ще станат в наш, български интерес. Това, че премиерът умее да говори разбираемо на народа сигурно е правилно, като се има предвид, че за трети път е премиер. Но за външно-политическите ни отношения навярно е проблем, ако се хваща на магиите, с които омагьосва гласоподавателя . Защото с лично обаяние не може да замени несвършената работа на десетки свои подчинени – от министри до по-обикновени граждани на държавна служба.  Защитата на българските интереси по един или друг въпрос означава на първо място те да бъдат ясно осъзнати и формулирани, а след това скучно и последователно отстоявани до последната запетайка на всички места, където е необходимо. С други думи, трябва да се следват правилата. Това няма да отмени желанието на „големите“ да се наложат над „малките“, пример за каквото е прословутият пакет „Мобилност“. Но пак той е доказателство, че  „големите“ прокарват интересите си по правилата  – пишат предложения, привеждат ги под общия знаменател на едни или други права (в случая с превозвачите – на нормална почивка и условия на труд на шофьорите), измислят йезуитски формулировки, въртейки запетайките, лобират за тях, търсейки съюзници и превербувайки чуждите (както пак в случая с превозвачите май стана с Чехия и Унгария). С други думи - не се уповават на успех само защото са „големи“ и могат да извадят най-якия коз. А в международните отношения пък въобще няма място за категориите „любов“ и „омраза“.  Нито руснаците ще ни доставят евтино своя газ, защото ни „обичат“, нито американците искат да ни продадат скъпо своите Ф-16 и втечнения си газ, защото ни „мразят“. Всичко е въпрос на интелеси. На бизнес! И едното, и другото става по договори, под които има (или ще има) и български подписи.  И тези, които се договарят трябва да мислят какво ще спечели България дори, когато изглежда, че дадената спогодба не е най-печеливша за нас. А тогава, когато търпим преки щети, изпълнявайки съюзнически задължения, би следвало да умеем да договорим съответни компенсации. Да не става като в поговорката - да изядем торбата със сол, след като сме изяли боя. Просто в политиката няма емоции, има изгода!  Интереси, които се защитават по правилата.  И нашите управленци и политици трябва да се научат да следват правилата в интерес на всички нас, които гласуваме за тях. Ако не искат да плачем до разбитото корито и да се надяваме да ни „пожалят“, след което да ни отстъпят нещо по милост.  ", "date": "2019.01.11", "title": "Защо наученото в университета на Живков не върши работа на Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391405-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%B4%D0%B2%D0%BE%D0%B9%D0%BD%D0%B0-%D0%B1%D1%80%D0%BE%D0%BD%D1%85%D0%BE%D0%BF%D0%BD%D0%B5%D0%B2%D0%BC%D0%BE%D0%BD%D0%B8%D1%8F,-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-%D1%82%D1%80%D0%BE%D0%B9%D0%BD%D0%B0", "text": "*** Един от пациентите ни написал оплакване до Министерство на здравеопазването. Били сме му извадили бъбреците и сме ги били продали на черния пазар. Пратиха ни съвместна комисия от Министерството и МВР, провериха навсякъде, сигурно търсеха въпросните бъбреци. Без да им пука, че и да искаме, не можем да правим операции, психиатрична болница сме, и пациентът е шизофреник от 40 години... *** Вчера една пациентка се съдра да ме убеждава, че диабетът й бил от недостатъчна вяра в Бога. Че ако вярвала достатъчно, щяла да се излекува без никакви лекарства... Пийте си хапчетата, госпожо, моля ви. Бог в момента е зает другаде. *** - Ало, нали може да ви питам нещо по телефона? Детето има анди... ангина. Ние го лекуваме де, ама можем ли да го лекуваме и с още нещо? - А с какво го лекувате? - Правим гаргара с керосин три пъти на ден. Има ли още нещо полезно, да го добавим?... Докторе?... Докторе, там ли сте?... ... Надявам се детето им да е самолет. Иначе гаргарата с керосин вероятно наистина ще го излекува постепенно. Или отведнъж в някой момент. От всичко и завинаги. *** Дванадесетгодишно момче. Диабет тип 1, ювенилен. Бащата му спрял лечението и го лекува с уринотерапия. За щастие момчето се оказало адекватно, или може би урината не му е харесала на вкус. Успяло да отключи някак шкафа, където бащата бил заключил инсулина му, скрило го някъде и си слагало тайно. На бащата казало, че се е оправило и получава вече от урината обратни ефекти, да я спрат. След като свършило инсулина, ходило в аптека на другия край на града да се опита да си купи. Аптекарката успяла да го разприказва, обещала му че на следващия ден ще получи инсулин, и ни се обади... Та така. *** Спешно повикване - „детето не може да диша\". Пристигаме на пожар. Слава Богу, не е толкова страшно - хлапакът диша през устата свободно. Носът му обаче е подут и запушен по начин, който даже не сме виждали. - Да не му е влязло нещо в носа? Да го е ухапала пчела примерно, или някакво друго насекомо? Или да е мирисал нещо, към което е алергичен? - Ъъъъ... Има ли как да е алергичен на чесън? - Съмнявам се. Чесън ли е мирисал? - Накапахме му в носа изцеден сок, срещу хремата. Старо народно лекарство, изпитана работа!... Две седмици по-късно обонянието на детето продължава да е на нулата. Нямаме представа дали ще се възстанови някога. Родителите се чудят как е възможно от народна медицина да се получи такова нещо. Тайно ни подозират дали ние не сме повредили носа на чадото им, за да ги спрем да се лекуват с народни лекарства... *** - Докторе бе, може ли да те питам нещо? Аз порових малко в Гугъл и си изясних диагнозата, ама да чуя все пак второ мнение... - За диагнози от Гугъл второ мнение дава Bing. Мен ще ме питате, като ви потрябва диагноза от лекар. Пуснали в Гугъл запитване на тема, от която хал хабер нямат, и очакват адекватен отговор. И си слагат диагнози. Кой - едра шарка. Кой - жълта треска. Кой - липса на 18-та хромозома. Като им кажеш, че грешат, не ти вярват. А като им предпишеш ковчег, понеже случай с липса на 18-та хромозома преживял повече от час след раждането няма, се сърдят... Диагнозата на тия е Гугъл на главния мозък. И Яхуу - на гръбначния. *** Любезен и възпитан мъж на седемдесет и четири. Рядкост в градчето ни. Не крещи, но се поти като водопад от болката. Подагричните кризи понякога са жестоки. Слагам му колхицин, силни противовъзпалителни, даже ампулка фентанил - това имам, спешният шкаф е поизпразнен... Олеква му. - Та, защо решихте да си спрете лекарствата? - Ами така пише в сайта. Разрушавали астралната обвивка на тялото и докарвали рак. Ама нали много боли пустата, не можах да изтърпя... Показва ми въпросния сайт. Продават поредното сибирско, китайско или индийско чудо, не си дадох труда да чета описанието. Лекува от всичко, заменя всякакви лекарства и така спасява горкото човечество от рака, който те докарват. С куп „доказателства\" от „учени\", че преди да се появят съвременните лекарства, ракът не е съществувал... *** - Момичета, да знаете да продават някъде хомеопатични противозачатъчни? *** Пристигаме на адрес. Двама братя ергени, дъхтят на спиртоварна и без разпорежданията на МНЗ не смеем да запалим цигара около тях. Единият - в безсъзнание. - Колко сте изпили? - Че ние въобще не пием! - А на какво ми мирише тогава? - Добре де, пийнахме по една чашка. - Колко литрова? - Ми към бутилка си разделихме. Ама само една... И вчера една, де. Наистина! Оня ден бяха две, ама вчера вече бяхме посвършили парите, само за една стигнаха. И днес пробвахме един спирт, дето го намерихме в мазето, не знам какъв е... - Бе вие акъл имате ли?! - Абе докторе, вие сърце нямате ли? Как да не пийне човек по случай Новата година? Не сте хора, от мен да знаете! Днес е 13 февруари... *** Влиза днес един в аптеката и ме пита: - Извинявайте, имате ли бацилококцинум? *** - По какъв повод ни викате? - Боли ме тук отстрани. Вече три часа. - Хронични заболявания? - Май не... - Легнете, да ви прегледам... Боли ли като, почукам тук? - Ох! - Ясно. Случвало ли ви се е и преди? - Ами да. Имам камъни в жлъчката. - Нямате хронични заболявания, значи. Я да ви измеря кръвното... Сто и петдесет на деветдесет. Колко ви е обикновено? - Пия лекарства за кръвно. - Това добре, а колко е кръвното ви обикновено? - При мен няма обикновено. Ту скача, ту пада. Но пия лекарства. Ще ми сложите ли инжекция? - Да. И отиваме в болницата. Подгонил ви е холецистит. - В болница няма да ходя, само ми сложете инжекция. - А защо няма да ходите? - Майка ми умря в болницата преди три години. Оттогава не обичам болници. - А от какво умря? - Че откъде да знам? На вас може ли да ви изкопчи човек нещо от устата? Не си мръднаха пръста, нали беше на деветдесет години. Закараха я, вкараха я в реанимацията, и след два часа умря. - А от какво боледуваше? - От какво ли не! Последните пет години не беше ставала от леглото! - Ясно. Тръгваме ли за болницата? - Казах ви вече, няма да ходя. Само ми сложете инжекция... Ама няма ли първо да си измиете ръцете? - Не. Страх ме е. Леля ми така преди три години, докато си миеше ръцете и получи инсулт. Оттогава аз не си ги мия. - Вие подигравате ли ми се?! - Вие се подигравате на себе си. Стягайте се и да тръгваме. Иначе до максимум три-четири часа, като ви заболи повече, ще ни викате пак, да ви вземем. *** - Докторке, миналата година карах двойна бронхопневмония, а тази година - тройна! Да ме пратиш на ТЕЛК, а? Не на ТЕЛК - на Гинес трябва да го пратя. Защото или има три бели дроба, или е карал пневмония и на черния дроб...", "date": "2019.01.11", "title": "Миналата година - двойна бронхопневмония, тази година - тройна!"}
{"url": "http://www.classa.bg/%D1%81%D0%B2%D1%8F%D1%82/item/391406-%D1%82%D0%BE%D0%B9-%D0%B5-%D0%B8%D0%B7%D0%B1%D1%8F%D0%B3%D0%B0%D0%BB-%D0%B7%D0%B0%D1%82%D1%8A%D0%BC%D0%BD%D0%B5%D0%BD%D0%B8%D0%B5-%D0%B2-%D1%81%D1%8A%D0%B4%D0%B0-%D1%80%D0%BE%D0%B4%D0%B8-%D1%88%D0%B5%D0%B3%D0%B0-%D0%B7%D0%B0-%D0%B3%D1%83%D0%B7%D0%BC%D0%B0%D0%BD-%D0%B5%D0%BB-%D1%87%D0%B0%D0%BF%D0%BE", "text": "Преди началото на 25-ия ден от процеса срещу Хоакин Гузман, във вторник за кратко угаснаха светлините в Нюйоркския съд. От това се възползва един шегаджия, за да извика, че екстрадираният водач на картела Синалоа е избягал. „В стаята беше съвсем тъмно. Когато светлините се върнаха, някой извика: Той избяга! А „Ел Чапо\" не беше дори мръднал, всички се засмяха, освен гардовете\", написа в един туит Кийгън Хамилтън, журналист за Vice News, цитиран от Newsweek. Процесът показа ужасяващи подробности за живота на мощния картел, като притежаваната специално шумоизолирана къща в Сиудад Хуарес (Мексико), използвана за изтезания и убийство на враговете, в която дори е имало дренажна система, за лесно премахваше кръвта от жертвите. Специалният агент на ФБР, Стивън Марстън, описа на свой ред как агенцията му е получила достъп до криптираната телефонна мрежа на „Ел Чапо\", след като привлякла експерта по компютърни технологии на картела, Кристиан Родригес. 61-годишният Гузман, който избяга от мексикански затвор през 2001 г. и отново през 2015 г., се разглежда от Министерството на правосъдието на САЩ като най-известният наркотрафикант в света. Смята се, че наркотрафикантът незаконно е въвел в САЩ около 457 тона наркотици, които генерирали печалби от 14 милиарда долара. Срещу него има 17 обвинения, включително за трафик на наркотици, пране на пари, незаконно притежание на оръжия, отвличания и убийства. Ако бъде признат за виновен само по едно от обвиненията, той ще получи доживотен затвор.", "date": "2019.01.11", "title": "\"Той е избягал!\": Затъмнение в съда роди шега за Гузман \"Ел Чапо\""}
{"url": "http://www.classa.bg/%D1%81%D0%B2%D1%8F%D1%82/item/391407-%D1%80%D1%83%D1%81%D0%B8%D1%8F-%D0%BF%D0%BE%D0%BB%D1%83%D1%87%D0%B8-%D0%BE%D1%82-%D0%BB%D0%B0%D0%BE%D1%81-30-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8-%D1%82%D0%B0%D0%BD%D0%BA%D0%B0-%D1%82-34", "text": "Общо 30 легендарни руски танкове Т-34, принадлежащи на армията на Лаос, се завърнаха в родината си. Двете страни успяха да постигнат съгласие, по време на посещението в тази страна на руския министър на отбраната, Сергей Шойгу, през януари миналата година.   Танковете, чието производство бе прекратено през 1958 г., бяха прехвърлени в руския град Владивосток, след плаване по море на повече от 4500 километра. Оттам бронираните превозни средства ще пътуват до град Наро-Фоминск, в провинция Москва, с железопътен транспорт. Т-34 бяха доставени в Русия в добро състояние и се предвижда да бъдат използвани за военни паради на Деня на победата, музейни изложби и филми за Втората световна война.", "date": "2019.01.11", "title": "Русия получи от Лаос 30 легендарни танка Т-34"}
{"url": "http://www.classa.bg/%D1%81%D0%B2%D1%8F%D1%82/item/391408-%D0%B0%D1%84%D1%80%D0%B8%D0%BA%D0%B0-%D0%BF%D0%BE%D0%BA%D0%B0%D0%B7%D0%B2%D0%B0-%D0%B2%D0%BE%D0%B5%D0%BD%D0%BD%D0%B8-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D1%8F-%D1%81-%D0%B5%D0%BA%D0%B7%D0%BE%D1%81%D0%BA%D0%B5%D0%BB%D0%B5%D1%82%D0%B8-%D0%B8-%D1%80%D0%BE%D0%B1%D0%BE%D1%82%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE", "text": "Няколко прототипа на съвременни бойни приспособления бяха представени по време на неотдавнашен военен парад в Акра, столицата на Гана.   Между елементите, които бяха изложени на събитието, се появи робот, квалифициран като \"ходещ танк\", снабден с чифт хуманоидни крака, както и гигантски брониран автомобил с кожени седалки в интериора, плюс два стола отпред, в стил самолетни кресла. На парада дефилираха и няколко войника облечени в екзоскелети, които очевидно показваха продукти на местния производител Кантанка, съобщава Daily Mail. Засега не е ясно дали новите продукти имат някаква връзка с правителствената армия на Гана. Според Graphic Online, държавен уебсайт на Гана, презентацията се е състояла в Акра на 30 декември. Междувременно от Кантанка заявиха, че военните екзоскелети са \"местно производство\".", "date": "2019.01.11", "title": "Африка показва военни постижения с екзоскелети и роботи собствено производство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391404-%D0%BD%D0%B5-%D0%B2%D0%B8%D0%BD%D0%B5%D1%82%D0%BA%D0%B8%D1%82%D0%B5,-%D0%B0-%D0%B2%D0%B5%D0%BD%D0%B5%D1%82%D0%BA%D0%B8%D1%82%D0%B5-%D1%81%D0%BF%D0%B0%D1%81%D1%8F%D0%B2%D0%B0%D1%82-%D1%87%D0%B5%D1%81%D1%82%D1%82%D0%B0", "text": "Имаше депутат от десницата, от чиито уста \"винетка\" звучеше като \"венетка\". Преди 15 години, когато с промени в Закона за пътищата се въвеждаше винетната система, диалектът му дразнеше, но и развеселяваше пленарната зала. Напразно му подвиквахме, че Венетка е име и че дори биволицата от популярния филм \"От нищо нещо\" се казва така. Чак до края на депутатстването си пред какъвто и микрофон или камера да се изпъчеше, човекът говореше за винетките като за живи същества.     Да ви имаме кахърите, биха възкликнали някои от днешните парламентаристи, най-вече от опозицията. И как иначе, след като сегашните управляващи изговарят правилно главоболната дума, но това е почти единственото, в което не грешат. Всичко друго по въвеждането на електронните вече винетки е стопроцентов хаос. Толкова пълноводен, че се давят в него, без да осъзнаят мащабите му. Провалът на подготвяния от две години старт им се привижда като най-естественото нещо на света. Не можело всичко да се случва за миг. Срамното фиаско може и да си е в реда на нещата, но не за света, а за нашите управници. Вече три мандата кадрите се подбират не толкова по професионални качества, колкото по лоялност. Важни са не законовите изисквания, а безусловната готовност да се възприемат като закон посланията, идващи лично от Първия, както се изразявахме някога. Това се отразява на експертността, но колаят му е намерен благодарение на аутсорсинга. Масово се възлагат дейности на външни изпълнители, макар че назначените служители би трябвало според длъжностните си характеристики да имат подготовката сами да ги извършват. Така се плаща двойно и тройно за една и съща работа, но пък се спестяват гафове като този с винетките, с тол системата и със срива на Търговския регистър. Подборът по лоялност води дотам отговорността за издънките да не се поема, а да се налага. Разбира се, пак от Първия. Той обаче няма как да следи всичко, а разнокалибрените началници тъкмо на това разчитат. Провалите на дузина-две от тях ще бъдат толкова грандиозни, че ще бъдат отстранени, но останалите ще си развяват пояса. И ще подадат оставки, само ако им бъдат поискани, ясно от кого. А не, защото са осъзнали, че нямат качества за поста, на който са курдисани. Или защото си дават сметка, че некомпетентността им е снижила доверието към управлението. Трудно е да се прецени кое в случая е най-неприемливо, но като че ли първенството се пада на отношението към правовия ред. Премиерът великодушно ни позволява до 15 януари да шофираме без винетки. Тази материя обаче е уредена не с брифинг, а със закон, и е недопустимо който и да било да се самопоставя над него. Ще се натрупат и загуби за бюджета от нефункционирането на системата. Но какво от това? Властта спазва закона, само когато й върши работа. Почне ли да й пречи, го гази, без да й мигне окото. И без да се притеснява, че лошият й пример се взима на въоръжение повсеместно. В \"От нищо нещо\" биволицата Венетка спаси с цената на живота си семейната чест. Ревнивият Панчо я закла, за да се убеди, че тя наистина е погълнала липсващата риза на госта му. С което разсея подозренията си, че съпругата му е мърсувала с някогашния му приятел. Уволненията на шефовете на АПИ и на тол системата обаче няма да помогнат. На местата им ще кацнат поредните лоялни кадри, които с лекота ще сътворят следващите скандали. Пък и не винетките, а венетките могат да спасят честта. Но не и когато вместо венетки се назначават калинки.  ", "date": "2019.01.11", "title": "Не винетките, а венетките спасяват честта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391399-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D1%82%D0%B5%D0%BE%D0%B4%D0%BE%D1%81%D0%B8%D0%B9-%D0%B2%D0%B5%D0%BB%D0%B8%D0%BA%D0%B8", "text": "  Както през първите векове на християнството мъченичеството послужило за утвърждаване на Църквата, така монашеството станало опора на Църквата през следващите времена. Преминало различни форми в своето развитие, християнството дължи на преподобни Теодосий Велики (424-529 г.) създаването и образцовото устройство на първите общежителни манастири. , която станала люлка на източното православно богословие чрез благодатното творчество на най-великите църковни учители и св. Отци, подарила на християнството и този велик първоучител на иноческия подвиг.     Преподобни Теодосий Велики се родил в село Магарион в Кападокия. Благочестивите му родители посрещнали явяването му на света като дар на Провидението и затова го нарекли Теодосий - \"от Бога даден\" (Богдан). Възпитан в съвършено благонравие и просветен от постоянно четене на Словото Божие, младият Теодосий пламнал от свещена ревност да служи на Христа. Усърдно се молил на Бога да му посочи истинския път. В ранна младост той пожелал да се поклони на светите места и тръгнал за  . На минаване през Антиохия Теодосий посетил  , който го благословил за монашески подвиг и му предрекъл, че той ще бъде \"велик пастир на словесни овце\", което напълно потвърдил животът на бъдещия знаменит изповедник. Пристигнал през 450 година в Йерусалим, 26-годишният Теодосий поискал да се запознае със живота на подвизаващите се наоколо отшелници и се поселил при опитния старец Лонгин близо до Светия град. След това се преместил в новопостроената Богородична църква, основана от благочестивата Гликерия, но известността, която неговите сурови подвизи му спечелили, го теготила и той се уединил в Юдейската пустиня, като обитавал една пещера, в която - според преданието - пренощували тримата източни мъдреци, дошли да се поклонят някога на   (Мат. 2:1-12). Тази пещера станала свидетел на един свръхчовешки подвиг. Тук св. Теодосий се отдал на непрестанна молитва и неотстъпно Богосъзерцание. Пределно сурово било и неговото въздържание. В продължение на 30 години той не вкусил хляб, а се хранел само с фурми, трева и корени, но и от тях приемал само толкова, колкото да не умре от глад. Този неземен подвиг извисил подвижника до такова духовно съвършенство, че Бог го удостоил с дара на чудотворство и прозорливост. Дълбокото уединение не скрило славата на великия Божий угодник. Мнозина се нуждаели от духовното ръководство на такъв съвършен образец и започнали постепенно да се заселват около него. Като се осланял на Божията воля, светият старец основал в 560 година своя знаменит манастир, който и днес носи неговото име и се намира на 7 километра югоизточно от Йерусалим. Отшелниците скоро достигнали повече от шестстотин души, а преданието говори, че през неговия 105-годишен живот те достигнали шестнадесет хиляди. Съществуващият днес манастир \"Дер-Доси\" има монашески килии, подвория за миряни, болници и странноприемници. Св. Теодосий Велики пръв въвел общежитийната форма на монашеския подвиг и затова е наречен \"началник на общежитието\". Така го наричат житиеписците още и затова, защото в 493 г. йерусалимският патриарх го назначил за общ архимандрит на всички общежитийни манастири в Палестина, докато на   (439-532 г.) поверил надзора над пустинниците. При св. Теодосий имало монаси от различни народности (гърци, грузинци, арменци) и те имали отделни храмове, в които всеки ден изпълнявали седмократно молитвено правило, съгласно устава на   ( ). За св. Причастие обаче всички се събирали в главната Богородична църква, където се служило на гръцки език. Преподобни Теодосий управлявал многолюдното си братство, като се ръководил от манашеските правила на съотечественика си  . В своето мъдро ръководство великият духовен отец благодатно обединявал кротостта със строгата справедливост. Всички ревностно практикували социалното добротворство и се грижели за бедните, странниците и болните, които прибягвали до помощта на многобройните манастирски благотворителни заведения. Сам великият Теодосий измивал раните на страдащите в неговите болници и помагал за обслужването на разнообразните просители и поклонници. Като се подвизавал в знаменития си манастир и се грижел за спасението на стотиците си духовни чеда, св. Теодосий Велики не отминавал и вселенските грижи на св. Църква за чистотата на православната вяра. Привърженикът на монофизитите император Анастасий (591-618 г.) се опитал да използва високия авторитет на св. Теодосий. Той изпратил на православния игумен дар от 30 литри злато, като знак на усърдие за неговата обител. Великият старец не обидил с отказ приноса на заблудения император, но когато станало дума за спорните въпроси на вярата, той се отправил за Йерусалим и от амвона произнесъл отлъчване от Църквата на всички, които не поставяли   от 451 г. и неговите вероопределения наравно с решенията на първите три Вселенски събора. Като не се задоволил с това, отшелникът напуснал строгото си уединение и обиколил селищата на Палестина, за да утвърждава навсякъде Православието и да изкоренява ересите. Заради това той бил изпратен на заточение, но след скоропостижната смърт на император Анастасий, той отново се върнал в своята лавра. Преподобни Теодосий Велики предузнал смъртта си няколко години преди да нaпусне този свят и съобщил за това на трима обичани от него епископи. Не много преди своята кончина той наредил един ден да ударят камбаната за молитва и разплакан съобщил на братята: \"Молете се, отци и братя, молете се! Божият гняв посети Изтока!\" В същото време Антиохия била разрушена от земетресение... Св. Теодосий бил погребан във Витлеемската пустиня, където започнал своето подвижничество. Славата на нови чудотворства украсила неговото отминаване в блажената вечност. Йосиф Студит и   от   написали многопеснопения, с които и до днес Православната църква прославя великия основател на общежителните манастири.", "date": "2019.01.11", "title": "Св. преподобни Теодосий Велики"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391400-11-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1158 г. - Владислав II е коронован за крал на Чехия.     1477 г. - В хода на войната между Швейцария и Бургундия се състои битката при Нанси, в която загива херцогът на Бургундия Шарл.     1567 г. - В Лондон става тегленето на печалбите в първата държавна лотария.     1693 г. - При земетресение в Сицилия загиват около 60 000 души.     1787 г. - Английският астроном Уилям Хершел открива два естествени спътници на Уран - Оберон и Титания.     1909 г. - В САЩ се провежда първото женско автомобилно състезание.     1919 г. - Румъния анексира Трансилвания.     1921 г. - България получава помощ от Германия в размер на 1 500 000 златни марки в знак на благодарност за участието ѝ в Първата световна война на страната на Централните сили.     1922 г. - В Торонто, Канада, за първи път успешно е използван инсулин при лечение на 14-годишно момче, болно от диабет.     1923 г. - Войски на Франция и Белгия нахлуват в Рур, за да принудят Ваймарската република да плати репарациите след Първата световна война.     1942 г. - Втората световна война: Япония обявява война на Холандия, а японската армия нахлува в Борнео и завзема столицата на Малайзия - Куала Лампур.     1957 г. - Съветското правителство взема решение за създаване на балистична ракета.     1961 г. - Започва изграждането на доменния цех на металургичния комбинат в Кремиковци.     1966 г. - В СССР е създаден център за подготовка на космонавти.     1974 г. - В Кейптаун (ЮАР) се раждат шестзначки - първите в света живородени и запазени живи 6 близнака.     1981 г. - Международна експедиция поставя рекорд, като прекосява Антарктида за 67 дни.     1982 г. - Астурия става автономна област на Испания.     1991 г. - Съветската армия щурмува обществени сгради във Вилнюс, за да пресече кампанията за независимост на Литва.     2001 г. - В щата Орегон (САЩ) се ражда първата генетически модифицирана маймуна - Анди.    ", "date": "2019.01.11", "title": "11 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391401-%D0%BB%D0%BE%D1%88-%D0%BA%D1%80%D0%B5%D0%B4%D0%B8%D1%82,-%D1%87%D1%81%D0%B8-%D0%B8-%D0%BA%D0%B0%D0%BA-%D0%B4%D0%B0-%D0%B4%D0%B5%D0%B9%D1%81%D1%82%D0%B2%D0%B0%D0%BC%D0%B5-%D0%B2-%D1%82%D0%B0%D0%B7%D0%B8-%D1%81%D0%B8%D1%82%D1%83%D0%B0%D1%86%D0%B8%D1%8F", "text": "Лошите кредити са нещо модерно в България, за което не се шуми много. В условията на криза те ще стават все повече. Предвид кредитната експанзия последните години и очакваната криза е добре да се подготвите по-отрано. Най вече с предварителна информация.   Най-добрата защита е предварителната информация Последните 10 години от банковата криза насам, законодателство и съдебната практика доста се развиха. Както можете да предположите законодателството се затегна, а ЧСИ станаха едни от най-заможните хора в България. Достатъчно е да влезете в един техен офис и ще разберете за какви средства става въпрос. Всичко това е дошло от собствениците на лошите кредити.     В този ред на мисли, най-добрата стратегия срещу лош кредит и ЧСИ си остава предварителната информация. Когато изпаднете в просрочие имате ограничено време за реакция. После идва ЧСИ и запорира всичко. Точно тези 3-4 месеца са разликата между лъскавия офис на ЧСИ и вашите пари, които биха го платили. В този ред на мисли предварителната консултация е от изключителна важност, а разликата между цената за среща с консултант и хонорара на ЧСИ е несъизмерима. Дори на пръв поглед ще забележите разликата в лукса на офисите. От вас ще зависи на кого колко ще платите. Точно поради тази липса на предварителна информация и специализирано законодателство в полза на банки и ЧСИ, почива успехът на последните. Логиката на лошия кредит от гледна точка на банката и ЧСИ   В последните години лошите кредити стават все по-изгодни за банките. В тази насока се променя и законодателството. Това ще рече, че с настъпването на следващата криза, все по-трудно ще се преговаря с банка. Нейната изгода все по-често ще се свързва с лошия кредит, а не с новоотпуснатия. На този принцип работят към днешна дата всички бързи кредити. В оценката им на риска все по-често се включва изискването за собствен имот или поръчител с такъв. ЧСИ и банките са икономически свързани. Ако не сте имали лош кредит, няма как да знаете, че само определени ЧСИ работят с дадена банка. Както и нотариуси. Уж всички са лицензирани от държавата, но не всяко ЧСИ може да работи с Пощенска банка например. Оставам на вас да решите защо е така. Знайте само, че в крайна сметка ЧСИ се наема от банката, а парите за неговия хонорар излизат от вашия джоб. Какво да правите при лош кредит?   Стратегията ви зависи изцяло от времето с, което разполагате. Най-много ще успеете да спасите, ако потърсите помощ още в първия момент, когато усетите, че забавяте вноска.  Тук е моментът в който ще получите и цялата предварителна информация за това какво следва и какво трябва да се направи.  Ако имате късмет и съветникът ви е в час, може да не се стигне изобщо до предсрочна изискуемост. Но това зависи от много фактори. Във всички случаи е по-евтино да имате тази информация, колкото се може по-рано. От изключително значение е, да познавате процедурата на ЧСИ и банката. Кое запорират първо, кога инициират публични продажби и как се осуетяват те. Ето няколко общо съвета при лош кредит, валидни в повечето случаи 1. Потърсете среща със специалист още при първото просрочие. 2. Не дръжте големи суми по банковата си сметка. 3. Помислете за сметка в друга банка. Сметката в банката титуляр се запорира веднага, без съдебно решение или намеса на ЧСИ. 4. Помислете какви наследства чакате. Трябва да вземете мерки преди да ги получите. 5. Помислете какво да правите с недвижимите имоти на ваше име и най-вече как. 6. Проучете добре как работи вашата банка и каква е процедурата на ЧСИ. Това също е информация, която трябва да очаквате от специалиста. 7. Когато изпълните горните точки и получите необходимата информация, можете вече да се срещнете с банката и да преговаряте. Значително по-евтино е така. Важно е да знаете, че това не е вярно! – „…кредитните консултанти Тихомир Тошев и Деян Василев се обединиха около тезата, че лоши кредити не се опрощават…” (коментари на двамата експерти в студио на БНТ – бел. ред.).   От   – Кредитни консултанти   По подробно за ситуацията с просрочен кредит виж  .", "date": "2019.01.11", "title": "Лош кредит, ЧСИ и как да действаме в тази ситуация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391402-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D0%B0-%D0%BD%D0%B8-%D1%82%D0%B5%D0%B7%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8", "text": "Близо 2 милиарда лева за оръжие?! При положение, че сме най-бедната държава в ЕС и имаме огромни проблеми във всички сфери, както и вечен недостиг на средства. Точно ние да даваме такива луди пари за самолети е илюстрация на израза “на гол тумбак чифте пищови”.   Цялата драматичност около купуването на новите самолети, конкурсите, комисиите, лютите спорове – всичко това звучи ужасно фалшиво. Защото от самото начало е ясно какъв ще бъде крайният резултат. От самото начало е ясно, че ще вземем това, което ни посочи хегемонът. Или купувате F-16 или казвате “Bye, bye!” на властта.      При така поставената от задокеанските началници дилема, нашите управляващи нямат особен избор. Просто изпълняват нарежданията. Мачът е свирен, далеч преди да започне. И резултатът се знае от всички. Истински важният въпрос в случая е не какви самолети ще купим. Истинският важният въпрос е следният: за какъв дявол са ни тези самолети? България е най-бедната държава в Европейския съюз. Нали не забравяме това? Е, тази най-бедна държава в ЕС сега ще даде милиард и осемстотин милиона, за да си купи 8 изтребителя. След някоя и друга година ще повтори това финансово упражнение. Хайде сега да помислим, въпросните милиарди дали не биха могли да бъдат изхарчени доста по-разумно? Да бъдат похарчени така, че полза да имат колкото се може повече хора, а не шепа комисионери и някой чужд военно-промишлен комплекс? Пътищата ни са в окаяно състояние, проблемите в образованието и здравеопазването отдавна са станали хронични, социалните системи са на ръба на възможностите си, изобщо истинско чудо е как толкова много българи успяват да преживеят с толкова ниски доходи. И на фона на тази тотална мизерия и проблеми ние се закичваме с няколко самолета и гордо се пъчим да ни видят всички какви сме хубавци. В това отношение приличаме на гръцките си съседи, които пръскаха луди пари за купуване на модерно оръжие, докато държавата им се скапваше. А най-смешно ми става, когато чуя някой псевдопатриотичен аргумент като този: “Ама нали трябва да се защитаваме? Значи сме длъжни да купуваме ново и скъпо оръжие”. Хайде пак да помислим. От кого точно и как точно ще се защитим с десетте или петнайсетте нови самолета? Може би си представяме, че само при мисълта как България е горд притежател на няколко свръхмодерни “пепелянки”, всеки потенциален агресор на секундата ще забрави, че е искал да ни напада. Никаква защита, разбира се, не осигуряват тези машини. А истинският патриотизъм не се изразява в това да пълниш джобовете на лобистите и чуждите оръжейни производители. Истинският патриотизъм е в това да създадеш такива условия на живот в държавата си, че хората да виждат смисъл от пребиваването си в нея, а не да търсят реализация навън. Купувайки ново оръжие, не решаваме нито един от болезнените проблеми на днешна България. Просто за пореден път се подмазваме на чуждоземните началници. За елита това със сигурност е от полза. За нас – едва ли.", "date": "2019.01.11", "title": "За какво са ни тези самолети?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391403-%D0%BB%D0%B8%D0%BFca%D1%82%D0%B0-%D0%BDa-%D0%B8%D0%BD%D1%84pac%D1%82py%C4%B8%D1%82ypa,-%D0%B1%D1%8Epo%C4%B8pa%D1%86%D0%B8%D1%8F%D1%82%D0%B0-%D0%B8-%D0%BAopy%D0%BF%D1%86%D0%B8%D1%8F%D1%82%D0%B0-c%D0%BF%D0%B8pa%D1%82-%D0%B8%D0%BD%D0%B2ec%D1%82%D0%B8%D1%86%D0%B8%D0%B8%D1%82e-%D1%83-%D0%BD%D0%B0%D1%81", "text": "Австрийският бизнес в България страда от недостиг на персонал, би искал по-предвидима и сигурна бизнес среда, по-малко бюрокрация и по-добра инфраструктура.  Тези резултати от проучване сред австрийски компании за инвестиционния климат в България представи  Улрике Щрака , ръководител на Австрийско търговско представителство (Advantage Austria) в страната ни.  В проведената в края на 2018 г. анкета ръководителите на 96 австрийски фирми коментират икономическото развитие в България, като 33% от компаниите го оценяват в положителен аспект. Една трета от отговорилите обаче очакват подобрение на този показател през тази година.    Бизнес среда  Австрийските инвеститори отчитат, че при повече от половината участвали в проучването фирми има увеличение на оборота и на поръчките към тях. Превръщането на България в още по-атрактивен инвестиционен пазар за тях е свързано с наличието на достатъчно работна ръка, необходимост от адекватна квалификация на кадрите и подобрения в инфраструктурата.  Представителите на австрийския бизнес в България искат реформи при борбата с корупцията, правна сигурност и намаляване на бюрокрацията. При провеждането на предишното проучване трите най-важни неща пред бизнеса бяха: борба с корупцията, предсказуема икономическа политика и правна сигурност, което сочи, че проблемите като цяло остават същите.      При повече от половината австрийски дъщерни компании през миналата година има увеличение на оборота и на поръчките към тях. Близо 60% от анкетираните фирми компании потвърждават, че планират да инвестират в страната през следващите две години.  “Имаме намерение да инвестираме в бъдеще, но засега не предприемаме стъпките заради липса на инфраструктура“, заяви  Aнтoн Cтoйĸoв , yпpaвитeл зa Бългapия нa  саrgо-раrtnе r. Специализираната в глобалната логистика и доставка на стоки фирма сама е изгpaдила инфpacтpyĸтypaтa, ĸoятo e зaдължeниe нa oбщинaтa. Пpeз минaлaтa гoдинa тя oтĸpи cĸлaд c плoщ нaд 16 500 ĸв. м в Coфия, в близocт дo Лeтищe \"Coфия\", като улицaта и ocвeтлeниeтo са изгpaдeни cъc cpeдcтвa нa ĸoмпaниятa.  “Oт Cтoличнa oбщинa зaявиха, чe нямaт пapи\", пocoчи Стойков. Това според него ще ги спре да инвестират в бъдеще, въпреки че вече са закупили съседен парцел и имат възможност да се разширяват. Досега кoмпaниятa e влoжилa пoчти 20 млн. евро в Бългapия и дaвa paбoтa нa 130 дyши. Дружеството присъства от 2003 г. и към настоящия момент разполага с централен офис в София, две по-малки представителства във Варна и Пловдив, както и отделен склад в Нови Хан.  \"Зaтoвa и 2/3 oт aвcтpийcĸитe ĸoмпaнии нe ca пoзитивнo нacтpoeни\", коментира Cтoйĸoв резултатите от анкетата сред австрийския бизнес.   Проблемите  Проучването паказва още, че липcaтa нa инфpacтpyĸтypa и инвecтиции в нeя ca cpeд нaй-гoлeмитe минycи нa cтpaнaтa ни. 44 oт 96 ĸoмпaнии в aнĸeтaтa нa тъpгoвcĸaтa ĸaмapa са убедени, чe пoвeчe влoжeния oт cтpaнa нa дъpжaвaтa щe нaпpaвят cтpaнaтa ни дaлeч пo-aтpaĸтивнo мяcтo зa инвecтиции.  Cpeд ocтaнaлитe нaбoлeли пpoблeми, c ĸoитo дъpжaвaтa тpябвa дa ce cпpaви, oчaĸвaнo e oгpoмнaтa ĸopyпция (63 oт 96 ĸoмпaнии), липcaтa нa пpaвнa cигypнocт (53 oт 96 ĸoмпaнии), ĸaĸтo и твъpдe тeжĸaтa бюpoĸpaция (51 oт 96 ĸoмпaнии).  Eдвa 33% oт aнĸeтиpaнитe ĸoмпaнии ĸaзвaт, чe пpeз пpeдxoднитe 12 мeceцa имa пoдoбpeниe нa бизнec ĸлимaтa.  „Как се прави бизнес в България? Сблъскваме се с проблемите на администрацията, но основният ни пpoблeм e бeднocттa за по-голямата част от населението, което е на ръба на оцеляването, каза Cтoйĸoв и пocoчи, че това е причината българите да напускат cтpaнaтa. – Toзи пpoблeм щe cтaвa вce пo-oceзaeм, a пoлзитe oт ниcĸитe дaнъци и зaплaти щe изблeднee.\"  Той коментира, че в България се отчита нисък процент на задлъжнялост, но това не е за хвалба на фона на развитието на световната икономика и парите, които са взети за инвестиции.  ", "date": "2019.01.11", "title": "Липcaта нa инфpacтpyĸтypa, бюpoĸpaцията и кopyпцията cпиpaт инвecтициитe у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391395-%D0%BA%D0%B0%D0%BA-%D0%B2%D1%8F%D1%80%D0%B0%D1%82%D0%B0-%D0%BF%D1%80%D0%BE%D0%BC%D0%B5%D0%BD%D1%8F-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%80%D0%BE%D0%BC%D0%B8", "text": "Ще съборят къщите във Войводиново - и какво? И този път държавата изглежда безпомощна. За разлика от протестантските църкви, които явно успяват да променят живота на немалко български роми.          Властта влиза в ромските махали при три повода: при сблъсъци, при събаряне на къщи и по избори. Всеки път, когато избухне кървава разпра между етнически българи и етнически роми, следва едно и също. На мястото на инцидента пристига министър, който с умислено изражение изрича тежки думи пред камерите. След това разрушават няколко от десетките или стотици незаконни постройки на роми, от медиите закънтяват изказвания за ромската престъпност и призиви за “линч” или “изселване”, а самите роми се снишават, докато отмине заплахата от рокери, скинари и футболни агитки в махалите. После идват избори и разни партии тръгват на пазар за гласове в същите тези махали. \" Циганите  станаха изключително нагли \" Лидерът на ВМРО и вицепремиер Красимир Каракачанов показа съвсем недвусмислено, че е силно разгневен от случая в пловдивското село Войводиново, където двама роми пребиха 33-годишния ефрейтор Валентин Димов. Събарянето на къщи в местната ромска махала вече започна, а резултатът е ясен отсега: на друго място ще изникнат нови незаконни постройки, където в мизерия и без течаща вода ще растат деца, които ще останат неграмотни и безработни като родителите си, а вероятно и като бабите и дядовците си.     Каракачанов във Войводиново   “Циганите в България станаха изключително нагли\", заяви Каракачанов и дори се обиди, че го обвиняват в дискриминация. Вицепремиерът разкри и друга опасна „истина\": “Факт е, че от последната година-две започват да приемат и исляма”. В действителност обаче едни други проповедници работят усърдно вече две десетилетия в ромските общности. По оценки на пастори, ромите представляват около 60% от над 130-хилядната протестантска общност в България. Именно в църквата ги научават на това, което държавата е записала в стратегиите си за ромското включване, но така и не успява да осъществи. Не бива деца да раждат деца, човек трябва да се образова, трябва да работи и т.н. Дали и Българската православна църква не би могла да постоянства в тази насока? Приет през 1949 година Закон за вероизповеданията орязва образователната ѝ функция и принудително я “отучва” от социалните ѝ функции. А благотворителността, доколкото я има, става монопол на държавата. \" Подобряват хигиената си, спират алкохола ,  стават по-отговорни \" Д-р Марио Маринов, който изследва новите религиозни движения в България, коментира, че след 1989 година присъствието на роми в протестантските църкви става съвсем осезаемо. “Протестантството е единствената религиозна общност в България, която бележи ръст в преброяването от 2011 година спрямо другите религии”, казва доц. Маринов. Докато през 2001 година протестантите в България са били четвърти по брой, десет години по-късно те излизат на трето място, задминавайки римокатолиците. “И това се случва на фона на общата тенденция на намаляване на хората, определящи се като принадлежащи към някоя религия”, отбелязва университетският преподавател. Според доц. Маринов, увеличаващият се брой роми в протестантските общности се дължи главно на Петдесятните църкви. “За петдесетниците е характерен глобалисткият възглед - етническата принадлежност няма значение, докато при православните и мюсюлманите тя е много важна. Това е основната причина за успеха им сред ромите. В Петдесятната църква един ром може да стане пастор и лидер, докато в православната църква това е несравнимо по-трудно. И още нещо: ромите сред петдесетниците значително подобряват хигиенните си навици, спират алкохола и кражбите, стават по-отговорни в семействата си”, посочва доц. Маринов. \" Чрез Христовата любов \" Защо държавата не успява? Обръщаме се с този въпрос към пастор Стефан Ивов Стефанов, юрист и граждански активист, чийто баща Иво Койчев е сред известните водачи на протестантството в България. “Не бих искал да посочвам държавата като главен виновник за състоянието на ромите - те също трябва да поемат отговорност за своята промяна. Но е факт, че на държавата ѝ липсват воля и дългосрочни цели за подобряване на живота им”, казва пасторът. Ролята на църквата е да носи надежда и Протестантската църква действително успява да подобри значително живота на ромите, посочва още пасторът, като уточнява, че Протестантската църква работи сред ромските общности не с идеята за интеграция, а с мисията животът на тези хора да бъде променен “чрез Христовата любов”. Тази мисия превъзхожда всяка една стратегия за интеграция на ромите, убеден е пасторът. Заедно с баща си и много сподвижници, той работи вече 15 години в Стара Загора. Целта: предотвратяване на ранните бракове и насилието в ромските общности, както и насърчаване на родителите да поддържат развитието на децата си, изпращайки ги редовно на училище. “Аз съм свидетелство за това, че човек може да постигне своите мечти и да излезе от ромската субкултура”, отбелязва пасторът и добавя: “Не желая да живея в художествената измислица на политическите ултраси и расистите, в която насилниците са представени за жертва, а жертвата за насилник. Насилниците в нашия случай са омразата, расизмът и тяхната голяма сестра - клеветата, а ние, хората, за жалост допускаме да ни заразят със смъртоносната си отрова”. В изказването на Каракачанов за „наглите цигани” той вижда именно омраза. Пасторът осъжда поставянето на всички роми под общ знаменател, като в същото време изразява съжаление от факта, че държавата не си сътрудничи успешно с църквата: „Крайно време е институциите да заработят в ромските квартали по градивен и полезен за двете страни начин”. Там, където роми и българи седят един до друг В очакване това да се случи Протестантската църква върши и друга “държавна работа” - свързва общности от хора, които, макар и граждани на една държава, живеят изолирани едни от други. Всеки обитава своя остров: ромите са в гетата, българите - на останалите места. Не се срещат и на трудовия пазар. Ромите или ги няма там поради липса на трудови навици, или пък работят на места, където етнически българи не се срещат. В църквата обаче те седят един до друг.", "date": "2019.01.11", "title": "Как вярата променя живота на българските роми"}
{"url": "http://www.classa.bg/%D1%81%D0%B2%D1%8F%D1%82/item/391396-70-000-%D0%BF%D0%BE%D1%81%D1%80%D0%B5%D1%89%D0%B0%D1%82-%D0%BF%D1%83%D1%82%D0%B8%D0%BD-%D0%B2-%D0%B1%D0%B5%D0%BB%D0%B3%D1%80%D0%B0%D0%B4", "text": "Руският президент Владимир Путин, който пристига на посещение в Сърбия на 17 януари, ще бъде посрещнат пред храма “Свети Сава” в Белград от над 70 000 души, пише белградският вестник “Новости”. Посрещането ще бъде организирано от неправителствения сектор, от патриотични организации, с очаквана подкрепа от управляващата Сръбска прогресивна партия /СПП/, пише вестникът. Планирано е участниците да се съберат на Площада на републиката и да тръгнат заедно към “Свети Сава”, където да пристигнат в момента, когато в храма пристигне и Путин.     “Идеята на организаторите е по този начин да изразят уважение към руския президент, който има големи заслуги за утвърждаването на приятелските връзки между двете братски държави, както и благодарност към най-голямата славянска страна за подкрепата й на международната арена, когато става въпрос за териториалната цялост на Сърбия”, посочва “Новости”. Вестник “Данас” пише по темата, че управляващата СПП организира митинга, като от централата на партията до общинските организации на СПП са изпратени “квоти” и например на “прогресивните” в Ниш е наредено да изпратят на митинга в столицата около 3000 души, а на тези в Крагуевац – 2500. Очаква се пристигането на около 1000 автобуса от много части на Сърбия. Огромното мнозинство ще бъде снимано с дронове, “за по-късна употреба с маркетингови цели”, обясняват събеседниците на “Данас”. Източници на вестника подчертават, че главната цел на организаторите на митинга не е да изразят пожелание за добре дошъл на руския президент, а намерението на президента и лидер на СПП Александър Вучич е да “нанесе контраудар на опозицията”. В този контекст те напомнят, че опозицията е обявила, че ще организира демонстрации ден по-рано, на 16 януари, на годишнината на убийството на косовския сръбски лидер Оливер Иванович, както и че продължават съботните протести на опозицията в Белград и в други градове. “Вучич иска да покаже силата на “прогресивните”, като покойния президент на Сърбия и на Социалистическата партия Слободан Милошевич, който организира контрамитинг в Белград през декември 1996 г., по време на студентските демонстрации”, посочват събеседници на “Данас” от сръбската политическа сцена. Отделни източници твърдят, че е “почти сигурно”, че Путин и Вучич ще посетят заедно село Банстол в областта Срем, чиито жители стоят църква, известна сред народа като “църквата на Путин”.", "date": "2019.01.11", "title": "70 000 посрещат Путин в Белград"}
{"url": "http://www.classa.bg/%D1%81%D0%B2%D1%8F%D1%82/item/391397-100-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-%D0%B2-%D0%B5%D0%B2%D1%80%D0%BE,-%D1%8E%D0%B0%D0%BD%D0%B8-%D0%B8-%D0%B9%D0%B5%D0%BD%D0%B8", "text": "Русия е обърнала 100 милиарда долара в японски йени, китайски юани и евро. Това е част от усилията на Москва да намали зависимостта си от щатския долар. Информацията разпространяват руски медии, позовавайки се на най-новия тримесечен доклад на Централната банка на Русия, публикуван с шест месеца закъснение.     В периода между март и юни 2018 г. делът на щатските долари в международните резерви на Русия е намален от 43,7% до 21,9% на сто. През октомври 2018 г. руският президент Владимир Путин подкрепи план за намаляване на зависимостта на Москва от щатския долар. Той предупреди, че Вашингтон греши като прави американската валута по-ненадеждна. Според експерти Русия може да пострада, ако САЩ въведат нови санкции и блокират руски сметки в американски банки и така се окажат засегнати и резерви в долари.", "date": "2019.01.11", "title": "100 млрд. долара в евро, юани и йени"}
{"url": "http://www.classa.bg/%D1%81%D0%B2%D1%8F%D1%82/item/391398-%D0%B0%D0%BD%D1%88%D0%BB%D1%83%D1%81-%D0%BD%D0%B0-%D0%B1%D0%B5%D0%BB%D0%B0%D1%80%D1%83%D1%81", "text": "Задава се аншлус на Беларус, казват не само опоненти на Кремъл, но и хора, спечелили неговото доверие. Алексей Венедиктов например сподели неотдавна размисли за „взаимопроникването“ между икономическите, военните и политическите структури на двете страни. Отреждайки какви ли не съдби на Александър Лукашенко: от вицепрезидент на „обединената държава“ до пенсионер в Крим. Венедиктов допусна впрочем и някоя „трагична история“. Не е зле да се вслушаме в думите му – шефът на радио „Ехото на Москва“ е persona grata в руските коридори на властта, нещичко подочува там и после го преразказва на любознателната аудитория.     „Взаимопроникване“ звучи по-прилично от „аншлус“ или „анексия“, но смисълът е все този. Русия поглъща Беларус, появява се нова държава и естествено й трябва нова конституция, която превръща Путин в пожизнен владетел. Това е най-разпространеното, но не и единствено обяснение за действията на Кремъл. Беларус е много важна за Москва от военно гледище. Това е държава с ключово положение в геополитическото пространство „между Русия и НАТО“ – присъединяването й към Русия коренно ще промени стратегическата конфигурация в тази зона, ще засили руските позиции, съответно и заплахата за съседните страни. На Запад често виждат в Беларус стратегически буфер, смекчаващ военнополитическия натиск от Русия. През октомври 2018 г., малко преди посещение в Минск, американският помощник-държавен секретар Уес Мичъл изтъкна, че „именно държавният суверенитет и териториалната цялост на гранични държави като Украйна, Грузия и дори Беларус са най-сигурна крепост срещу руския неоимпериализъм“. Изненадващо изявление, но и вярно. Русия и Беларус са съюзници. Създадени са единна групировка за противовъздушна отбрана и съвместна групировка сухопътни войски. В мирно време войските, включени в тях, се намират в местата за постоянна дислокация, под обичайното си командване. При заплаха от война руските части ще пристигнат в Беларус и командването ще поемат беларуски генерали. Редовно се извършват общи учения. Министерствата на отбраната разработват всяка година планове за съвместни прояви, подсигуряващи функционирането на тези групировки. Благопристойната фасада обаче прикрива сериозни разногласия. Центърът за стратегически и външнополитически изследвания в Минск, близък до беларуското ръководство, посочи в доклад, че стратегията на Русия предвижда превръщане на Беларус „в източник на многобройни предизвикателства и заплахи за сигурността и стабилността на страните от НАТО и Украйна“. С тази цел Москва настоява за „неограничен едностранен достъп на руските Въоръжени сили на територията на Република Беларус, включително за да действат от нейна територия към трети страни“ – освен това цели да подкопае „стабилността на Беларус и дееспособността на беларуската държава, да отнеме от Минск възможността ефективно да контролира собствената си територия“, за да действат оттам против съседни и близкоразположени страни вредителски и криминални групировки*. С други думи, Минск е наясно с целта на Русия – да превърне Беларус в плацдарм за военна експанзия и „хибридна агресия“ срещу Полша, Литва и Украйна. Перспектива, която не блазни беларуското ръководство. Ще посочим за пример случая с разполагането на руска военна база в тази страна. В началото на десетилетието Москва постави въпроса за постоянно военно присъствие, включително за създаване на въздушна база в Беларус. Минск направи всичко възможно това да не се случи. За известно време въпросът сякаш изчезна от дневния ред, но през последните месеци пак стана актуален с оглед на предстоящото излизане на САЩ от Договора за ракетите със среден и малък обсег. На Кремъл му се ще да сложи ядрените си ракети със среден обсег възможно най-близо до границите на натовската зона. Тази перспектива не изпълва Минск с възторг. „Нашите военни могат ефективно да действат, ако трябва, срещу всяка агресия и конфликт на територията на Беларус (…) Затова нямаме нужда от никакви бази“, заяви Александър Лукашенко. И ако в Полша бъде създадена американска военна база, Беларус ще отвърне не с разполагане на руски войски в страната, а с разгръщане на собствени ракетни оръжия. Беларусите наистина започнаха да произвеждат по китайски лиценз ракети М20 (наречени там „Полонез“), чиято далекобойност може да се повиши до 500 километра. Според беларуски експерти Китай е потърсен, защото Русия не дава на Беларус модерни оръжия, разчитайки във военен план Минск изцяло да зависи от Москва. А Лукашенко по думите им убеждава САЩ да не засилват военното си присъствие в региона, не защото вижда опасност в това, а защото това ще отслаби позициите на Минск в преговорите с Кремъл за руска база. Накрая, трудно съвместими са ключовите стратегически ориентири на Русия и на Беларус. Кремъл се стреми НАТО да бъде отслабена, в идеалния случай – да се разпадне. А Лукашенко е убеден, че здравото трансатлантическо партньорство е „основна опора на нашата планета и не дай боже да я разрушим. Убедени сме, че от сплотеността на страните в региона и от запазването на военнополитическата роля на САЩ в европейските дела зависи сигурността на целия континент (…) Без Америка тук за жалост няма да решим нито един въпрос, включително украинския конфликт“. Подобни изявления само озлобяват Москва. За дистанцирането на Минск от Русия обаче Кремъл трябва да вини само себе си. Ако новата студена война, започната от Москва, прерасне в гореща, Беларус, Полша и балтийските държави ще станат главен театър на военните действия с всички последици от това. И независимо как изглежда в нечии очи, Лукашенко изобщо не се кани да вади за Москва кестени от огъня, особено с риск да бъде разрушена страната му. Беларуският лидер естествено не поставя под съмнение съюза с Русия, но същевременно отправя сигнал, че няма да воюва с НАТО. А Русия схваща, че беларуският плацдарм е от критично значение за успех на евентуална военна авантюра в южната част на Балтика. Това мотивира и все по-твърдото й намерение да погълне Беларус. Но аншлусът на Беларус не се очертава като лесна разходка за Москва. Макар почти всички беларуси да хранят добри чувства към Русия, едва 5-6 на сто подкрепят идеята за влизане във федерацията. Беларуските елити, включително армейският генералитет и службите за държавна сигурност, чудесно разбират, че след „взаимопроникването“ Кремъл най-напред ще сложи проверени кадри от Русия на всички що-годе значими постове в беларуските провинции на „обединената държава“. Твърдо ще реагира и Западът. Поява на ударни руски дивизии в Беларус ще е крещящо доказателство, че следваща цел на Русия ще бъдат Варшава, Вилнюс, Талин, Рига. Тогава НАТО няма да има друг изход, освен да неутрализира твърдо експанзията на Москва. Прочее, аншлусът на Беларус ще стане последна авантюра за Кремъл. БТА * Юрий Царик, Арсений Сивицкий. Беларусь в контексте противостояния Россия Ц НАТО: Угрозы и вызовы для суверенитета, независимости и национальной безопасности. Центр стратегических и внешнеполитических исследований. Минск, 2016. Стр. 12. Бел. на радио „Свобода“: Мненията в рубрика „Блогове“ може да не отразяват гледната точка на редакцията.", "date": "2019.01.11", "title": "Аншлус на Беларус?"}
{"url": "http://www.classa.bg/%D1%81%D0%B2%D1%8F%D1%82/item/391394-%D0%B8-%D0%BA%D0%BE%D0%B9-%D0%BF%D0%B5%D1%87%D0%B5%D0%BB%D0%B8-%D0%BD%D0%B0%D0%BA%D1%80%D0%B0%D1%8F-%D1%80%D1%83%D1%81%D0%B8%D1%8F", "text": "Този сблъсък между Анкара и Вашингтон заплита още повече сирийския възел. И поставя началото на нов кръг от войната в тази изстрадала страна. А големият печеливш от всичко това е Русия, коментира ФАЦ.         Поне на първо време няма да се стигне до обявеното изтегляне на американските войници от Сирия. Причината: условията, които съветникът на Тръмп по въпросите на националната сигурност Джон Болтън поставя на Анкара. А именно - турски гаранции за сигурността на сирийските кюрди. Турция обаче не е готова да даде подобни гаранции - защото иска да създаде своя зона за сигурност в Северна Сирия и да поеме контрола над 16-те американски военни бази, включително и над тежките оръжия.     Този сблъсък на интересите на Анкара и Вашингтон заплита още повече сирийския възел. И в крайна сметка поставя началото на нов кръг от войната в тази изстрадала страна. Военното присъствие на САЩ в Сирия е много важно за баланса на силите в региона - за да бъде държан в шах Иран, а кюрдите да бъдат подкрепяни в борбата им срещу ИД. Анкара обаче иска да се настани във вакуума, който би се разтворил след изтеглянето на американските войници от Сирия. И кой извлича ползи от всичко това? Големият печеливш е Русия. Болтън тъкмо беше получил отказа на Анкара, когато Кремъл обяви, че турският президент ще пристигне на посещение в Москва.      ", "date": "2019.01.11", "title": "И кой печели накрая? Русия."}
{"url": "http://www.classa.bg/%D1%81%D0%B2%D1%8F%D1%82/item/391390-%D0%B7%D0%B0%D1%89%D0%BE-%D0%BD%D0%B0%D0%B9-%D0%B2%D0%B0%D0%B6%D0%BD%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B2-%D0%B5%D0%B2%D1%80%D0%BE%D0%BF%D0%B0-%D0%B8%D0%B7%D0%B1%D1%8F%D0%B3%D0%B0-%D0%BE%D1%82-%D0%BB%D0%B8%D0%B4%D0%B5%D1%80%D0%B0-%D1%81%D0%B8", "text": "Да си близък до управлението на Ким Чен-ун има редица плюсове, които позволяват значително по-добър живот от този на обикновените севернокорейци. Членовете на високата номенклатура имат достъп до по-качествено образование и до стоки като техника на известни световни марки, дизайнерски дрехи и редки за страната храни и напитки. Те заемат високи постове в КНДР и в дипломатическите мисии на страната в чужбина. Северна Корея има посолства в редица държави, сред които Австрия, Германия, Швеция, Швейцария и Великобритания. Въпреки това има и такива, които отчаяно желаят да скъсат всички връзки с режима и да потърсят политическо убежище, въпреки че подобен ход застрашава техния живот и този на близките им.     Такъв е случаят с Чо Сон-гил - посланикът на Пхенян в Италия. Той дезертира още през декември миналата година, но за изчезването му се разбира в началото на януари. Към момента е известно само, че дипломатът търси убежище за себе си и семейството си, най-вероятно в западна държава, а дотогава може да се ползва от закрилата на италианските власти. Някои предполагат, че Сон-гил вече е успял да стигне до Съединените щати. В подкрепа на тази версия е фактът, че посланикът е много добре информиран за контрабандните канали за внос на луксозни стоки от САЩ към Северна Корея. Други са на мнение, че той се укрива в Сеул, докато получи убежище в желаната от него страна. Ситуацията на Чо като цяло е по-различна от тази на обикновения дезертьор.     Той е посланик в може би най-важната дипломатическа мисия на КНДР - тази в Италия. Посолството в Рим е мястото за срещи с представители на ООН относно тяхната програма за хранителни помощи към Пхенян. Освен това то служи като разпределителен пункт, отново за луксозни стоки от Европа към Северна Корея.     В списъка попадат и коли, яхти, строителни материали като скъп мрамор, както и дефицитни за комунистическата страна неща като рибни продукти и дори сладолед. Очевидно бягството на Чо е било планирано от доста дълго време, но преди това той се е ползвал с огромно доверие от режима на Ким Чен-ун. 48-годишният дипломат е син на политик, който е бил начело на отдел \"Организация и управление\" към властта. Отделът е функция на севернокорейската Работническа партия и следи за стриктното изпълнение на напътствията на великия държавен лидер. Според други дезертьори това е институцията, която отговаря за всички политически решения, а някои стигат и до конспирации, че всъщност Ким Чен-ун е марионетка в ръцете на лидерите от организацията. Това дава известна идея с какво влияние се е ползвал бащата на Чо Сон-гил, който е починал. Вторият баща на посланика също е близък до режима. През 90-те години е посланик на Северна Корея в Тайланд, след което помага на управляващата династия с дипломатическия протокол при контактите с други държави. Чо също започва кариерата си от Министерството на външните работи. По тази причина новината за дезертьорството му шокира мнозина - кой би избягал доброволно от подобни привилегии? Сон-гил и съпругата му, завършила престижен медицински колеж в Пхенян, живеят в просторен апартамент в столицата и принадлежат към заможния елит. Чо от своя страна е учил три години в Италия. Владее перфектно английски, френски и, разбира се, италиански. Двойката има две деца. Фактът, че му е позволено да ги вземе със себе си, когато е изпратен на дипломатическата мисия в Рим, отново показва, че севернокорейската власт е вярвала на Чо. Обикновено посланиците нямат право да пътуват с децата си - те остават в КНДР като гаранция, че няма да се стигне до дезертьорство. Тази политика е наложена от Ким Чен-ун, когато поема властта през 2011-а. От бягството на Чо Сон-гил не са изненадали други севернокорейски дезертьори. Те посрещнаха новината с вълна от солидарност и предложения за подкрепа. Наясно са, че семействата на бегълците от режима биват изпращани в трудови лагери и че най-вероятно в момента близките на посланика са в опасност. Мнозина призовават Запада и Южна Корея незабавно да предоставят политическо убежище на Чо, съпругата и децата му. Според тях това би бил висш акт на хуманност към хора, които се намират в непосредствена заплаха от собствената си държава - пипалата на КНДР и нейното разузнаване далеч не се простират само между държавните граници. В Сеул група от севернокорейски дезертьори изрази безрезервна готовност да помогне на посланика с всичко, от което има нужда - жилище, защита, лична охрана. В Южна Корея има около 30 хил. избягали от родината си севернокорейци. Много от тях не взимат участие в политиката, но друга част организират канали, през които помагат на свои сънародници да напуснат Северна Корея. Последните със сигурност следят внимателно случая на Чо Сон-гил. През изминалата година Ким Чен-ун постигна известни дипломатически успехи, а дезертьорството на негов топ дипломат отново разклаща позициите му пред международната общност и отново повдига съмненията за потъпкване на основни човешки права от режима. В крайна сметка ако един член на висшия елит рискува близките и живота си, за да избяга, какво остава за обикновените севернокорейци?", "date": "2019.01.11", "title": "Защо най-важният човек на Ким Чен-ун в Европа избяга от лидера си?"}
{"url": "http://www.classa.bg/%D1%81%D0%B2%D1%8F%D1%82/item/391391-%D0%BA%D0%B0%D0%BA-%D0%B0%D0%B3%D1%80%D0%B0%D1%80%D0%BD%D0%B8%D1%82%D0%B5-%D1%81%D1%83%D0%B1%D1%81%D0%B8%D0%B4%D0%B8%D0%B8-%D0%B2%D1%80%D0%B5%D0%B4%D1%8F%D1%82-%D0%B8-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0,-%D0%B8-%D0%BD%D0%B0-%D1%87%D0%BE%D0%B2%D0%B5%D0%BA%D0%B0", "text": "ЕС инвестира по около 60 млрд. евро в аграрния сектор. Ползите обаче са съмнителни, защото най-големите ферми получават и най-много пари. А масовото животновъдство и земеделие разсипват околната среда  и човешкото здраве.   Който има много, получава още повече Големите аграрни стопанства, които работят на индустриален принцип, получават средно по 267 евро субсидии на хектар. А все повече дребни фермери се отказват. Колкото по-голямо е едно аграрно стопанство, толкова повече субсидии получава - критикува новият Аграрен атлас, публикуван от екологичната организация BUND, близката до Зелените фондация „Хайнрих Бьол“ и вестник „Le Monde diplomatique“.     Нитрати в питейната вода Обширни земеделски площи се пренаторяват – количествата на използвания оборски тор често са толкова големи, че изобщо не могат да се поемат от растенията. В резултат на това в подпочвените води на Европа все по-често се откриват нитрати, чиято концентрация надвишава максимално допустимите в ЕС 50 милиграма на литър.       Пестициди има дори в косата От 15 години насам общият оборот от продажбите на пестициди в Европа остава почти непроменен. Остатъци от общо 15 вида пестициди се откриват в косите на хора от шест европейски държави, изследвани по поръчка на Зелените в Европарламента. Навярно резултатите и в останалите 22 страни от ЕС не са по-различни.     Щети от климатичните промени Селското стопанство в ЕС понася огромни щети от климатичните промени, но от друга страна и самото то допринася съществено за глобалното затопляне. След производството на електроенергия и транспорта, селското стопанство е третият най-голям замърсител на атмосферата с парникови газове. Индустриализираното животновъдство и прекомерната употреба на торове са двата основни проблема.       Когато храната разболява Всеки втори гражданин на ЕС има наднормено тегло, а почти всеки шести страда от затлъстяване. Европейците консумират прекалено много и нездравословни храни, а индустриализираното селско стопанство насърчава тази тенденция. Въздействието на използваните пестициди, хормони и антибиотици върху здравето на потребителите все още не е достатъчно проучено.       Нехуманни условия за животните Масовото животновъдство в страните от ЕС има твърде тъмни страни – отношението към отглежданите животни е всичко друго, но не и хуманно. Голяма част от европейските потребители са готови да плащат по-високи цени за защитата на животните в селското стопанство. Почти никъде в Европа условията за отглеждане на животните обаче не са твърде хуманни.       Експлоатация с европейски пари В испанската провинция Алмерия има гигантски парници за плодове и зеленчуци. Работниците там най-често са нелегални мигранти, които получават мизерно заплащане, нямат социални осигуровки, нито прилични условия за живот. Благодарение на европейските аграрни субсидии и експлоатацията на техния труд, зеленчуците, произвеждани в Алмерия, са дори по-евтини, отколкото тези от Африка.       Опустошителни въздействия Аграрната политика на ЕС оказва опустошително въздействие над околната среда. Тропическите гори в Латинска Америка и Азия се изсичат, за да се отглежда соя за фураж. През 2017 година над 40% от износа на птиче месо от ЕС е бил предназначен за държавите, южно от Сахара. Тамошните фермери обаче не могат да се конкурират със субсидираните аграрни продукти от ЕС.       Каква ще е бъдещата аграрна политика? Европейската аграрна политика се преработва на всеки седем години. В момента се водят преговори за аграрната реформа през 2021 година. Аграрната индустрия лобира в Брюксел на пълни обороти. Сдруженията на потребителите и защитниците на животните също искат да участват в определянето на общата аграрна политика, но влиянието им е скромно.    ", "date": "2019.01.11", "title": "Как аграрните субсидии вредят и на природата, и на човека"}
{"url": "http://www.classa.bg/%D1%81%D0%B2%D1%8F%D1%82/item/391392-%D0%B7%D0%B0%D1%89%D0%BE-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D1%82%D1%83%D1%80%D1%86%D0%B8-%D1%81%D1%82%D0%B0%D0%B2%D0%B0%D1%82-%D0%B0%D1%82%D0%B5%D0%B8%D1%81%D1%82%D0%B8", "text": "В желанието си да създаде едно религиозно поколение, турският президент постави своя народ под натиск. Затова и през последните години броят на атеистите в \"царството на Ердоган\" расте, казват турски експерти.         \"В Турция човек е принуден да е религиозен\", казва Ахмет Балиамез. \"И това тормози все повече хора. Те се питат дали това е истинският ислям. Но погледнете политиката, която водят управляващите - тя е като през първата епоха на исляма. Така че това, което преживяваме в момента, е ислямът в първоначалния му вид\", добавя 36-годишният Балиамез, който от десет години насам се обозначава като атеист. Детството му обаче е било белязано от религията: \"Произхождам от сравнително религиозно семейство. Вкъщи постите и молитвите бяха нещо нормално\".   Колко от турците са мюсюлмани?    Резултатите от наскоро публикувано изследване на реномирания социологически институт \"Конда\" сочат, че броят на атеистите в Турция расте. И по-конкретно: за последните десет години броят на онези турци, които се обозначавт като атеисти, се е увеличил тройно. А делът на онези, които се обозначават като мюсюлмани, е намалял от 55% на 51%. Същевременно консервативните кръгове не спират да подчертават, че 99 процента от турците са мюсюлмани. Подобни са и данните на подчинената на президента агенция по вероизповеданията \"Дианет\", според която през 2014 година 99,2% от турските граждани са се обозначили като мюсюлмани. Затова и актуалното проучване на \"Конда\" породи разгорещена дискусия по темата.     Теологът Кемил Килич е автор на безброй книги. Според него, действително 99 процента от турските граждани са мюсюлмани, само че за много от тях ислямът играе единствено социална и културна роля. \"Те не са религиозни, а са, така да се каже, мюсюлмани по културен признак\", обяснява теологът. \"За религиозни се смятат хората, които редовно се молят, ходят на поклонение или носят забрадки\", казва още той и добавя, че ислямът обаче е нещо повече от тези ритуали. \"Да си религиозен, означава и друго: трябва да застъпваш определени етични и човешки ценности\", казва той. Според него, турците, които действително практикуват исляма, са не повече от 60 процента.   Молитвата като акт на покорство пред властта   Ученият се позовава на резултатите от последната анкета. \"Мнозинството мюсюлмани в Турция са като омеядите през седми век. Според Корана, молитвата е един вид бунт срещу несправедливостта. Омеядите от своя страна окачествяват ежедневната молитва като акт на покорство пред султана, държавата и властта\", казва Кемил Килич и допълва, че молитвата би трябвало да е отправена към Бога. Той обаче е сигурен, че в Турция това не е така. \"Редовната молитва се превърна в израз на покорство пред политическата власт. И в джамиите все по-често се чуват проповеди, които отразяват политиката на управляващите\", казва той. Теологът Килич напомня, че вече от 16 години насам Турция се управлява от религиозен властник. Дали при тези обстоятелства хората няма да станат по-религиозни? \"Хората се бунтуват срещу господстващото разбиране за религията, срещу сектите, религиозните общности и агенцията по вероизповеданията. Те отхвърлят този вид религия и тази официална набожност\", казва Килич.   Селин Йознохен е председателка на Сдружението на атеистите. Тя смята, че Ердоган е поставил хората под натиск в желанието си да създаде едно религиозно поколение. \"Освен това в последно време сектите и религиозните общности се дискредитират сами. Ние отдавна казваме, че държавата не трябва да се управлява от религиозни общности и се оказахме прави. Стана така, че все повече хора обръщат гръб на религията и се превърнаха в хуманистични атеисти. Днес хората са по-смели и открито казват, че са атеисти\", казва тя. Същевременно обаче атеистите са поставени под силен обществен натиск и не могат да говорят открито. Тя съзира причината за това положение в политиката. \"Натискът започва още в джамиите и религиозните сдружения. Най-ясният признак за това е, че и през 2019 година религията все още е задължителен учебен предмет в училищата\", заключава тя.  ", "date": "2019.01.11", "title": "Защо все повече турци стават атеисти?"}
{"url": "http://www.classa.bg/%D1%81%D0%B2%D1%8F%D1%82/item/391393-%D0%B7%D0%B0%D1%89%D0%BE-%D0%BA%D0%B0%D1%82%D0%B0%D1%80-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%B4%D0%BE%D0%B1%D1%80%D0%B5", "text": "Това беше силен шок за Катар: блокадата, наложена от Саудитска Арабия, предизвика в началото истинска паника. Днес обаче няма и помен от криза. Точно обратното дори: Катар расте и процъфтява. Как го постига?         \"Криза ли? Няма такова нещо!\" - така отговарят обикновено катарците, когато ги попиташ за ефекта от блокадата, наложена на Катар от Саудитска Арабия и съюзените с нея арабски държави. Така отговаря и полицаят Насър Али, когото срещаме в един супермаркет. Рафтовете на магазина са пълни с мляко и сирена, произведени в една климатизирана ферма на 60 километра от столицата Доха. \"Какво от това, че саудитците и другите не ни позволяват внос на стоки по въздуха - ние сами си ги произвеждаме и не усещаме никакъв недостиг\", обяснява мъжът. Складове, пълни с вкусотии През лятото на 2017 година Саудитска Арабия, ОАЕ, Египет и Бахрейн забраниха търговията и пътуванията до Катар и затвориха границите си, за да прекъснат вноса на стоки, от които Катар беше силно зависим. Но Доха реагира мигновено, като увеличи производството на млечни и животински продукти и разшири програмата си за осигуряване на прехраната. И още: в рамките на броени месеци Катар успя да пренасочи вноса към новото пристанище Хамад, за което правителството похарчи над 7 милиарда долара. Недостигът на стоки, предизвикал в началото паническо запасяване, продължи само няколко дни. Междувременно складовете са пълни с аржентинско говеждо месо, германски хайвер, ирански зеленчуци и всякакви други вкусотии от цял свят. \"Не искаме никакви стоки от Саудитска Арабия и дори помолихме магазините да изхвърлят всички останали саудитски стоки\", обяснява Насър Али. С наложеното ембарго Саудитска Арабия и нейните съюзници искаха да принудят емира на Катар да преустанови подкрепата си за Мюсюлманското братство, което Саудитска Арабия и съюзниците ѝ смятат за терористично движение. Арабските правителства призоваха Катар не само да спре всякакви помощи за ислямистите, но и да закрие международния си канал \"Ал Джазира\", който, според тяхната преценка, бил подпалил бунтовете по време на т.нар. Арабска пролет. Катар отказа да изпълни тези условия - и в крайна сметка се оказа много по-устойчив, отколкото предполагаха съседите му. Бели пари за черни дни Тази устойчивост се дължи преди всичко на препълнените държавни каси. След налагането на блокадата Катар посегна на своя държавен фонд, в който се бяха натрупали над 340 милиарда долара. И страната не само оцеля, но дори успя да задели 200 милиарда долара за инфраструктурни проекти за Световното първенство по футбол през 2022 година - не на последно място благодарение на огромните залежи от природен газ, които са трети по големина в света и които превърнаха Катар в държавата с най-високи доходи на глава от населението. Да, блокадата има и негативни последици - цените на недвижимите имоти се понижиха, държавната авиокомпания Катар Еъруейс бележи загуби, в страната пристигат по-малко туристи от другите държави в Персийския залив. Но година и половина след началото на блокадата Катар отново е в много добра форма - МВФ отчита икономически ръст, а рейтинговата агенция S&P повиши рейтинга на страната на стабилен. Паралелно Катар засилва и отбранителната си мощ - държавата отпусна десетки милиарди долара за съвременни оръжейни системи, като освен това обяви закупуването на десетки бойни самолети. Още тази година Катар започва изграждането на нова военноморска база, като планът е числеността на военноморските подразделения да бъде двойно увеличена. Което обаче е трудна задача, тъй като едва всеки девети жител на Катар е и катарски гражданин - тоест, само 300 000 души от общо 2,7 милиона жители. Закрилата на Катар се подсигурява всъщност предимно от военната база Ал Удайд, която е най-голямата американска база в региона. Нищо чудно, че катарците бяха силно обезпокоени, когато в началото на кризата американският президент Доналд Тръмп подкрепи Саудитска Арабия и застана срещу Катар. Но Доха проведе сериозна лобистка дейност във Вашингтон и предложи на американците да разшири военната им база, за да могат там да бъдат настанени и семействата на 10-те хиляди американски войници, разположени в Катар. Пропастта се разраства     От началото на блокадата насам не се наблюдава допълнително изостряне на напреженията, но дистанцията между съседните страни става все по-голяма. През ноември се стигна и до това: Доха обяви, че излиза от ОПЕК. Катар бил най-малкият член на организацията и искал да се концентрира върху производството на природен газ. Поне така гласи официалната аргументация. Наблюдатели тълкуват решението за напускане на ОПЕК като критика към организацията, за която се смята, че е под контрола на Саудитска Арабия.", "date": "2019.01.11", "title": "Защо Катар е толкова добре?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391385-sweet-16-%D0%B7%D0%B0-%D1%81%D1%83%D0%B7%D0%B0%D0%BD%D0%B8%D1%82%D0%B0", "text": "Пловдивската дива Сузанита отбеляза подобаващо своя 16-ти рожден ден и купонясва до малките часове заедно с приятели, пише trafficnews.bg.      Големият ден започна с посещение на едно от любимите заведения на певицата - Емементо, където я посрещнаха с дузита шотове и куп наздравици за нейно здраве.      Оттам, щерката на Орхан Мурад, се отправи към студио за красота под тепетата, където се погрижиха за празничния й външен вид. През цялото време тя не спираше да пуска така любимите й сторита в Инстаграм, а последователите й я затрупаха с поздравления и снимки по повод специалния за тийнейджърката ден.      Последва и снимка с торта с логото на Шанел, а под нея изпълнителката на \"Луцифер и Буда\" написа: \"SWEET 16! Благодаря на всички за прекрасните пожелания ! Да ви се връща на всички! Съжалявам, че не успях да отговоря на съобщенията ви, но оценявам факта, че сте си отделили от времето за моя специален празник ! Благодаря !\". Кадърът събра над 23 хиляди лайка за по-малко от 24 часа.      За голямото парти бе резервирано сепаре в известна пловдивска дискотека, където цяла нощ се лееше Моет, а от персонала няколко пъти изненадаха рожденичката с искрящи фойерверки, които допринесоха за празничната атмосфера. Приятели на Сузанита станаха част от купона, като сред тях бяха моделът Даниел Георгиев и майка й, която бе неотлъчно до нея през целия ден. Фолк звездата Галин, който беше гост на заведението, също не пропусна да се отбие на сепарето при рожденичката, за да я поздрави. Сред гостите обаче липсваше нейното гадже Александър, което накара всички да заговорят за повторна раздяла?      За големия ден пловдивчанката заложи на къс топ и латексов клин, а веселбата продължи с много танци, салфетки и наздравици до сутринта.", "date": "2019.01.11", "title": "Sweet 16 за Сузанита!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391386-%D1%81%D0%BE%D1%87%D0%BD%D0%B8-%D0%B3%D1%8A%D1%80%D0%B4%D0%B8-%D0%B8-%D1%80%D0%B0%D0%B7%D0%B2%D1%80%D0%B0%D1%82", "text": "Церемонията по връчването на 76-те награди „Златен глобус“ предизвика истински форур. На нея присъстваха много знаменитости, а тоалетите им предизвикаха смесени емоции сред аудиторията.   Вече ви показахме  Разкрихме ви и коя бе дамата, която шокира всички на събитието, Сега сме ви подбрали още няколко фрапиращи случая на дами, които са сложили прекалено голямо деколте. Гърдите им буквално изскача, а някои от тях спокойно могат да минат и за представителки на най-древната професия с такива одежди. Сред дамите, които прекалиха с голотата са: Малин Акерман, Яани Кинг, Амбър Стивънс, Хайди Клум, Никол Шерцингер и много други.   Най-скандална бе 59-годишната Патриша Кларксън, която шокира повечето присъстващи. Без да се срамува от възрастта си, актрисата бе заложила на оранжева рокля, с деколте до пъпа. Отстрани на него се подаваха провисналите й гърди, а гледката наистина не бе особено приятна.                                              ", "date": "2019.01.11", "title": "Сочни гърди и разврат..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391387-%D1%80%D0%B0%D0%B4%D0%BE%D1%81%D1%82-%D0%B7%D0%B0-%D0%BE%D0%BA%D0%BE%D1%82%D0%BE", "text": "Бившата сръбска тенисистка Ана Иванович се завърна на корта. Новината предизвика и радост, и тъга у феновете на тениса, след като стана ясно, че появата й на шоу преди Аустрелиън Оупън не означава постоянно завръщане в спорта. Иванович пристигна на почивка в Австралия със съпруга си Бастиан Швайнщайгер, прие поканата на организаторите и се показа по състезателен екип с ракета в ръка.   \"Беше ни приятно да те видим отново\", признаха феновете, които бяха единодушни, че радостта им щеше да е пълна, ако Иванович бе сред участничките в Аустрелиън Оупън.  Припомняме, че 31-годишната сръбкиня, която роди през март миналата година, обяви в края на 2016-а, че спира с тениса заради контузия и понижена спортна форма, свалила я до номер 63 в света.", "date": "2019.01.11", "title": "Радост за окото!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391388-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%B5%D0%B3%D0%B7", "text": "Периодът на първочално натрупване на капитали в България все още не е завършил, а потомствени аристократи, които да пълнят страниците на таблоидите липсват. Затова жълтите (а и не само те) издания се развличат с неволите на ерзац VIP персоните.      Дами и господа, чиято външност наподобява герои от комикси, са сред най-ухажваните от медиите. Някои са известни с таланта си (но предпочитат да са по-дискретни), други пък с ъпгрейдите, които са си направили, а трети с поведението си. 27-годишната Меглена Каканашева, известна като Мегз, е родена в Раковски, а биографията й звучи като мечтата на почти всяко малко момиченце. Започва да шие дрехи на куклите си, след това преправя бабините си рокли, в училище е обект на подигравки, а в гимназията кльощавото девойче вече се е превърнало в модна икона.     Едва на 21 има свой моден бранд, по който тийнейджърките са луди. Дрехите, които тя продава, са евтини, но ефектни и това допълнително засилва интереса на девойките, пише trafficnews.bg. Слоганът й е доста директен: „Дрехи евтини, колкото един обяд\". В свои интервюта дизайнерката твърди, че цената не е за сметка на качеството, а ниската себестойност идва от покупката на материали на едро.      Има обаче и друг фактор – нейни подизпълнители се оплакват от забавени или неразплатени фактури. Бърз мониторинг в Търговския регистър показва, че на името на Каканашева има регистрирани повече от 50 фирми. И 46 от тях носят името „Мегз\" с допълнителна цифра от 1 до 46. Каква е причината за такъв голям брой едноименни дружества можем само да гадаем, но възможните причини едва ли ще се харесат на данъчните.      Каканашева описва себе си като комбинативна, адаптивна, креативна, смела, ирационална, искрена. В риалити формата \"Биг Брадър\" обаче фолкпевицата Мария я наречи психопатка. Тя пък й отвърна грубо, че е компаньонка. Последните събития, в които Мегз е главно действащо лице, потвърждават поне част от констатациите, които тя прави за себе си. А именно, че е комбинативна , адаптивна и смела. Едва ли има много жени, които биха се престрашили да измислят и организират схема за застрахователна измама в особено големи размери.      Поне така твърди районната прокуратура, която е повдигнала обвинение на Каканашева като подбудител. Дизайнерката, както любовникът й Румен Рончев и братовчед й Лесов са обвинени, че са излъгали, че лизинговият й джип „Мерцедес GL\" е откраднат, като целта е била да бъде прибрана застраховката за луксозното возило, оценено на 98 000 лева. Мегз се измъкна с 10 000 лева гаранция, но транспортният бос Рончев, когото тя наричаше „мъжа ми\", бързо се разграничи от нея. „Освен мен страдат още 200 души, които са му служители! Докато аз съм в ареста, тя се опитва да открадне бизнеса ми. Не мога да кажа как е замислена тази схема...      Исках да й помогна с тази кола, накрая аз се озовах в ареста\", заяви в съдебната зала Румен Рончев. Той заяви, че е невинен и явно е „трябвало да опере пешкира\". По думите на бизнесмена в момента Мегз се е настанила в офисите им, прехвърля дялове във фирми и дори тегли пари от банковите им сметки.      Историята заприлича на турски сериал, когато в кулоарите на съда се появи и съпругата на бизнесмена Зорница Рончева, която заяви, че знаела за любовната връзка на съпруга си с шивачката, но смята, че е Мегз го е държала с него и го е изнудвала. Също така заяви, че Рончев лично е платил гаранцията от 10 бона на Каканашева, а за благодарност тя се е барикадирала в офиса му, сменила е охранителната фирма и не пуска никого вътре. Според Зорница мъжът й е натопен, а в момента дизайнерката се опитва да придобие 51% от семейните фирми.      Бивша служителка на транспортната фирма „Розова долина\" коментира, че Рончев сам й е прехвърлил дяловете. Устатата иначе дизайнерка през последните дни пази пълно мълчание за обвиненията, повдигнати срещу нея. В инстаграма и във фейсбук профила й няма и думичка за случилото се. Вместо това тя рекламира новите си колекции за абитуриенти и дава съвети за модните за сезона цветове. Наказанието, което законът предвижда за престъплението, в което Каканашева е обвинена, е от 3 до 10 години затвор, като включва и конфискация на цялото имущество. Но това едва ли ще е проблем за Мегз, защото на въпроса без какво не може тя отговаря: Мога без НИЩО!", "date": "2019.01.11", "title": "Историята на Мегз"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391389-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Очаква ви море от примамливи и печеливши предложения за работа. Ще ви бъде много трудно да изберете едно, но това е необходимо. В противен случай, те ще бъдат грабнати от по-бързи и завистливи партньори. Успех очаква тези, който планират пътешествие. Ако искате да почивате, тогава го направете и не слушайте съветите на богатите си приятели. ТЕЛЕЦ ( 21 април - 21 май )  Доверявайте се на интуицията си, тя определено няма да ви остави. Ако критики идват от страна на шефовете, приемете всичко което казват спокойно, особено ако е конструктивна и обективна. На работа, може да започнете любовен роман, но тези бурни емоции трябва да останат скрити от другите. БЛИЗНАЦИ ( 22 май - 21 Юни ) Може да сключите доходоносен договор, дори ако не търсите нова работа. Точността днес трябва да бъде дори по-напред от поетите ангажименти. Благоприятен ден за финансите, които сами ще идват в джоба ви. Късмета в любовта, ще ви позволи да съберете смелост и да направите предложение на човек който харесвате.   РАК ( 22 юни - 23 юли ) Обръщайте внимание само на това, което наистина е достойно и интересно. Твърде рано е да се отпускате, проектите ви, все още не са реализирани. В бизнеса ще имате перспективи за сътрудничество със западни фирми. Изчислявайте правилно приходите и разходите си, за да не изпаднете в криза и трудна ситуация. ЛЪВ ( 24 юли - 23 август ) Ще може да си позволите всичко, което желаете. Искате да практикувате йога или любимото си хоби? Давайте! Да се срещнете с приятели или отидете сред природата? Още по-добре. Но не е препоръчително в любовта, да проявявате твърдоглавие. Трябва внимателно да изслушвате избраника си, за да не си навредите. ДЕВА ( 24-ти август - 23 септември ) Очаква ви един двусмислен и малко загадъчен ден. Вашите желания, толкова лесно ще се материализират, че ще повярвате в чудеса. Изключителен ден за изучаване на чужд език, икономически прогрес и политически дебати. Ще бъдете на върха във всяка сфера, а зад гърба си, ще имате влиятелни покровители. ВЕЗНИ( 24 септември - 23 октомври) Ще бъдете шокирани от факта, че мечтите ви започват да се сбъдват. Уви, само във финансовата област всичко остава същото. Може би си заслужава да се придържате към икономичен бюджет и спестяване? Забавленията, ще ви помогнат да се отпуснете. Само с алкохола и екзотичните ястия, бъдете по-внимателни.   СКОРПИОН ( 24 октомври - 22 Ноември ) Настройте се на позитивна вълна и добрите промени непременно ще се случат. Ако ви харесва да се само съжалявате, в замяна ще получите същото отношение. На малките проблеми във финансовата сфера, не обръщайте внимание. Е, не винаги на главата ви, ще се изсипват милиони. Понякога трябва да се смирявате със ситуациите, които са възникнали.   СТРЕЛЕЦ ( 23 Ноември - 21 Декември ) Възможен е спор с любимия. Но до сериозни последствия, няма да се стигне. В областта на финансите, се опитайте да не дължите нищо на никого, тогава стабилността ви е гарантирана. Много перспективи ще се отворят пред тези, които имат собствен бизнес. Документите са в ред, стоките се реализират и партньорите ще са доволни. КОЗИРОГ (22 Декември - 20 януари ) Бъдете приятелски настроени към всички, дори ако някой от околната среда ужасно ви досажда. Покажете на какво сте способни, флиртувайте, забавлявайте се и се усмихвайте широко. В любовта, напротив, трябва да бъде изключително искрени и честни. В противен случай, незабавно ще ви разкрият. Едно служебно пътуване, ще ви помогне да напреднете в кариерата.  ВОДОЛЕЙ ( 21 януари -  19  февруари ) Ще бъдете объркани, особено когато ви обвиняват в неща. който не сте правили или не сте казали. Извлечете си урок от всичко, което се случва и в бъдеще по-малко говорете за вашите планове. В личния живот, трябва да бъдете по-строги към себе си. Отношенията с партньора ви, не могат да се нарекат безоблачни, но е по-добре да преминете всички тестове заедно.   РИБИ ( 20 февруари - 20 март ) Днес, ще бъдете емоционално нестабилни, което може да доведе до стрес и сблъсъци с околните. Ако се чувствате не разположени, е по-добре да се откажете от дълго пътуване. Под въздействието на емоциите, не трябва да вземате решения, в противен случай разочарованията ще се окажат болезнени. С парите, бъдете по-икономични.", "date": "2019.01.11", "title": "Дневен хороскоп 11 януари"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/391384-13-%D1%8F%D0%BD%D1%83%D0%B0%D1%80%D0%B8-%E2%80%93-%D0%B4%D0%B5%D0%BD-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BA%D0%B8%D0%BD%D0%BE", "text": "На 13-ти януари отбелязваме деня на българското кино. През 1915 г., на същата дата, се провежда първата прожекция на първия български игрален филм „Българан е галант\".      През 1973 г. във ВИТИЗ \"Кръстьо Сарафов\" (Висш институт за театрално изкуство) се разкриват първите три профила, които полагат основите на професионалното образование за кино в България. През есента на 1973 г. в специалността „Кино и телевизионна режисура\" постъпват 11 студенти (7 мъже и 4 жени). 20 са новоприетите (19 мъже и само 1 жена) в „Кино и телевизионно операторство\" и 10-има (3-ма мъже и 7 жени) в специалност „Кинознание\".      За преподаватели са привлечени театралният критик Неделчо Милев, режисьорът Христо Христов, кинооператорът и режисьор Борислав Пунчев, операторът Атанас Тасев, операторът Георги Карайорданов и операторът Румен Георгиев.       На доц. Христо Христов е поверен първия клас по „Кино и телевизионна режисура\". За негови асистенти са поканени Людмил Стайков, Георги Дюлгеров, Бинка Желязкова, Георги Стоянов, Иван Терзиев, Янко Янков, Димитър Пунев. В следващ етап към тях се присъединяват Въло Радев, Маргарит Николов, Иван Ничев, Никола Корабов, Асен Траянов, Младен Младенов, Любомир Морчев и Хачо Бояджиев. През 1977 г. са регистрирани първите участия на студентите на ВИТИЗ в международните кинофестивали – Бебелсберг - Берлин, Прага - Чехия, Мюнхен – ГФР. Следващите десетилетия студентското кино на Академията се налага и отвоюва награди в съревнование с филми от целия свят, на фестивали разпръснати на петте континента.   През 1982 г. в Сидни, Австралия ВИТИЗ става член на Световната асоциация на филмовите и телевизионни училища – СILECT.   На 1-ви август 1995 г. ВИТИЗ е преименуван в Национална академия за театрално и филмово изкуство „Кръстьо Сарафов\" – НАТФИЗ. На 27-ми декември 2005 г. Министерският съвет обявява датата 13 януари за професионален празник на работещите в киното и официален ден на българското кино.  ", "date": "2019.01.11", "title": "13 януари – ДЕН НА БЪЛГАРСКОТО КИНО"}
