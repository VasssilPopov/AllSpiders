{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382998-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%BE%D0%BF%D0%B5%D0%BA-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81", "text": "Нова пукнатина се появява в редиците на Организацията на страните износителки на петрол (ОПЕК), която с общи усилия – заедно със своите съюзници, успя да ограничи добива на „черно злато\" през миналата година, вдигайки значително цената му, съобщава Bloomberg. Именно програмата на групата, известна като ОПЕК+, е причината за разрива, този път между двама от най-големите производители в картела. Властите в Ирак смятат, че ОПЕК трябва да се противопостави на натиска за увеличаване на добива, подсилвайки опозицията срещу плана на Саудитска Арабия в навечерието на предстояща среща следващата седмица. Според втория по големина производител съкращенията на добива не са постигнали основната си цел, като цените на петрола все още са под желаните стойности. Несъгласието на Багдад идва, след като подобни позиции изразиха и Иран и Венецуела, което означава, че три от петте основателки на картела са против саудитския план, посочва Bloomberg в свой материал. САЩ са поискали от Рияд и други страни да облекчат ограниченията в добива, които бяха наложени през 2017 г., след като цената на барел „черно злато\" се приближи до 80 долара, заплашвайки икономическия растеж. Кралството, както и Русия – част от ОПЕК+, които миналия месец предложиха увеличаване на производството без преди това да се консултират с останалите членове на групата, вече изглежда, че са предприели действия за стимулиране на продукцията си. „Производители от и извън ОПЕК още не са достигнали зададените цели\", заяви иракският министър на петрола Джабар ал Луайби в изявление. В него се посочва още, че Багдад „отхвърля едностранни действия, предприети от някои производители, които не са консултирани с останалите\". Тези условия създават предпоставки за една напрегната среща между картела и неговите партньори във Виена на 22-23 юни. Иран и Венецуела – страни, които имат наложени санкции от САЩ, призоваха другите членове на организацията за единство срещу американския натиск. В същото време и двете страни ще загубят пазарен дял, ако Саудитска Арабия и Русия увеличат производството си. Багдад е изправен както пред технически трудности, така и пред политически сблъсък с кюрдите, които контролират част от най-богатите на петрол територии в страната, което може да затрудни износа. Така Ирак ще има малко ползи от споразумение с ОПЕК за увеличаване на производството. Не е обаче сигурно до каква степен Ирак и Венецуела ще могат да блокират плановете на Саудитска Арабия и Русия. Въпреки че правилата на ОПЕК изискват решенията да бъдат взимани с консенсус, това не означава, че Саудитска Арабия и нейните съюзници от персийския залив заедно с Русия няма да увеличат производството си. Москва, която въпреки че има политическа връзка с Техеран и Каракас, вече изглежда, че е в процес на увеличаване на добива. През първата седмица на юни страната е добила 11,09 млн. барела дневно, съобщава запознат източник. Това означава, че е превишила лимита си от 10,95 млн. барела дневно. Саудитска Арабия в същото време се радва на близки политически отношения със САЩ, което означава, че може да е изправена пред по-силно напрежение за ограничаване на цените, докато американският президент Доналд Тръмп е насочил усилията си срещу Иран. Според друг източник на Bloomberg Рияд – най-големият производител в ОПЕК, е добил над 10 млн. барела дневно през миналия месец за първи път от октомври.", "date": "2018.06.13", "title": "Политиката на ОПЕК под въпрос"}
{"url": "http://www.classa.bg/%D1%81%D0%B2%D1%8F%D1%82/item/382990-%D1%81%D0%B0%D1%89-%D0%B8-%D0%B1%D1%83%D0%BD%D1%82%D0%BE%D0%B2%D0%BD%D0%B8%D1%86%D0%B8%D1%82%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D1%81-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5-%D0%B2-%D1%81%D0%B8%D1%80%D0%B8%D1%8F", "text": "Сирийските опозиционни групи и специалните сили на САЩ подготвят провокация с използването на токсични вещества в Сирия, предупреди официалният представител на руското министерство на отбраната, генерал-майор Игор Конашенков пред РИА Новости.   \"Според потвърдена от три независими канала в Сирия информация, командването на т.нар. Свободна сирийска армия, с помощта на силите за специални военни операции на САЩ, подготвят сериозна провокация с използването на химични вещества в провинция Деир ез-зор \", съобщи Конашенков. Провокацията вероятно ще се използва като повод за нови бомбардировки от страна на САЩ.   Според представителя на руското министерство на отбраната, за да се симулира \"химическа атака срещу цивилни граждани\", бунтовниците от Свободната сирийска армия са пренесли цилиндри с хлор в град Хакл Ал Джафри в провинция Дейр ез-Зор.   Русия нееднократно е докладвала за подготовката от радикални групи на възможни провокации с използването на химически оръжия на сирийска територия, за да обвини официалната власт.", "date": "2018.06.13", "title": "САЩ и бунтовниците подготвят \"провокация с използването на химическо оръжие\" в Сирия"}
{"url": "http://www.classa.bg/%D1%81%D0%B2%D1%8F%D1%82/item/382991-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D0%B5%D0%BD-%D0%BD%D0%B0%D0%B2%D0%B8%D0%BA-%D0%BD%D0%B0-%D1%82%D1%80%D1%8A%D0%BC%D0%BF", "text": "Президентът на Съединените щати, Доналд Тръмп, както и всеки, има лоши навици и един от тях стана известен. Служители на Белия дом са разказали, че са принудени да възстановят с прозрачна лепенка официалните документи, които американският президент е склонен да къса на малки парченца. Именно тези документи трябва да бъдат запазени в Архива на администрацията, информира Politico.   Така един от анализаторите за управление на архива заяви, че не е виждал нищо подобно във всички предишни администрации в своя 30-годишен трудов стаж. Той също така коментира, че с колегите си те изследват големи купчини от нарязана хартия и ги слепват отново \"като пъзел\", тъй като понякога са били скъсани на толкова малки парчета, че приличали на конфети.   Съгласно законовите изисквания, документите в Белия дом трябва да се архивират, така че служителите нямат друг избор освен да се справят с този щателен процес на съединяване на парчетата. Някои хора описват този постоянен навик на Доналд Тръмп като неговата неофициална \"система за архивиране\".   Служителите обясниха, че този тип отношение на президента рязко контрастира с начина, по който се е водило управлението на архивите при администрацията на Обама. Бившият президент, имал много по-консервативно отношение към документацията.   Също така, служители се оплакват, че със заплатата си от над 60 000 долара годишно, те трябва да се справят с такива задачи, вместо да правят много по-важни неща.", "date": "2018.06.13", "title": "Разкриха предизвикателен навик на Тръмп"}
{"url": "http://www.classa.bg/%D1%81%D0%B2%D1%8F%D1%82/item/382992-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BA%D0%BE%D0%BB%D0%BA%D0%BE-%D1%8F%D0%B4%D1%80%D0%B5%D0%BD%D0%B8-%D0%B1%D0%BE%D0%B9%D0%BD%D0%B8-%D0%B3%D0%BB%D0%B0%D0%B2%D0%B8-%D0%B8%D0%BC%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Днес Северна Корея е в състояние да има 30 до 35 ядрени бойни глави, включително и няколко термоядрени. Това оцени Виктор Йесин, бивш началник на генералния щаб на Ракетните войски със стратегическо предназначение на Русия.   Йесин коментира за Интерфакс, че Северна Корея може да произвежда \"до седем ядрени бойни глави за година и скоро тази цифра може да нарасне до десет ядрени бойни глави за година\".   Руският генерал-полковник припомни, че през ноември миналата година Пхенян тества успешно междуконтинентална балистична ракета Hwasong-15, както и че такива оръжия биха могли да станат част от армията на Северна Корея \"в рамките на две-три години, ако не се намали напрежението на Корейския полуостров\".   Според Йесин, първата стъпка към тази цел и конструктивен диалог е \"спиране на ядрените опити и ракетни изпитания в Северна Корея и отказ от мащабните учения на САЩ и Южна Корея\" , В този смисъл основните надежди се възлагат на срещата между Ким Чен-ун и Доналд Тръмп в Сингапур, добави той.", "date": "2018.06.13", "title": "Разкриват колко ядрени бойни глави има Северна Корея"}
{"url": "http://www.classa.bg/%D1%81%D0%B2%D1%8F%D1%82/item/382993-%D0%BA%D0%BE%D0%B9-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0-%D1%8F%D0%B4%D1%80%D0%B5%D0%BD%D0%B8%D1%8F-%D0%B1%D1%83%D1%82%D0%BE%D0%BD-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F,-%D0%B4%D0%BE%D0%BA%D0%B0%D1%82%D0%BE-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%81%D0%B5-%D1%81%D1%80%D0%B5%D1%89%D0%B0-%D1%81-%D1%82%D1%80%D1%8A%D0%BC%D0%BF", "text": "Срещата насаме в Сингапур между лидера на Северна Корея Ким Чен-ун и президента на САЩ, Доналд Тръмп държи света в очакване на резултати за ядрения арсенал на полуострова.   \" Ядреният бутон винаги е на бюрото ми\", заяви Ким Чен-ун, в последната си реч на Нова година, като подчерта, че \"докато няма агресия срещу страната му няма да го използва\".   На това изявление Тръмп отговори два дни по-късно, подчертавайки, че също има \"ядрен бутон, но много по-голям и по-мощен от твоя, а освен това работи\".   Известно е, че американският президент винаги е придружен от военен, носещ куфарче, известно като \"ядрената топка\". Това куфарче съдържа хардуер с размер само 7,3 см, наречен \"бисквитка\", където са дигитализирани всички кодове, които позволяват изстрелване на стратегическите ядрени ракети от всяка точка на света.   Ако се направи паралел със САЩ, кой отговаря за \"ядрения бутон\" на севернокорейския лидер?   Андрю О'Нийл, експерт по ядрена политика в университета Грифит в Куинсланд, Австралия, заяви в интервю за Ройтерс, че \" ядрените командване, контрол, комуникации и разузнаване на Северна Корея са създадени с висока степен на централизация към Ким\", така че има вярване, че ако президентът не е в страната, няма да бъде в обхват на сигурно разстояние, за да се разреши възможно изстрелване, ако е необходимо.   Въпреки това, друг експерт, Майкъл Мадън, който мониторира Северна Корея твърди, че \"Ким може да разреши или да одобри ракетна атака, докато е извън страната, защото има протокол за изстрелването.\"   Според Мадън, Ким Чен-ун може да е делегирал правомощията си за контрол на ядрения арсенал на заместник-канцлера на Северна Корея, Чу Рйонг-ха.", "date": "2018.06.13", "title": "Кой контролира \"ядрения бутон\" на Северна Корея, докато Ким Чен-ун се среща с Тръмп?"}
{"url": "http://www.classa.bg/%D1%81%D0%B2%D1%8F%D1%82/item/382994-%D0%BF%D1%8A%D1%80%D0%B2%D0%B8%D1%82%D0%B5-%D0%B4%D1%83%D0%BC%D0%B8-%D0%BD%D0%B0-%D1%82%D1%80%D1%8A%D0%BC%D0%BF-%D0%B8-%D0%BA%D0%B8%D0%BC-%D1%81%D0%BB%D0%B5%D0%B4-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D1%80%D0%B5%D1%89%D0%B0", "text": "Преди да се срещнат със съответните си делегации, Тръмп и Ким се срещнаха насаме за около 40 минути.   \"Много добра, много, много добра, отлична връзка, благодаря\", каза президентът на САЩ, след като разговаря с колегата си от Северна Корея. Президентът на САЩ също прогнозира, че той и Ким \"ще решат голям проблем, голяма дилема\". \"Работейки заедно ще решим това\", подчерта американският президент.   В началото на срещата двамата лидери стиснаха ръцете си. В кратка поява пред пресата Ким Чен-ун подчерта, че Северна Корея и САЩ трябваше да преодолеят много пречки, за да се случи тази среща на върха. Ким каза на Тръмп чрез преводача, че \"много хора по света ще помислят, че това е фантастична сцена от научно-фантастичен филм\".   От своя страна, президентът на САЩ заяви, че се чувства \"гениално\" и че няма никакво съмнение, че дискусията ще бъде добра и ще поддържа \"отлични отношения\" с лидера на Северна Корея.   Севернокорейският лидер Ким Чен-ун потвърди, че е готов да работи в тясно сътрудничество с американския президент Доналд Тръмп. Това бе в края срещата на четири очи с президента на САЩ.   След срещата Доналд Тръмп и Ким Чен Ун подписаха исторически документ. Церемонията по подписването се състоя в хотел \"Капела\" на остров Сентоса в Сингапур. На масата бяха оставени писалки – по една за двамата лидери. Преди началото на церемонията сътрудник от обкръжението на Ким изтърка с бели ръкавици писалката, предназначена за севернокорейския лидер. Зад масата, на която беше подписан документът, имаше знамена на КНДР и САЩ, които са в еднакви цветове – синьо, червено и бяло. Американският президент Доналд Тръмп и севернокорейският лидер направиха съвместно изявление пред журналисти. В него Тръмп не обясни какъв точно е документът, който двамата лидери подписаха пред телевизионните камери, а единствено каза, че е \"доста всеобхватен\", предаде Асошиейтед прес. Тръмп заяви, че денуклеаризацията на Корейския полуостров ще започне \"много скоро и е установил много специална връзка\" с Ким, когото покани в Белия дом. Тръмп добави, че Вашингтон и Пхенян ще бъдат впечатлени от резултатите, които ще успеят да постигнат. „Отношенията между САЩ и КНДР напълно ще се различават от това, което беше до момента\", отбеляза американският лидер. „Смятам, че и двете страни ще бъдат удивени от резултатите. За това бяха нужни много добра воля и много труд\", подчерта Тръмп. Ким приветства днешната \"историческа среща\" и каза, че двамата лидери са загърбили миналото и че светът ще стане свидетел на големи промени.", "date": "2018.06.13", "title": "Първите думи на Тръмп и Ким след историческата среща"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382995-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F%D1%85%D1%8F-%D1%81%D0%B5-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Атина и Скопие постигнаха историческо споразумение за ново име на Македония. Информацията съобщават АФП и „Ройтерс\". По-рано стана ясно, че Атина и Скопие са много близо до постигането на споразумение за разрешаване на продължаващия от няколко десетилетия спор за името на Бившата югославска република Македония (БЮРМ). Според различни гръцки и македонски медии договореното име е Република Северна Македония, а част от споразумението е и признаването на македонския език. Гръцки правителствен източник разкри пред „Ройтерс\", че Гърция и Македония са постигнали споразумение как да сложат край на дългогодишния спор за името. Премиерът на Гърция Алексис Ципрас е информирал президента Прокопис Павлопулос днес следобед. По-късно се очаква обръщение на Ципрас към нацията. Гърция и БЮРМ постигнаха историческо споразумение за името, съобщи Ципрас, цитиран от „Катимерини\". „Имам добри новини...преди малко постигнахме споразумение с премиера на БЮРМ по въпроса, който ни засяга от много години\", каза Ципрас пред гръцкия президент по време на среща, предавана по телевизията. „Имаме споразумение, щастлив съм, защото постигнахме добро споразумение, което покрива всички предварителни условия на гръцката страна\", разясни той. По-рано днес Ципрас проведе телефонен разговор с македонския си колега Зоран Заев. Премиерът на Гърция добави, че сделката отговаря на притесненията на страната му името да бъде „съставно\" с географско определение. Атина и Скопие бързаха да сключат споразумение преди срещата на върха на ЕС в края на юни, макар че то ще бъде подложено на гласуване на референдум в Македония и ще трябва да бъде одобрено от депутатите в двата парламента. Срещата на върха на НАТО е планирана за средата на юли. Споразумението ще бъде внесено в гръцкия парламент за ратификация само ако БЮРМ изпълни задълженията си към сделката, обясни Ципрас. Според него споразумението гарантира, че Скопие ще измени конституцията и ще премахне всички иредентистки елементи. „Имаме комбинирано име с географски определител за цялостна употреба (вътрешна и външна)\", уточни той.", "date": "2018.06.13", "title": "Споразумяхя се за името на Македония"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382996-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D1%82%D1%80%D0%B0%D0%BD%D0%B7%D0%B8%D1%82%D0%BD%D0%B8-%D1%82%D1%80%D0%B0%D1%81%D0%B5%D1%82%D0%B0-%D0%B7%D0%B0-%D0%B3%D0%B0%D0%B7%D0%BE%D0%B2%D0%B8%D1%8F-%D1%85%D1%8A%D0%B1", "text": "„Булгартрансгаз\" представи пред Европейската комисия междинните резултати от предпроектното проучване за газовия хъб „Балкан\", съобщиха от пресцентъра на газопреносния ни оператор. Пред Брюксел са представени няколко варианта на трасета на територията на България, включително и две, които са разработени на база очакваните източници на доставка на природен газ. Според експертите като предпочитан маршрут за реализацията се очертава „Балкан 1\", който предвижда да се реализира на две фази. Първата фаза предвижда нов входен капацитет от Турция, а втората – входна точна около Варна. Като други входни точки се разглеждат Гърция и Турция (съществуваща и нова инфраструктура), местен добив от дълбоко Черно море (от България и Румъния). Инфраструктурата на газовия хъб ще свърже пазарите на природен газ на България, Гърция, Румъния, Унгария, Сърбия, Хърватия, Словения, Австрия, Германия, Италия, Украйна, Молдова и други. Като основни източници за хъба се разглеждат руски природен газ, местен добив от България и Румъния, природен газ от Южния газов коридор (ТАП и ТАНАП). Съществуващите и изграждащите се терминали за втечнен природен газ в Гърция и Турция биха могли да осигурят количества природен газ от САЩ, Катар, Алжир, Египет и други. Реализацията на концепцията за газов е в пълно съответствие с плановете за развитие на газовата инфраструктура в Европа. Европейската комисия продължа да подкрепя силно реализацията на проекта за изграждане на газоразпределителен център на територията на България, отбеляза по време на събитието директорът на „Вътрешен енергиен пазар\", Главна дирекция „Енергетика\" на ЕК Клаус-Дитер Борхард. По думите му, днешното събитие доказва, че проектът е реализуем. Енергийният зам.-министър Станков допълни, че европейският газоразпределителен център „Балкан\" ще допринесе за енергийната сигурност в региона на Югоизточна Европа. „Булгартрансгаз\" ще продължи да полага всички усилия за успешното изпълнение на проекта, заяви изпълнителният директор на дружеството Владимир Малинов.", "date": "2018.06.13", "title": "Възможни транзитни трасета за газовия хъб"}
{"url": "http://www.classa.bg/%D1%82%D0%B5%D1%85%D0%BD%D0%BE/item/382997-%D0%B7%D0%B0%D0%BC%D0%B5%D0%BD%D1%8F%D1%82-%D0%B8%D0%BB%D1%8E%D0%BC%D0%B8%D0%BD%D0%B0%D1%82%D0%BE%D1%80%D0%B8%D1%82%D0%B5-%D1%81-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%B8-%D0%BF%D1%80%D0%BE%D0%B7%D0%BE%D1%80%D1%86%D0%B8", "text": "Кръглите прозорчета в самолетите, известни още като илюминатори, скоро ще изчезнат, а на тяхно място ще се появят течнокристални екрани, ако се съди по плановете на авиокомпанията Emirates. Именно Emirates първа в бранша ще монтира в пътническите самолети виртуални прозорци вместо илюминатори. Предполага се, че подобно решение ще направи самолетите по-икономични и безопасни. Според представители на авиокомпанията, благодарение на виртуалните прозорци пасажерите ще виждат по-качествена и по-детайлна картина, в сравнение с гледката от класическите илюминатори. Изображенията на екрана ще се предават от външни камери. Първоначално виртуалните прозорци ще се появят в пътническите самолети от бизнес клас Boeing 777-300R, но не се съобщава кога точно ще настъпи промяната.", "date": "2018.06.13", "title": "Заменят илюминаторите с виртуални прозорци"}
{"url": "http://www.classa.bg/%D1%81%D0%B2%D1%8F%D1%82/item/382989-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B7%D0%B0-%D0%BC%D0%BE%D1%89%D0%BD%D0%B8-%D0%BA%D0%B0%D0%BB%D0%BD%D0%B8-%D0%BF%D0%BE%D1%82%D0%BE%D1%86%D0%B8-%D0%BE%D1%82-%D0%B2%D1%83%D0%BB%D0%BA%D0%B0%D0%BD%D0%B0", "text": "Националният координатор за бедствия на Гватемала съобщи за силен кален поток в зоната на Вулкана на огъня, който изригна в неделя на 3 юни и досега е оставил 110 смъртни случая.   Координаторът обясни, че потокът от вода и кал се спуска надолу \"по речните каньони, на притоците на река Панталеон, с ширина от 35 до 40 метра и височина от три метра, влачейки дървета и вулканичен материал на блокове с размер до три метра\".   Властите поискаха от гражданите \"да не стоят близо до брега на реките, защото те могат внезапно да прелеят.\"   От Националния институт по сеизмология, вулканология, метеорология и хидрология са отчели проливни дъждове в района на вулкана, които причиняват появата на калните потоци.   Властите са алармирали районите Ескуинтла, Хималтенанго и Сакатепеке.", "date": "2018.06.13", "title": "Гватемала: Предупреждение за мощни кални потоци от вулкана"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382985-%D1%83%D1%87%D0%B5%D0%BD%D0%BE%D1%82%D0%BE-%D1%81%D0%B8-%D0%B5-%D1%83%D1%87%D0%B5%D0%BD%D0%BE", "text": "    Този девиз стои в портфолиото на \"Института за политика\" - частна академия за шлифоване на млади диаманти от кадровите банки на ГЕРБ и БСП, ръководен от бившата сирена на \"Атака\" Калина Крумова.   Катастрофа - при това решителна - беше последната й медийна изява в ефира на бТВ, в която Крумова вдигаше вокалния диапазон при всеки намек за най-малки съмнения в професионалната й квалификация. А поводи за съмнения някак не липсват.   Кратка предистория: След като прелетя от сутрешния блок на СКАТ през Нова ТВ в TV7 на \"Новия политик\" Бареков и смени три партии за три години (Атака -> ГЕРБ -> ББЦ), днес Калина Крумова обучава новата реколта политици на логос, патос и етос.   Паралелно с това е и съветник на министъра на вътрешните работи Валентин Радев, пише докторат по \"Транспортна психология\" в БАН, комуникира новите закони за движение по пътищата, а в свободното си време усвоява обществена поръчка за 378 000 лв. от Министерство на транспорта.   Няма лошо - човек се учи, докато е жив. И тя има право на духовен полет, и тя има право да се развие всестранно като ренесансов енциклопедист, да се очука като дялан камък и да вдигне левъл.   И все пак никой не може да избяга от миналото си, а количествените натрупвания при Крумова са довели до някои качествени изменения.    Ако до вчера е кодифицирала етичните конфликти на сурогатното майчинство, а днес твори психотестове за тираджии, дали утре няма да се изкуши от труд върху \"Флуктуациите в млеконадоя на кравата Пенка през второто тримесечие на Европредседателството\"? Или върху \"Психосоматичното развитие на популацията от седемточкови твърдокрили насекоми в контекста на геополитическия пробив по оста Пхенян-Вашингтон\"? Или за \"Ефективното използване на гама-спектрометри с висока разделителна способност при измерване на риска от бягство от затвора при въоръжени рецидивисти с 31-годишни присъди\"?   Случаят с Калина Крумова нямаше да заслужава особено обществено внимание, ако не беше толкова показателен.   Показателен е за това как не се прави наука : авторитетът на независима академична институция със 150-годишна история като БАН се използва за препиране на пооплескани политически биографии, благодарение на топлите връзки на началството с партийни фактори.   Показателен е за това как не се прави политика : 378 000 лева грешни пари се прахосват с благословията на Ивайло Московски за промяна на една клета наредба от 60 страници. Това е задача, която би трябвало да влиза в базовата длъжностна характеристика на собствената му администрация в Министерството на транспорта и да не отнема 18 месеца дълбок размисъл, а около половин година, като броим общественото обсъждане и връщането за пренаписване.   За сравнение: 380-те хиляди лева, които Калина Крумова и колегиум ще получат за творчеството си, се равняват на годишната издръжка на Националната обсерватория на БАН в Рожен.   Случаят е особено показателен и за симпатичната заблуда на хората, които имат навика да тропкат с папки по бюрата в студиата на сутрешните блокове: щом веднъж си се докопал до държавна служба, то същата ти се полага до пенсия без обяснения. А щом преди 6 години си се подписал като вносител под промяна в ЗДП, то ти автоматично придобиваш тънка експертиза по пътната безопасност.   Все едно да си сценарист на вечерно комедийно шоу и да решиш, че си компетентен по конституционно право, понеже си автор на либретото на \"Нема такава държава\".    Така де... ако мине номерът, а номерът все по-често минава. Само ще напомним, че човек без шофьорска книжка беше председател на Комисията по транспорт в миналия парламент. Човек с диплома за стругаро-фрезист беше зам.-председател на Комисията по културата до 2009 г. Депутатка, която четеше римската цифра VII като \"ви ай ай\", наскоро влезе в ръководството на Комисията за финансов надзор.   Сигурно и този скандал ще отече в канализацията, избутан от следващото \"чудо за три дни\". Ефектите от него върху мотивацията на шепата млади кадърни професионалисти в държавната администрация обаче ще са дълготрайни.   Ако достойнството е обезценена стока, а липсата на политическа хигиена се смята за високо лично постижение, скоро в елита ще останат само пенки, гинки и калинки.", "date": "2018.06.13", "title": "Ученото си е учено"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/382986-%D0%BA%D0%B0%D0%BA-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC%D1%8A%D1%82-%D0%BA%D0%B0%D1%82%D0%BE-%D1%81%D0%B8%D1%81%D1%82%D0%B5%D0%BC%D0%B0-%D1%83%D0%B1%D0%B8-%D1%81%D0%BB%D0%B5%D0%B4-1989-%D0%B3-%D1%81%D1%82%D0%BE%D1%82%D0%B8%D1%86%D0%B8-%D1%85%D0%B8%D0%BB%D1%8F%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8", "text": "    Изследване на учени от Масачузетския технологичен институт показва, че 1 % най-богати американци живеят средно около 15 години повече, отколкото най-бедните 1 %. При това през последните години тази пропаст нараства. [ Gylfason , 2017] Така социално-икономическото неравенство и бедност предсрочно убиват милиони хора. Социалната система ги убива 15 години предсрочно. В този смисъл тя е гигантски убиец на по-бедната част от хората на всяко общество.   Ако всички сме морално равни, това би означавало, че всички в равна степен би трябвало да имаме право на живот, както е според базисното либерално право от времето на Джон Лок насам. Но това не е така. Капитализмът убива, както е убивал и феодализмът преди Лок, но с други средства. Тогава е убивал чрез произвола на феодалите, сега убива чрез социално-икономическото неравенство. 20 % най-бедни българи нямат същото право на живот, както 20 % най-богати. Те живеят средно десетина години по-малко от най-богатите. Капитализмът ги убива, дрънкайки лицемерно либерални празнословия за права на човека.     Множество изследвания показват, че равнището на убийства в обществото е тясно корелирано със социално-икономическите неравенства. Там, където неравенствата нарастват, растат масовата агресия и убийствата, независимо дали няколко деца убиват клошар, или са пребивани и убивани лекари, медицински сестри, учители, бизнесмени [Daly, 2016].  Днес живеем в най-неравния период в развитието на човечеството, което означава, че днешният неолиберален капитализъм в най-висока степен в историята поражда насилие и убива хора. България е сред страните с най-голямо неравенство в ЕС, което означава, че българският капитализъм е един от най-убиващите и насилващите в Европа.   Изследване на „Алфа рисърч” на двадесетата година от прехода към капитализъм показва, че според 72.8 % от запитаните българи здравеопазването при социализма е било много по-добро отколкото сега. Днес България оглавява европейската класация за отсъствия по болест годишно, а средната продължителност на живота в страната е една от най-ниските в ЕС.   Според Евростат 16 % от населението на ЕС или около 75 милиона страдат от материална и социална депривация. Това означава, че те не могат да си осигурят поне 5 от следните 13 неща: неочаквани разходи; едноседмична почивка през годината извън дома; нямат възможност да вземат заеми, за да си купят или наемат определени неща; да ядат ястие с месо; да отопляват дома си; да имат кола; да заместят старите и увредени мебели с нови; да заменят старите и износени дреги с нови; да имат два чифта обувки; да имат джобни пари за себе си; да имат свободно време за различни дейности; да се съберат с приятели или близки на хапване и пийване; да имат интернет връзка.    През 2016 г. най-високо е било равнището на материална и социална депривация в Румъния и България. В Румъния от нея са страдали 50 % от хората, а в България – 48 % [Material and Social Deprivation, 2017] . Половината от населението в България не може да си позволи елементарни неща и мизерства, но 4-5 % могат да си позволят да ходят на Хавайските, Азорските, Бахамските острови и къде ли не на почивка. Социално-икономическата нищета и мизерия, в които е вкарано половината от българското население, съпроводени с разделението във възможностите и шансовете за живот на това население с няколко процента най-богати, е израз и на морално неравенство. Половината от населението на България е жертва на структурното насилие на глобалния капитализъм, вкарал го в капана на безизходицата и недоимъка. Тези хора са по-стресирани, живеят по-малко, умират по-рано, децата им имат по-малки възможности да се развиват.   Кога сме били морално по-равни – при социализма ли, при който всеки имаше право на безплатно здравеопазване и на санаториум, почивка при минимални цени. Или при  днешния реставриран капитализъм, където имаме разделението на такива, които имат право да живеят и на такива, които са принудени да умират . И биват убивани от  този капитализъм, умирайки от невъзможност да се лекуват, от това че са клошари без дом, от насилие, стрес, безработица и какво ли още не. Убивани от българския капитализъм, при който над един милион българи не са здравно осигурени и нямат право да  се лекуват. Убивани повече, отколкото навсякъде другаде в Европа, защото у нас човек трябва да плаща от джоба си за здравеопазване повече, отколкото във всяка друга държава на ЕС. Убивани, защото дори не могат да дъвчат и над 1 милион българи ходят с развалени зъби, защото нямат пари за зъболекар.   През 1989 г. в България има всеобщо и безплатно здравеопазване на всички равнища от раждането до смъртта. Осигурена е равнопоставеност в ползването на здравни услуги и никой не е изключен от тях. Държавата ежегодно увеличава разходите за здравеопазване, които между 1960 и 1989 г. нарастват от 2.77 на 5.74 % от националния доход. До 1989 г. са изградени 4 171 здравни заведения, от които 256 болници с леглови фонд от 111 185 места. На 313 човека през 1989 г. се пада по един лекар, а на 1487 – по един стоматолог. Изградена е система от санаториуми и огромна почивна база, ползвана през отпуските от всички българи при ниски цени [ Илиев,  2004: 168-174].   По данни от 1986 г. в страната има 1512 почивни домове със 119 xиляди легла, а също и 401 xиляди лични вили и къщи за почивка. Средната продължителност на живота по отношение на 1939 г. е нараснала с 20 години, т.е. за разлика от предходния капитализъм, който е убил предсрочно милиони хора, социализмът ги е запазил чрез здравната система [ Кременски , 2005: 77].  Голяма част от всичко това е унищожено, разпродадено, разграбено след 1989 г. И за да се скрие то, сега се пренаписват учебниците за средните училища и манипулират децата и младежите, че не сега, а тогава хората били убивани.   Да вземем Куба, където здравеопазването е всеобщо и безплатно, да я сравним с България, където то е маркетизирано и огромно количество хора нямат здравни осигуровки. Според Доклада на ООН за човешкото развитие от 2016 г. Куба дава за здравеопазване 10.6 % от своя БВП, а България 4.6 %, т.е. два пъти по-малко; Куба  има  67.2 лекари на 10 000 човека, а България 38.7 лекари; средната очаквана продължителност на живота на човек, навършил 60 години в Куба е 23.1, а в България е била 19.2 години [Human Development Report 2016: 225-226]. Къде обществото се грижи за човешкия живот и здраве повече, и то на всички граждани, къде е по-морално – там или у нас? Българският капитализъм е убивал и убива предсрочно милиони хора, но неговите либерални идеолози го славословят колко „демократичен“ и „свободен“ е в сравнение с кубинския социализъм, който не убива, а защитава живота на своите граждани.   През 2004-2010 г. България се е смъкнала до равнището на страната с най-голяма детска смъртност в Европа и заела второ място в света по сърдечно-съдови заболявания. През 2010 г. България и Румъния са страните с най-голяма детска смъртност в ЕС –  съответно 9.4 на 1000 деца и 9.8 на 1000 деца умират. При това има тясна връзка между социално-икономическо неравенство и детска смъртност в съответната държава [Health Inequalities in the EU, 2013: 19]. Така в 2014 г. тя е вече страната с най-голяма смъртност в Европа и мрачните демографски прогнози за нейните перспективи бързо се увеличават.   Социално-икономическото неравенство между България и ЕС директно се превръща в неравенство и в здравно отношение. Реставрираният български капитализъм убива хиляди хора. България е на първо място по смъртност в ЕС според Националната здравна стратегия 2014-2020, изготвена от Министерството на здравеопазването. У нас на всеки 100 000 население удар покосява 160 човека, докато средната смъртност в ЕС е повече от три пъти по-ниска – 51 човека. България е на първо място и по починалите от рак, болести на кръвообръщението. Коефициентът на смъртност от болести на органите на кръвообръщението в България е двойно по-висок от този в ЕС – на 100 000 българи умират 592, а в ЕС – 216. Исхемичната болест на сърцето убива 106 души на 100 000 в България, а средно в ЕС са 79. Заради стреса и мизерията всеки втори българин има високо кръвно налягане, основен рисков фактор за инсулт и инфаркт. [Национална здравна стратегия, 2013]. В световен план през същата тази година България е между шесте държави с най-голяма смъртност и в този смисъл най-мащабно лишаване от правото на живот  на населението.   Според анализ на сайта на Световния икономически форум коефициентът на Джини по време на скотовъдната епоха в историята на човечеството е бил 0.17. Знаем, че стойност 0 е максимално равенство, а стойност 1 е максимално неравенство. Най-високото равнище на неравенство в античната робовладелска епоха, измерена чрез коефициента на Джини е 0.59, а в САЩ в момента е 0.81. В САЩ са надминали робовладелската епоха, Римската империя и всички предходни епохи на човечеството. Ние в България още вървим нататък. По – нататък в анализа на сайта на Световния икономически форум се цитира проучване, според което големите неравенства в предходните етапи на историята са водили до такава висока конфликтност в резултат на сриването на всяка етика и морал на равенство, че са се решавали по 4 основни начина, пред които сме изправени и ние днес – масова война; революции, които променят системата, а не от типа нежни революции, слагащи изгодни на външен господар управляващи; колапс на държави и катастрофични масови епидемии [ Jezard ,  2017].   Пред една от тези четири алтернативи сме изправени днес – масова война, революции, колапс на държави, масови епидемии. Това ни чака в резултат на етиката и морала на днешния неолиберален капитализъм.   --------------------    ", "date": "2018.06.13", "title": "Как капитализмът като система уби след 1989 г. стотици хиляди българи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382987-%D0%B3%D0%BE%D1%81%D0%BF%D0%BE%D0%B4%D0%B8-%D0%B8-%D1%82%D0%BE%D0%B2%D0%B0-%D0%BC%D0%B8-%D0%B1%D0%B8%D0%BB%D0%BE-%D0%B7%D0%B4%D1%80%D0%B0%D0%B2%D0%BD%D0%B0-%D0%BA%D0%B0%D1%81%D0%B0-%D1%82%D0%BE%D0%B2%D0%B0-%D0%B5-%D0%B0%D0%BC%D0%BE%D1%80%D0%B0%D0%BB%D0%B5%D0%BD,-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D1%81%D1%8A%D0%B4,-%D1%80%D0%B0%D0%B7%D0%B4%D0%B0%D0%B2%D0%B0%D1%89-%D0%BD%D0%B0-%D0%BF%D0%BE%D1%80%D0%B0%D0%B7%D0%B8%D1%8F-%D1%81%D0%BC%D1%8A%D1%80%D1%82%D0%BD%D0%B8-%D0%BF%D1%80%D0%B8%D1%81%D1%8A%D0%B4%D0%B8", "text": "ВЛАСТТА ЗАПОВЯДА  СМЪРТ ЗА 16 000 ДУШИ     Заради липсата на средства (а иначе се отчита изпълнение и преизпълнения на бюджета) е отрязано с 30% финансирането за лъчелечението на 19 000 души болни от рак.   Става дума за има-няма и 20 милиона лева, които се режат от общо 60-те милиона за целта. (бюджетът на Здравната каса е 3 милиарда и 800 милиона.)   Ще отбележа, че един курс лъчелечение струва 4500 лв., а радио – 5400 лв.   Въвеждат се лимити за ползване на апаратурата за лъчелечение в 20 центрове из страната. Самата тя е на стойност 160 млн. лева и подарък от европейските траншове.   Това е произнесена смъртна присъда за тези болни. Или съответно ще се намали бройката на хората, които се лекуват или ще се намали Броят на сеансите на лъчелечение. .   Във втория случай се губи медицинската логика: по-малко от необходимото лечение не лекува никого.  В първия случай като “екстра” ще се развихри още корупцията.   Специална комисия на Здравната каса ще разрешава лъчелечението и изследването с ПЕТ-скен. Тя ще заседава седмично и ще определя кой да се лекува и кой не!   (Господи! И това ми било Здравна каса! По-скоро е маскиран като здравна институция аморален, незаконен съд, раздаващ на поразия смъртни присъди!)   Ограничение ще има и за амбулаторната процедура за изследване с радиоизотопи с ПЕТ-скен, което е най-специализираната диагностика при онкозаболяванията.   Въобще Здравната ни каса все повече се специализира в различни форми на необявени “клинични пътеки и медицински направления”, обединени в целева група ЕШАФОД.   Заради липсата на средства (а иначе се отчита изпълнение и преизпълнения на бюджета) е отрязано с 30% финансирането за лъчелечението на 19 000 души болни от рак.   Става дума за има-няма и 20 милиона лева, които се режат от общо 60-те милиона за целта. (бюджетът на Здравната каса е 3 милиарда и 800 милиона.)   Ще отбележа, че един курс лъчелечение струва 4500 лв., а радио – 5400 лв.   Въвеждат се лимити за ползване на апаратурата за лъчелечение в 20 центрове из страната. Самата тя е на стойност 160 млн. лева и подарък от европейските траншове.   Това е произнесена смъртна присъда за тези болни. Или съответно ще се намали бройката на хората, които се лекуват или ще се намали Броят на сеансите на лъчелечение. .   Във втория случай се губи медицинската логика: по-малко от необходимото лечение не лекува никого.  В първия случай като “екстра” ще се развихри още корупцията.   Специална комисия на Здравната каса ще разрешава лъчелечението и изследването с ПЕТ-скен. Тя ще заседава седмично и ще определя кой да се лекува и кой не!     (Господи! И това ми било Здравна каса! По-скоро е маскиран като здравна институция аморален, незаконен съд, раздаващ на поразия смъртни присъди!)   Ограничение ще има и за амбулаторната процедура за изследване с радиоизотопи с ПЕТ-скен, което е най-специализираната диагностика при онкозаболяванията.   Въобще Здравната ни каса все повече се специализира в различни форми на необявени “клинични пътеки и медицински направления”, обединени в целева група ЕШАФОД.  ", "date": "2018.06.13", "title": "Господи! И това ми било Здравна каса! Това е аморален, незаконен съд, раздаващ на поразия смъртни присъди!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382988-%D0%BE%D1%82%D0%BA%D1%80%D0%B8%D1%82%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D1%81%D1%83%D0%B2%D0%B5%D1%80%D0%B5%D0%BD%D0%B8%D1%82%D0%B5%D1%82-%D0%BF%D0%BE-%D0%BF%D0%BE%D0%B2%D0%BE%D0%B4-%D1%81%D0%BE%D1%84%D0%B8%D1%8F-%D0%BF%D1%80%D0%B0%D0%B9%D0%B4-2018%D0%B3", "text": "Открито писмо до Българския суверенитет по повод обръщението от 08.06.2018г. на 24 ръководители на дипломатически представителства в София в подкрепа на СОФИЯ ПРАЙД-2018г.       Уважаеми Господин Суверенитет,   На 09.06.2018г., знаменателна в нашата история дата, под прозорците на Президентската институция, на Министерския съвет и на Върховния касационен съд се проведе обществена проява, охранявана от хиляди български полицаи, която се обявява против конституционния ред в страната.   Под лозунга “различни хора, равни права“, няколкохилядна общност, подкрепяна активно и финансирана от чужбина, нарушиха законите на България и превърна деня в свой празник от национално значение. Обявените му съпътстващи мероприятия, които ще продължат един месец, включват тематични изложби, представления, филмов фестивал „Софияпрайд филм фест“, спортни събития, дискусионни форуми.   Организаторите се бяха постарали да придадат на събитието развлекателен карнавален привкус. То приличаше на бира-фест в Германия, леко напомняше карнавално шествие в Рио Де Женейро, абитуриентски или абсолвентски купон. Всичко бе украсено с цветовете на дъгата и гарнирано със знамената на ЛГБТИ-общността, на България, сред които весело се ветрееха флаговете на Швеция, Хърватска и други чужди държави. Участниците се забавляваха под звуците на жизнерадостна музика и с бутилки бира в ръка. Не липсваха и провокативни изобретателни костюми.   Банална истина е, че подобни изяви, които по своя генезис и спонтанност наподобяват мини-оранжева революция, са възможни единствено при добре оркестрирана организация и финансиране от чуждестранни източници, за което напомняха разветите чуждестранни знамена и чуждестранната реч на десетки европейски младежи с холандски акцент. Не изключвам някои от събралите се, особено тези до 18 години, да нямаха представа за основната идея на организаторите, но да бяха дали воля на младежкия копнеж по забавления и музика.   Под един невинен лозунг, който няма нищо общо със същността на събитието, се издигат искания за, ни повече, ни по-малко, – промяна на конституционното устройство на държавата в чл.46,ал.1 КРБ и на няколко десетки закона и нормативни акта. Поради липсата на физиономии с академично излъчване, смея да предположа, че идеите за правна реформа им бяха предоставени от техни по-възрастни доброжелатели.   И за децата е ясно, че проявата имаше политически характер. Вече 10 години върви откровена политизация на проявите на тази общност, които държавата мълчаливо толерира, ако не и – покровителства. Към старото известно искане за равни права и липса на дискриминация на ЛГБТИ общността, са се добавили нови искания за разрешаване на еднополовите бракове и осиновяването на деца от такива бракове. Това засяга не само правната регламентация на Семейния кодекс, но и самата конституционна уредба на брака като доброволен съюз между мъж и жена. Това прилича ли Ви на развлекателен парад? На мен не!   Ако е имало дори сянка на съмнение в политическата същност на проявата, то един факт не оставя и най-малката възможност за подобно съмнение. По социалните мрежи бе разпространена информация, която може да скандализира всяко образовано и професионално възприятие за общоприетите принципи и норми на международното право. Ако информацията не е фалшива, то ние сме свидетели на координиран демарш против България на съюзнически и партньорски държави и международни организации, в сериозно противоречие с принципите на дипломатическото право.   В обръщението на дипломатическите представителства в София се казва буквално следното, цитирам:   „… Насърчаваме всички да се възползват от възможността да подкрепят и защитят тези ценности, да се включат в шествието на София Прайд, приемайки ЛГБТИ хората като равни граждани без предразсъдъци и дискриминация, както и да допринесат за ЛГБТИ равенството.   Очакваме с нетърпение Прайд празненствата и пожелаваме на всички мирен и изпълнен с гордост празник…“   Тази акция донякъде напомня дипломатическия спор между Холандия, Белгия, Австрия – от една страна, и Турция – от друга, по повод исканията на турския президент европейските държави да разрешат участие на турски министри в предизборни прояви на управляващата партия на тяхна територия. Тогава европейските държави защитиха правото си да не допускат чужда политическа дейност на своя територия. А в случая със СОФИЯ ПРАЙД-2018г. си позволяват онова, което отказаха на Турция.   Внимателният смислов анализ на Обръщението показва, че то съдържа незавоалирана критика срещу нашата страна за нарушаване на международното право в областта на закрила правата на човека. И това се прави от представители на държави, международното досие на някои от които е доста уязвимо в тази област и редовно са обект на критика по международни форуми. Трудно е подобна критика да се приеме като обективна. Неизвестно защо, някои наши партньори са счели за необходимо да ни преподават уроци по равнопоставеност на гражданите, по толерантност и демократичност, без да познават българския етнически въпрос. Считам, че и България има какво да каже по прилагането на тези ценности в други държави.   Не може да не направи впечатление, че текстът на Обръщението не е съобразен с азбучни норми на международното дипломатическо право, което заедно с уважаемите ръководители на дипломатически представителства познаваме еднакво добре: Първо, официалната дейност на дипломатическите представители трябва да се осъществява при уважение на законите и обичаите на приемащата държава. Чл.46, ал.1 КРБ не допуска еднополовите бракове и подкрепата на дипломатически представителства за СОФИЯ ПРАЙД-2018, издигащ искания за легализиране на еднополовите бракове, има открито противоконституционен фокус.   Това не само не е уважение към законите на РБ, а експлицитно неуважение.   Освен това, СОФИЯ ПРАЙД-2018г. никога не е определян като български празник и неговите прояви нямат статута на празненство. Да се събереш да пийнеш, потанцуваш и повеселиш на обществено място все още не е празненство. Това е частно парти. Да твърдиш обратното в дипломатически документ е недопустима сугестия към обществото, която нарушава не само правилата на дипломатическата вежливост, но и на законността.   На второ място, при еднозначната публично заявена позиция на Президента на РБ против легализирането правата на ЛГБТИ-общността, подкрепата на противоположната позиция създава впечатлението на бламиране на българския държавен глава. Трябва ли да напомням, че съгласно чл.14 на Виенската конвенция за дипломатическите отношения (ВКДО), ръководителите на дипломатическите представителства са акредитирани при държавния глава на приемащата държава. По смисъла на международната норма, това означава, че ръководителят на дипломатическо представителство е представител на своя държавен глава пред държавния глава на приемащата държава. Подкрепата на представител на държавен глава за действия, обявени от Президента за неприемливи за българското общество, е експлицитна манифестация на политическа позиция. Такива позиции се изразяват по приет в дипломацията ред, а не чрез публични декларации на дипломатическите представители.   Трето – позицията на 24 ръководители на дипломатически представителства в подкрепа на същността и исканията на СОФИЯ ПРАЙД-2018 излиза откровено извън правно-регламентираните функции на дипломатическо представителство. Чл.3 на ВКДО изчерпващо изброява 5-те функции и нито в една от тях не се вмества изразяване на политически позиции по вътрешнополитически въпроси, които пряко или косвено поставят под съмнение конституционния ред в приемащата държава. Наред с това, цитираната норма не толерира прякото участие на служители на дипломатическото представителство в обществени прояви с политически елемент, каквото участие безспорно бе забелязано на СОФИЯ ПРАЙД-2018г.   Дипломатическият имунитет на служителите на дипломатическите представителства не дерогира института на международноправната отговорност за нарушение на ВКДО. Имунитетът не санира нарушението, а само освобождава конкретния нарушител от наказателна и административна отговорност. Добре би било българските органи да знаят, че този имунитет не се разпростира върху целия персонал на дипломатическото представителство, а единствено върху дипломатическия състав. Останалият състав не ползва такъв имунитет в неработно време и в частно качество.   Подобен е правният статут на персонала на международните организации –служителите на УНИЦЕФ и Върховния комисариат на ООН за бежанците.   Така, ако се съберат доказателства за участие на административно-технически персонал в СОФИЯ ПРАЙД-2018г., то с право възниква въпроса за неговата отговорност по международното право.   Очевидно, подкрепата на дипломатическите представителства за СОФИЯ ПРАЙД-2018г. е координирана политическа акция. Всяка подобна дипломатическа изява се съгласува със столиците, а те са 24. Подписването на общ документ, съгласуван с 24 столици и централи на международни организации, изисква продължително съгласуване и координация.   Въпреки липсата на проверена информация, по-склонен съм да приема, че демаршът наистина е бил осъществен. Защото той не е нито първи, нито ще бъде последен. Известни са ръководители на дипломатически представителства, които взимаха лично участие и в предишните издания на СОФИЯ ПРАЙД. В полза на координираността свидетелства и съвпадането по време и място на тази проява с други форми на международен натиск върху България за приемане на исканията на ЛГБТИ общността и ратифициране на Истанбулската конвенция. Натискът се изразява в десетки призиви на Жан-Клод Юнкер, Франс Тимерманс, Вера Юрова, Мария Габриел, Комисарят по правата на човека на Съвета на Европа, представители на европейски държави, министри на външните работи, министри на правосъдието, министри по европейските въпроси. Той се развива от 2015 година насам, и днес се развива по всички възможни канали на Българското евро-председателство на Съвета на Европа, по линия на европейските партийни образования – ПЕС, ЕНП, и др. Нямам особени основания да изключа подобни внушения и на ниво –държавни глави. В самото Обръщение съществува политическа алюзия за нашите задължения в тази област по време на българското председателство на Съвета на ЕС.   На практика, суверенната воля на РБ да приеме или отхвърли натрапвания модел на семейни отношения, не се приема сериозно в ЕС. Разчита се на типичното поведение на българските политици да приемат всякакви съюзнически наставления.   Нямам особени затруднения да си представя официалната позиция на българското дипломатическо ведомство във връзка с демарша на 24-те дипломатически представителства. Нашето досегашно разбиране за съюзни отношения и солидарност не предполага защита на принципа на суверенното равенство. Премиерът е в Западните Балкани. Той е зает с Председателството на Съвета на ЕС. Уважаеми БЪЛГАРСКИЯ СУВЕРЕНИТЕТ, тогава кой ще защити твоето име?   Мълчанието в тази ситуация ще състави васален прецедент и ще открие пътя за следващи намеси в нашия вътрешнополитически живот. А прецедентът в международните отношения е начало на създаване на международен обичай. Това би бил един от най-вредоностните български „международни обичаи“ – да се отказваме да защитим националния си интерес, когато под формата на съюзни задължения ни натрапват решения против волята на Държавния глава, дори ако той е политик с характер, против волята на 80% от населението на страната, против волята на 4 вероизповедания, на съдии, прокурори, адвокати, академици, хора на изкуството, преподаватели,учители, психиатри, психолози, и т.н. Където и когато се утвърди подобен „международен обичай“, там и тогава де-юре изчезва един субект на международното право.   Списъкът на горепосочените дипломатически представителства е впечатляващ . Демаршът е внушителен и заслужава най-високопрофесионална реакция от българска страна. Да не забравяме, че понастоящем Конституционният съд (КС) на РБ работи по конституционно дело №3/1018г. и всички институции имат конституционно задължение да осигурят на КС възможност да вземе своето решение свободно и без външен натиск, на основата единствено на вътрешното си убеждение и закона.   Както винаги в дипломацията, около главното има и още много малки, второстепенни на пръв поглед детайли. На първо място, бих посочил това, че този демарщ се превърна в признание на връзката между целите на ЛГБТИ-общността и Истанбулската конвенция, която доскоро се асоциираше основно с борбата против насилието над жени и домашно насилие. Второ – политическите форми на натиск: провеждането на СОФИЯ ПРАЙД-2018 с едномесечни съпътстващи събития, дипломатическия демарш, посещение на делегация на ПЕС с основна цел в програмата – натиск върху БСП за ратифициране на Истанбулската конвенция, бяха предприети в навечерието на произнасянето на КС по к.д.№3/2018г. Няма нужда да си особен анализатор, за да прозреш очевидното. Трето –Обръщението на дипломатите не е прецизно изработен дипломатически документ. Всеки кариерен дипломат щеше да избягва неверни твърдения и заключения, които може да приеме само неосведомена и необразована публика, но не и професионалната дипломация. Нивото на международно-правната работа в Обръщението не съответства на ранга на документа. Четвърто – някои ръководители на дипломатически представителства са изразили позиция, противоположна на тази, изразена от техния настоящ държавен глава (Н. Пр. г-н  Ерик Сет Рубин, Посланик на Съединените американски щати). Пето–някои ръководители на международни организации и техни органи са си позволили в края на техния мандат, малко преди окончателното си отпътуване от България, да изразят позиция, противоположна на собствените им публични изказвания от началото на мандата (г-жа Мария Хесус Конде, Представителство на Детски фонд на ООН (УНИЦЕФ) за България.   Преди повече от година българският Президент произнесе една държавническа фраза, която вдъхна някаква слаба надежда че БЪЛГАРСКИЯТ СУВЕРЕНИТЕТ не е политически сирак. „Не приемам посланици да се месят в работата на българските институции. Ако са свикнали да го правят, ще трябва да се отучат“, заяви на 4-ти октомври 2017г. Президентът Румен Радев. Какво ли ще направи сега? Имаш ли си ти баща, уважаеми БЪЛГАРСКИ СУВЕРЕНИТЕТ?    ", "date": "2018.06.13", "title": "Открито писмо до Българския суверенитет по повод СОФИЯ ПРАЙД-2018г."}
{"url": "http://www.classa.bg/%D1%81%D0%B2%D1%8F%D1%82/item/382979-%D0%BA%D0%B0%D0%BA-%D0%B4%D0%B0-%D0%BE%D1%86%D0%B5%D0%BB%D0%B5%D0%B5%D0%BC-%D0%B2-%D1%80%D1%83%D1%81%D0%B8%D1%8F", "text": "Около 1 милион чужденци ще пристигнат в Русия за Световното първенство по футбол. Но както знаем - разни страни, разни нрави. Затова ето списък със седем полезни напътствия:             На улицата   По улиците на Москва важи един прост закон: законът на по-силния. В повечето случаи това са луксозните лимузини и автомобилите с мощни двигатели. Затова велосипедистите и пешеходците трябва много да внимават. Правила за движение има, но често само на теория. В делника те се спазват така, както навремето марксистките закони - в зависимост от случая. Така че оглеждайте се и на зелен светофар. Същото важи, впрочем, и за пешеходните пътеки. Да, десетлентовите булеварди на Москва са удивителни. Именно тук обаче „ракетите на четири колела\" дават газ. Затова: отваряйте си очите и ушите! А ако искате да пресечете, минете през подлеза. Ще извървите няколкостотин метра повече, но пък ще останете невредими.   В метрото   Зад волана са истински мачовци, но в метрото мъжете изведнъж се превръщат в галантни кавалери: щом видят възрастна дама, начаса ѝ отстъпват мястото си. В Русия това е един вид неписан закон. Освен това в московското метро всеки има достъп до безплатен интернет, който обаче не е защитен. Така че, ако в мобилния си телефон съхранявате поверителни данни, имайте едно наум.   Никога без лични документи   Съветският съюз отдавна вече е минало. Но любовта към „документа\" си е жива и до днес. Затова всеки гост на Русия трябва винаги да носи паспорт в себе си. Всеки служител в метрото, на улицата, на стадиона може да ви поиска документ за самоличност. Ако не го носите, в най-лошия случай може да прекарате нощта в ареста. А и по време на Световното първенство полицаите ще бъдат особено строги. За да си нямате проблеми със стомаха   Човек бързо огладнява, когато стиска палци на любимия отбор или развява знамена на стадиона. Така ще бъде и по време на Световното първенство в Русия. Затова един много важен съвет: хората с чувствителен стомах задължително трябва да избягват будките за бързо хранене. Иначе на другия ден много ще съжаляват. Най-добре е да се храните в ресторант. Повечето са наистина добри и сравнително евтини. Но както знаем, всяко правило си има изключение. Напитката квас, напълно непозната на останалата част от света, се предлага кажи-речи навсякъде - в парковете, по улиците, пред стадионите. Опитайте я непременно! При нея няма риск да си навлечете проблеми със стомаха.   Квас се продава почти на всеки ъгъл   Не купувайте нищо на улицата   Това, което на пръв поглед изглежда свръхевтино, накрая може да ви излезе доста солено. Например СИМ картите или зарядните устройства за мобилни телефони, които се предлагат по площадите пред гарите. Или пък детските играчки, които се разпадат буквално в мига, в който детските ръце ги докоснат. Затова пазарувайте в малките подземни магазинчета, наредени едно до друго в подлезите и гарите. Там човек може да си купи евтини чадъри, матрьошки, смартфони и какво ли не още.   Клиентът (не) е цар   \"Клиентът е цар\" - това старо британско правило все още не се е наложило в Русия, където много от сервитьорите, продавачите, стюардите и стюардесите разглеждат клиентите като някакви едва ли не нахални хора, които им смущават спокойствието. След разпадането на Съветския съюз руснаците почти нямаха време да свикнат с нравите и структурите на пазарната икономика. Туристите трябва да го имат предвид, ако искат да си спестят разочарования. В същото време руското гостоприемство е направо пословично - поканят ли ви у дома, ще поделят с вас и последния си залък.   Внимавайте с алкохола   Още в романа „Война и мир\" Толстой описва склонността на руснаците към безразсъдна смелост. Особено когато става дума за пиене. На купони се пие много, при това на екс, като преди всяка чашка се вдига тост, а към пиенето задължително се сервира и нещо за хапване. Понякога ситуацията излиза извън контрол. В Урал например загинаха двама доста подпийнали младежи, които взривили граната, за да си направят впечатляващо селфи.       *****           Стадион \"Лужники\", Москва   \"Откритие Арена\", Москва   Стадион \"Крестовски\", Санкт Петербург   Централен стадион, Екатеринбург   \"Ростов Арена\", Ростов на Дон   \"Казан Арена\", Казан   \"Волгоград Арена\", Волгоград   Стадион \"Нижни Новгород\"   Стадион \"Калининград\"   \"Мордовия Арена\", Саранск   \"Космос Арена\", Самара   \"Олимпийски стадион\", Сочи      ", "date": "2018.06.13", "title": "Как да оцелеем в Русия"}
{"url": "http://www.classa.bg/%D1%81%D0%B2%D1%8F%D1%82/item/382980-%D0%BA%D0%B0%D0%BA-%D1%81%D0%B5-%D0%B6%D0%B8%D0%B2%D0%B5%D0%B5-%D0%B2-%D0%BF%D1%85%D0%B5%D0%BD%D1%8F%D0%BD", "text": "\"В нашето общежитие има ресторант, кафене, фитнес, тенис маси (...) Наоколо има много зеленина и цветя\", пише Алек Сигли в своя блог. Той е първият австралийски студент в елитния севернокорейски университет \"Ким Ир Сен\".           Понеделник вечер, 16 април 2018. Австралиецът Алек Сигли тъкмо е заел мястото си в залата на \"East Grand Theater\" в Пхенян. След броени минути на сцената трябва да излезе съставът на китайския държавен балет. Много бързо обаче става ясно, че същинските звезди тази вечер не са танцьорите.   \"В центъра на залата бяха поставени големи червени кадифени столове. Явно за ВИП-гости\", пише Алек в блога си. Той разказва, че студентите започнали да се чудят за кого ли са предназначени изисканите кресла. Повечето предполагали, че са за китайския посланик или за някои високопоставени севернокорейски служители. Изведнъж обаче по високоговорителите прозвучал глас, който съобщил на публиката, че лично Ким Чен Ун ще гледа спектакъла. \"Той влезе през една странична врата, съпроводен от съпругата си, сестра си и от висши севернокорейски и китайски офицери. Публиката започна ентусиазирано да ръкопляска и да крещи с пълно гърло \"Да живее, да живее!\" Хората от реда, на който седна Ким Чен Ун, ръкопляскаха като луди. Това продължи около пет минути, въпреки че севернокорейският лидер приканваше с жестове публиката да се успокои\", пише Алек в своя блог и допълва, че атмосферата е била наелектризирана. \"Виждал съм подобни сцени по телевизията. Но на живо е нещо съвсем различно.\"     По това време 28-годишният Алек прави своите първи стъпки като студент в университета Ким Ир Сен в Пхенян. Той е в Северна Корея от едва две седмици и тъкмо се е записал в специалността \"Съвременна севернокорейска литература\". \"Отдавна имах намерение да следвам в Северна Корея. Говоря свободно корейски. Седем години съм учил езика в Сеул\", казва Алек.   Китайският държавен балет - плакат за представлението и билет   Живот в севернокорейско общежитие   Освен Алек, в университета Ким Ир Сен има само още двама студенти от западни държави. Единият е от Франция, а другият - от Канада. От Азия има цели 50 - от Виетнам, Камбоджа, Лаос или Монголия, като най-многобройна е групата на китайските студенти. \"Китайското правителство спонсорира 25 студенти за по два семестъра. \"Сред учащите има деца на китайски предприемачи, както и деца на дипломати от различни страни, чиито родители работят в посолствата в Пхенян\", посочва Алек в блога си.   Алек вече е свикнал с живота в Пхенян. Той живее в студентско общежитие. Из града се разхожда с колело. Казва, че можел да се движи свободно из Пхенян, без постоянен \"съпровод\". Заедно с един севернокорейски студент обитава двойна стая със собствена баня. \"В студенсткото общежитие има ресторант, кафене, фитнес център, тенис маси и баскетболно игрище. В двора на общежитието има много зеленина и цветя\", пише той в блога си. Алек описва сградата на общежитието като \"естетична и впечатляваща, но същевременно строга и семпла\". \"Естествено, навсякъде има и пропагандни лозунги. По време на занятия студентите носят униформи. Косите трябва да са късо подстригани. Всички изглеждат много прилично поддържани, но и някак си еднакви\", посочва той. Алек също носи униформа по време на лекциите, но все пак е по-различен. Чуждестранните студенти имат привилегии. \"Ние имаме например достъп до интернет. А севернокорейските студенти - не. На практика в Северна Корея съществуват две строго разделени мобилни мрежи. Чужденците могат да телефонират с мобилните си телефони и в чужбина, а севернокорейците - не\", пише той. Освен това двете мобилни мрежи не са съвместими. Тоест Алек не може да телефонира в севернокорейската мобилна мрежа.   Смартфонът е най-важната му връзка с външния свят. Само че на територията на университета понастоящем никой няма достъп до интернет. Също и чуждестранните студенти. Няколко пъти Алек е използвал интернет връзката във виетнамското посолство, където живее негов състудент.   Стаята на Алек в общежитието   \"Австралия еднопартийна държава ли е?\"   Алек вече се е сприятелил със своя съквартирант, който е севернокореец. \"В повечето случаи си говорим за незначителни неща. Но понякога зачекваме и политиката. \"Един път моят съквартирант ме попита дали Австралия е еднопартийна държава. Това ме изненада. От друга страна се оказа, че той знае доста неща за САЩ и Великобритания например. Той следва английска филология и посещава семинари по политика, право и икономика\", разказва Алек.   28-годишният австралиец споделя, че като цяло севернокорейските студенти са любопитни и жадни за знания. \"Те искат да научат от нас, чужденците, повече неща за различни световни събития. Те иначе няма как да получат тези информации. Държавните медии информират много късно или пък изобщо не поднасят информации. Севернокорейските студенти се интересуват особено силно от политическите развития около Корейския полуостров. Опитват се обаче да следят и другите новини. Един севернокорейски студент например знаеше много повече от мен за търговската война, подета от САЩ\", споделя Алек Сигли.   Алек Сигли (вляво) със състуденти в общежитието   Новини по севернокорейски   \"Всички студенти очакват с нетърпение срещата между Доналд Тръмп и Ким Чен Ун в Сингапур\", написа Алек в блога си преди няколко дни. Той споделя, че в севернокорейските медии не е открил нищо за първоначалния отказ на Доналд Тръмп и последвалите събития. \"Тук никой не информира за това. Нито пък беше публикувана обширна информация за второто посещение на американския външен министър Помпео в Пхенян. Публикуваха само едно кратко протоколно съобщение\", казва Алек.   \"Повечето медийни информации в Северна Корея са с антиамериканска насоченост. Хората в страната все още възприемат САЩ като врагове и аргесори. Но общата антиамериканска нагласа постепенно утихва. Така например в Пхенян беше свален един плакат, на който беше изобразено как севернокорейски ракети разрушават Вашингтон\", споделя Алек. Той възнамерява да остане в Северна Корея още две или три години. И когато се върне в Австралия, ще има в багажа си не само магистърската си степен по съвременна севрнокорейска литература, но и много дълбоки впечатления от една изолирана страна, както казва той самият.", "date": "2018.06.13", "title": "Как се живее в Пхенян"}
{"url": "http://www.classa.bg/%D1%81%D0%B2%D1%8F%D1%82/item/382981-%D1%82%D0%BE%D0%B2%D0%B0-%D0%B4%D0%B5%D1%82%D0%B5-%D1%88%D0%B8%D0%B5-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%82%D0%B5-%D1%82%D0%BE%D0%BF%D0%BA%D0%B8,-%D0%BA%D0%BE%D0%B8%D1%82%D0%BE-%D0%BA%D1%83%D0%BF%D1%83%D0%B2%D0%B0%D0%BC%D0%B5", "text": "Откакто е на 6 години, София всеки ден си има работа с футболни топки. Но за разлика от милиони други деца по света тя не играе с тях, а ги съшива. До посред нощ, срещу мизерни пари, благодарение на които обаче оцелява.           София е клекнала в праха. Пред себе си е подредила ромбоидни кожени ивици, а в ръцете си държи една почти готова футболна топка. Момичето пробива твърдата кожа с две остри игли. \"Получавам суровия материал и го съшивам. Понякога си наранявам пръстите, страшно боли\", разказва детето от Северна Индия.   13 цента за топка   В повечето случаи София успява да изработи най-много две топки на ден. Ръчната изработка на футболни топки е трудна работа и отнема много време. На световния пазар една такава топка струва сто пъти повече, отколкото София получава за съшиването ѝ. \"Печеля по 10 рупии на топка, това са 13 евроцента. Моите братя и сестри също шият футболни топки\", разказва момичето.     София е на 13 години. Откакто е на шест, тя клечи всеки ден пред колибата на своите родители в малко село в северната част на Индия - и шие топки, докато другите деца играят. Майка ѝ се срамува, че нейните синове и дъщери са принудени да работят като роби. \"Имаме нужда от тяхната помощ. Иначе не можем да преживяваме. В сутрешните часове обаче те все пак могат да ходят на училище\", обяснява жената.   Децата ѝ ходят на училище едва от две години. Навремето в селото пристигнал сътрудник на една помощна организация. \"Изпрати децата си на училище. В Индия е задължително децата да ходят на училище\", казал той. Родителите на София били много изненадани - за първи път чували, че учебните занятия са задължителни. Така София тръгнала на училище. А била вече на 11 години. Оттогава насам детето работи до посред нощ. \"Сутрин ходя на училище, а после шия. След това отивам в медресето и после пак шия\", разказва София. Милиони деца в Индия имат сходна съдба - принудени са да работят, за да преживяват семействата им. Работят в текстилната индустрия, по кариерите, в мините.   В същото време индийското правителство съобщава, че през последните десет години броят на децата-работници е намалял наполовина - благодарение на законова уредба, която гарантира правото на достъп до образование за всяко дете, а и заради глобите, които властите налагат на работодатели, наемащи нелегално деца. Миналата година обаче индийският парламент внесе поправка в закона срещу детския труд. Аргументът: за да се облекчи ситуацията на най-бедните семейства в страната. Съгласно въпросната законова поправка, децата под 14 години имат право да подпомагат семействата си. За София това означава, че на практика работи легално, тъй като с труда си подпомага своите бедни родители.   Мечтата на София   София знае още отсега, че един ден иска да подсигури по-добър живот на собствените си деца. Мечтае да си намери добра работа, с която да печели достатъчно пари. \"Искам да стана лекарка. А децата ми ще следват и няма да шият футболни топки\", казва София. Без да подозира, че тази нейна мечта по всяка вероятност няма да се сбъдне.     *****   Разгледайте и тази фотогалерия:       Поробени деца   Произведено в Индия   За няколко цента на ден   Евтина работна ръка   Кой шие дрехите, които носим?   Съвсем сами   Без промяна", "date": "2018.06.13", "title": "Това дете шие футболните топки, които купуваме"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382982-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B0%D0%BA%D0%B8%D0%BB%D0%B8%D0%BD%D0%B0-%D1%84%D0%B8%D0%BD%D0%B8%D0%BA%D0%B8%D0%B9%D1%81%D0%BA%D0%B0", "text": "Света мъченица Акилина     В един палестински градец Вивлос живеели някои християни, които от самите апостоли били научени на Закона Господен. Те свято пазели техните наставления и ги предавали на децата си. На един от християните се родила дъщеря, която била кръстена и наречена Акилина. Скоро след това бащата на Акилина се поминал. Майка и с любов се грижела за своята дъщеря и я възпитавала в християнските добродетели. На 10-та си година Акилина останала кръгло сираче.   Тя не забравила поуките на майка си, стараела се да изпълнява волята Божия, твърдо се уповавала на милостта Господня и усърдно се молела на Бога. Между нейните връстници имало много езичнички, които се покланяли на идолите. Но техният пример не подействал на Акилина, а напротив, тя се стараела да научи приятелките си и да ги обърне към Бога.     Един от слугите на римския управител чул за християнското настроение на девойката и за влиянието и сред нейните връстнички и донесъл за нея на управителя Волусиан. Той повикал Акилина, която тогава била на 13 години и и заповядал да принесе жертва на боговете, като я заплашвал със жестоки мъчения, ако не изпълни волята му. Акилина отказала и Волусиан започнал да я увещава и заплашва. Акилина не се поддала и управителя заповядал жестоко да бият девойката.   Той и казвал: “Къде е твоят Бог, Акилино? Защо Той не идва да те избави?”. А Акилина му отговаряла: “Колкото повече ме мъчиш, толкова повече Христос ще ми даде търпение и сила”. Тогава управителят осъдил Акилина на още мъчения, но това не разколебало твърдостта на младата християнка. Тя усилено се молела Богу. Най-после светата мъченица от изнемощяване паднала на земята. Изнесли я вън от града, като мислили, че е умряла и управителят заповядал да оставят тялото и без погребение.   Изведнъж посреднощ тя чула гласа на ангела да и говори: “Стани и бъди здрава!”. И тя почувствала, че силите и се върнали и че се изцерила от раните си. Започнала да хвали и да благодари на Господа и Го молила скоро да и прати смърт.   Като се върнала в града управителят заповядал да я умъртвят. Когато я отвели на смърт, тя помолила да и дадат време за последна молитва. Като поблагодарила на Господа за всесилната Му помощ, тя тихо починала. Палачът пристъпил да изпълни присъдата, но намерил девойката вече мъртва.", "date": "2018.06.13", "title": "Св. мъченица Акилина Финикийска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382983-13-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1805 г. - Експедицията на Луис и Кларк достига до водопадите Грейт Фолс.   1839 г. - Милош Обренович абдикира като княз на Сърбия в полза на сина си Милан Обренович II.   1842 г. - Кралица Виктория прави първото си пътуване с влак.   1855 г. - Поставена е за пръв път операта Сицилианска вечерня на Джузепе Верди в парижката Гранд опера.   1865 г. - Река Дунав е премината от чета, членове на която са Хаджи Димитър, Стефан Караджа, Юрдан Юрданов - Инджето, Петър и Тодор Шиварови.   1895 г. - Провежда се първото автомобилно рали във Франция по трасето Париж - Бордо - Париж.   1917 г. - Първа световна война: Германия включва в бомбардировките на Лондон самолети вместо дирижабли.   1944 г. - Втора световна война: Нацистка Германия подлага за първи път Лондон на обстрел с ракети Фау-1.   1965 г. - В София е открит Театър 199.   1974 г. - Открита е последната отсечка от Автомагистрала А3 в Италия, свързваща Салерно с Реджо ди Калабрия.   1983 г. - Американският космически апарат Пионер 10 става първият обект, направен от човека, който напуска Слънчевата система.   2004 г. - Тимо Глок дебютира като пилот от Формула 1.    ", "date": "2018.06.13", "title": "13 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382984-%D0%B8%D0%B7%D0%B3%D1%83%D0%B1%D0%B5%D0%BD%D0%B0%D1%82%D0%B0-%D1%87%D0%B5%D1%81%D1%82-%D0%BD%D0%B0-%D0%BA%D1%80%D0%B0%D0%B2%D0%B0%D1%82%D0%B0-%D0%BF%D0%B5%D0%BD%D0%BA%D0%B0", "text": "Спасихме Пенка, приятели, спасихме я от европейската чиновническа кланица! В нея хем се кланяш за кинти, хем те колят за едно скитане по сръбско.   Ние сме принципни месоядни, пържолите може и да ги консумираме без оглед на произход, но ако ни замирише на несправедливост покрай тях, реагираме мълниеносно.   Слава Богу, вие, аз, Пенка и Пол Маккартни се оказахме този път от страната на победителите.    За него не знам, ама напоследък на нас все късата клечка се падаше.   Празнувайте и хвалете живота, некролозите за Пенка ще пазим за друга знакова кончина. Браво и на тая наша сънародничка, че не лепна някакъв западнобалкански сифилис; в тия динамични времена можеше да се окаже фатален не само за нея.   Като ни поотмине еуфорията, искам да ви поставя един въпрос. Тоя случай на коя ливада направи тревата по-тучна? На евроскептицизма ли, или на еврооптимизма? Понеже двете пасбища са раздлени с невидима граница и еврокравите като нас понякога се объркват и хоп - ту тук, ту там.   А сатърът виси във въздуха, няма вечно бай Маккартни да ни ходатайства.   Нашенецът има два бляна, съща Пенка значи. Единият е да се спазват правилата от всички и за всички. Добри, лоши - това е! Чували сте се да го казвате, а?! Субсидийка ли животновъдна, реформа ли съдебна - да е ясно кое може и кое - не по силата на закона. В случая - на закравата. Иначе всеки прави каквото му скимне, после ние плащаме за чужди своеволия.   Много се дразним като гражданско общество, че ни имат за добичета и ни мислят, че трева пасем. В това отношение Пенките подлежат на надзор и контрол, точно както и началството им.   От друга страна обаче сме и за свободата да се себеизразяваме както ни дойде. Всеки случай си е сам за себе си, дали една биричка си ударил само и „сега кво ше парайм\", или нещо друго не е съвсем по разписание - широка балканска душа.   И без това нищо хубаво не сме видели от тия европейци, визите по ливадите щяха така или иначе да си паднат, нали Пенке?   Като е гладна една крава, иди я спри да не попътува. Голям късмет, че не хвана към Турция, понеже там е малко по-особено с миграцията.   Нашият роден кравешки контрол съмнителен ми се вижда, да ви кажа честно. И лично аз, на мястото на Пенка, никак не бих му се доверявал повече.   Понеже ще се изсипе с цялата строгост върху ти за няма нищо, но иначе кой го знае къде запива в останалото време. А и на пастира нямам особено доверие, мач ли е ритал, та да изпусне така любимото хайванче?   Много се радвам за кравата, je suis Пенка, както се казва.    То е те умират за такива случаи, иначе много им хареса Европредседателството ни и цяла Бронзова къща ни дариха по случая. Отървахме кожата тоя път, ама къде е гаранцията, че утре няма пак така да се случи? И докато се усетим, катурнали Пенките Евросъюза или той ги изпозаколил всичките. А може и за добро така да го променяме, знаеш ли, нали сме фактор по тия ширини... Вижте сега, емоционално ми е, затова несвързано говоря. Но пак да напомня въпроса - как трябва тая история да ни се отрази на самочувствието на крави?   Хем спасихме честта, хем я изгубихме някъде по пътя. Или, викате, да си пасем кротко и да не разсъждаваме.   Ех, Пенке, Пенке, да те бяха заклали, да знаем барем каква принципна гражданска позиция да заемем. Ама така временно спасена много ни затрудняваш.   Кой го знае твоя човек кога ще реши да ти тегли ножа без предизвестие. Тогава ще е малко късно да се спасяваме наново.", "date": "2018.06.13", "title": "Изгубената чест на Кравата Пенка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382976-%D0%BA%D0%B0%D0%BA-%D0%BE%D0%BF%D0%B8%D1%82%D0%B8-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%82%D0%B0%D1%80%D0%B8%D1%82%D0%B5-%D0%B1%D0%BB%D0%BE%D0%BA%D0%BE%D0%B2%D0%B5-%D0%B2-%D0%BA%D0%BE%D0%B7%D0%BB%D0%BE%D0%B4%D1%83%D0%B9-%D0%BF%D0%BE%D0%BF%D1%80%D0%B5%D1%87%D0%B8%D1%85%D0%B0-%D0%BD%D0%B0-%D0%B0%D0%B5%D1%86-%D0%B1%D0%B5%D0%BB%D0%B5%D0%BD%D0%B5", "text": "След аварията във Фукушима българските телевизии направиха дива пропаганда в полза на АЕЦ     (продължение - виж „ ” Строителството на АЕЦ „Белене” върви вече 37 години – забавяне между 1981 (когато е отчуждена площадката с постановление) и 1987 г. (когато започва строителството), със съпътстващи съмнения след аварията в Чернобил, и заради земетръсна зона (доклад на БАН). През 1990 проектът е орязан, блоковете са съкратени от 4 на 2, а на следващата година обектът е замразен.     В края на 90-те правителството на Иван Костов неуспешно се опитва да го размрази (виж  ),  след което идва ред на кабинета Сакскобургготски. През декември 2001 г. той взима решение за продължаване работата по изграждането на АЕЦ „Белене“. Министърът на енергетиката Милко Ковачев разпраща писма до 6 водещи компании в ядрената енергетика и създава експертна група. Управляващи в енергетиката и ядрени лобисти прокарват тезата, че балансът в производството на ток ще бъде нарушен след предстоящото спиране на блоковете в Козлодуй (по-късно става ясно, че това не се случва, а е само пропаганда). Но въпреки преобладаващо положителната обществена атмосфера за това начинание, работата нещо не върви лесно.   Срещу АЕЦ вече има по-силна съпротива, от ЕС са категорични за старите блокове в Козлодуй. Те стават разменна монета за влизане на България в ЕС. У нас представят затварянето им като някакво национално предателство, а всъщност Европейската комисия иска да закрият всички ядрени блокове първо поколение на континента. И те са закрити – в ГДР, Словакия и България. Преди това българските власти и ядрените експерти за няколко години   (вкл. и от помощи отвън, грантове и кредити) за повишаване на безопасността на първите блокове, с надежда, че няма да ги закрият. Може би в друга държава биха им търсили сметка за това разхищение, защото е било пределно ясно, че ще ги закрият. Но у нас и досега представят въпроса така, че ЕС закрива напълно безопасни модерни блокове. Те всъщност са първо поколение. На блокове 1 и 2 животът им изтича и без това в 2004 г., на 3 и 4 - 10 години по-късно.     Дори по-нататък, след закриването, през 2008 г. ядреното лоби прави опити да пусне спрените блокове 3 и 4 като ги даде на американски частен инвеститор, и с някакви сложни комбинации, но това не става.  Ядрените лобисти прокарват тезата, че същите като нашите реактори 3 и 4 има във Финландия, Чехия, въпреки че АЕЦ там се различават значително. Медиите у нас, изцяло под влияние на ядреното лоби, представят въпроса, че има някакво специално отношение към българската АЕЦ. На фона на смазващия преход и разпада на държавата, тази теза лесно се възприема от обществото. В такава обстановка няма някакви сериозни обществени пречки за строителство на нова по-модерна АЕЦ в Белене.  Работната група успява да придвижи предпроектно проучване (видове ядрени технологии) и ОВОС за изграждането на АЕЦ „Белене“. Чак през април 2005 министерски съвет излиза с постановление за строителство и през май обявява конкурс за изпълнител. Това е последният шанс централата да се построи за 5 години и да бъде сравнително икономически ефективна. Събитията след това и икономическата конюнктура оскъпяват цената на тока и проекта и го провалят.   При следващото правителство на Тройната коалиция бързо е избран като изпълнител „Атомстройекспорт”. Но не е изяснен напълно въпросът за инвеститора. Държавата се намира в икономически подем, но цената на АЕЦ е висока и не я ясно дали ще има финансиране без външен инвеститор, какъвто тогава още не е намерен. Сменят се двама министри на енергетиката – Румен Овчаров и Петър Димитров, които работят активно за строителството на „Белене”. Шефовете на НЕК подписват за доставка на съоръжения, но строителството не върви, както се очаква. Въпреки че в медиите тече пропагандна кампания как ще се строи най-модерната АЕЦ с реактори трето поколение. Работата се проточва и в следващите години вече става дума за поколение 3 плюс.   През 2008 г. правителството успява да убеди да участва като инвеститор, съдружник на държавата с 49%. Българската страна е обещала гарантирано изкупуване на тока за 15 години, построяване на далекопровод до Белене (какъвто липсва и ще струва неизяснена сума над милиард лева).   Да, ама не… Настъпва финансовата криза. През 2009 г., малко след като идва на власт правителството на Борисов, RWE се оттегля от проекта с обяснения за криза и защото не са сключили окончателен договор с изпълнителя, и не са постигнали финансово структуриране на проекта.  Преговорите за подписването на основния договор между НЕК и RWE за прехвърляне на акциите са се проточили почти година. Забавянето е основно заради пазарлъците как да се изчислява оскъпяването на проекта във времето. С писмо шефът на RWE пише до правителството, че не са постигнали „цялостна финансова концепция за проекта”.   Това беше най-големият удар срещу АЕЦ „Белене”, който реши съдбата й и досега. Ясен сигнал за други инвеститори, че нещо не е наред и сметката не излиза. Всъщност такива спрени проекти за АЕЦ има и другаде по света. Финансирането им има много въпросителни и променливи във времето, което ги прави непредвидими като разходи и печалба. Но в българските медии, силно мотивирани финансово от ядреното лоби у нас, се поддържа и досега оптимистичен тон колко изгодно ще е построяването на АЕЦ в Белене.   Борисов тогава, през 2009 г., в негов стил обяви обекта за „гьол за 800 милиона”, ядосан, че работата по АЕЦ няма да върви и да го венцеславят като велик строител на съвременна България. И се закани да намери нови инвеститори. Скоро след това през 2010 г. Борисов прави рязък завой и става защитник на АЕЦ “Белене”, и дори изтърсва репликата, че ако не я построим, цената на тока „ще скочи 18 пъти”. А на едно изказване на министър Трайков, че готовият реактор може да се сложи в АЕЦ “Козлодуй”, Борисов гневно реагира с “Това да не е бидонче, да го преместим” (по-късно правителството му лансира точно тази идея).   След като Борисов говори за нови инвеститори индийци, пакистанци, се стига до кратък медиен шум за неясен частен инвеститор, с участие на финландската „Фортум” с 1% и на френска фирма с още толкова, с опция да си увеличат дела до 25%. Но това е временно. Единственият сериозен инвеститор се оказват руските „Росатом” и „Атомстройекспорт”. Тоест, изпълнителят е готов да стане и инвеститор и да финансира проекта. В този момент дори от опозицията БСП се обявяват против, след като през декември 2010 г. нейният лидер Станишев обявява, че правителството прави изцяло „руска централа”, руската страна „получава 45% без нищо”, а цената за построяването от 6,3 мрд. евро е твърде висока. Руският дял стига и до 47%, но Борисов също е недоволен от цената и започва спор за оскъпяването във времето („ескалацията” – непрекъснато повтаря Борисов). През март 2011 г. в Япония се случва Земетресение и вълна от цунами поврежда атомната централа във Фукушима. Евакуирани са големи райони наоколо, а вода от АЕЦ замърсява Тихия океан чак до американското крайбрежие. Японците традиционно се хранят с морски храни и това е голям удар за тях. Спрени са всички ядрени централи на острова, някои от тях са пуснати по-късно, на други са замразени окончателно. За АЕЦ в цял свят настъпват трудни дни, въпросът не е само технически. Има и икономически – влагат се повече инвестиции за безопасност в проекта, но по-сложното и непредвидено в такъв проект са застраховките на АЕЦ. Изискванията към тях се увеличават, това оскъпява тока в бъдеще.   Точно след аварията във Фукушима българските медии показват изключителна продажност и става ясно колко манипулирани са от пиар агенции и централи (АЕЦ „Козлодуй” например години наред има сключени договори с медии за „информационно обслужване”). В продължение на около месец след аварията във Фукушима (тя се разраства постепенно в разстояние на 2 седмици), в сутрешните блокове на телевизиите се появяват избирателно един след друг ядрени експерти и лобисти, политици като Румен Овчаров, които непрекъснато обясняват, че българската АЕЦ в Белене ще бъде най-безопасната в света, била като „Мерцедес”. Вместо оправдан скептицизъм и коментари за безопасност на АЕЦ след аварията, телевизиите в България развиват цяла пропагандна кампания за АЕЦ „Белене”. Това обаче не помага.  ", "date": "2018.06.13", "title": "Как опити за спасяването на старите блокове в Козлодуй попречиха на АЕЦ \"Белене\""}
{"url": "http://www.classa.bg/%D1%81%D0%B2%D1%8F%D1%82/item/382977-%C2%AB%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%BD%D0%B0-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE%D1%82%D0%BE%C2%BB", "text": "Днес в Берлин се състоя откриването на слушанията на тема » Състоянието на свободата на словото и правата в Украйна». Заседанието протече в Бундестага с участието на представители на немски политически партии, правозащитници, обществени и политически дейци от Украйна, а също така и журналисти. \r\n     \r\n     Трябва  да се отбележи, че от момента на държавния преврат през 2014 година, въпросите за разправа с неугодните на киевския режим политически затворници, убийствата и нападенията над журналисти, а също и тоталната цензура в украинските средства за масова информация се повдига за първи път на такова високо ниво. \r\n   На състоялите се изслушвания представителите от Украйна успяха да разкажат пред европейските политици истината за режима установен в страната след свалянето на властта ( свалянето на Виктор Янукович- бел.ред) \r\n   Журналистът Руслан Коцаба, който по-рано нееднократно е подлаган на репресии заради призивите си да се бойкотира мобилизацията в така нареченото » АТО» ( насилственото мобилизиране на младежите от 18 години да влязат в редовете на «АТО»- бел.ред), обърна внимание на участниците в заседанието на абсолютното пренебрежение на свободата на словото в Украйна. Самият журналист също попада в затвор без следствие и получава 3, 5 години лишаване от свобода и конфискация на имуществото, заради призивите да се спре насилствената мобилизация в Украйна. Обвинението е формулирано така \r\n «препятстване на законните действия на Въоръжените сили на Украйна» \r\n   Зародилият се тотален надзор на киевския режим е нацелен на унищожаването на всеки инакомислещ журналист, смята Коцаба,  като за пример журналистът посочи Евгений Мураев, собственик на телевизия Newsone и народен депутат на Украйна. \r\n Съвсем наскоро Мураев има смелостта да се изкаже критично за действията на киевските власти, и в частност относно ситуацията около Олег Сенцов, за което незабавно получава обвинение в  държавна измяна. \r\n   \r\n \r\n   Журналистът отбеляза, че такива действия могат да са свързани и с баналното отстраняване на конкуренти на предстоящите избори за президент в Украйна. \r\n   \r\n   Обаче, свободата на словото не е единственото право, което е готов да пожертва официален Киев за достигане на целите си. \r\n Така например, в своето обръщение адвокатът и основател на Фондацията за правна помощ за чуждестранни граждани в Украйна » Одисей» Валентин Рибин отбеляза, че Украйна пренаписва не само историята, но и настоящето, наричайки държавния преврат през 2014 година » революция на достойнството» , а националистическия режим — демокрация. \r\n   \r\n   Рибин обръща внимание, че говорейки за » достойнство» ние трябва да говорим за подобряване на човешките качества, подобряване на стандарта на живот на хората, спазването и гарантирането на техните права и свободи. \r\n   \r\n   Обаче в Украйна може да се види откровено пренебрегване на човешките права, когато човек има различна гледна точка относно действията на властта,  за което може да получи обвинения в държавна измяна, нарушение на конституционния строй или даже участие в терористични организации без право да получи  » според националното законодателство различна мярка, или задържане под стража, продължава адвокатът. \r\n   \r\n   На свой ред украинския адвокат Елена Бережная в своето заявление обърна вниманието на европейските политици на откровеното нарушаване на Европейската конвенция по защита на човешките права от страна на Украйна,  в частност член 6 ( Право на справедливо съдебно разбирателство), 7 ( Наказание изключително на основание на закона) и 13 ( Право на ефективно средство на правова защита) \r\n   Ярък пример за такива нарушения, украинския адвокати посочи ареста на кмета на Славянск Нели Штеп. \r\n \r\n   Говорейки за човешките права, бившия народен депутат на Украйна Елена Бондаренко подчерта, че Киев не може да гарантира най-важното на своите граждани-правото на живот. \r\n   \r\n   \r\n   Днешните слушания в столицата на Германия, възможно за първи път така явно приповдигат завесата, зад която Петро Порошенко и другите киевски политици крият своите престъпления в името на лични облаги, говорейки за европейско бъдеще на страната и нарушавайки най-елементарните права, устояли в Стария свят. \r\n   \r\n Новата история на Украйна се пише с кръвта на невинни, и скоро всички ще могат да я прочетат.  \r\n    ", "date": "2018.06.13", "title": "«Революция на достойнството»"}
{"url": "http://www.classa.bg/%D1%81%D0%B2%D1%8F%D1%82/item/382978-%E2%80%9C%D0%BA%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2%E2%80%9D-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%85%D0%B0-%D1%82%D0%B5%D1%81%D1%82%D0%BE%D0%B2%D0%B5-%D0%BD%D0%B0-%D0%BA%D0%B0%D1%80%D1%82%D0%B5%D1%87%D0%BD%D0%B8%D1%8F-%D0%BF%D0%B8%D1%81%D1%82%D0%BE%D0%BB%D0%B5%D1%82-%E2%80%9C%D0%B2%D0%B8%D1%82%D1%8F%D0%B7%E2%80%9D", "text": "Руският концерн “Калашников” публикува в своя YouTube канал видео от тестовете на картечния пистолет “Витяз”. \r\n     Експертите демонстрират използването на оръжието в затворено пространство и при различни сценарии. Концернът показва работата на “Витяз” и пистолет “Яригин”. \r\n   Пистолетът-картечница е разработен за министерството на вътрешните работи през 2004 г. – на базата на АКС-74У. Оръжието е кръстено на едноименното звено от спецназ, което първо се сдобива с него. \r\n   “Витяз” се използва за ликвидиране на жива сила, дори когато същата е защитена с бронежилетки, както и за стрелба по небронирани моторни превозни средства. Интересното е, че “Витяз” е по-нататъшно развитие на картечния пистолет ПП-19 “Бизон”, който през 1993 г. е създаден от синовете на великите оръжейници Михаил Калашников и Евгений Драгунов. \r\n   Серийното производство на полуавтоматичния пистолет “Яригин” започва през 2012 година. Той, както и “Витяз”, ползва патрони “Парабелум” и е на въоръжение в руската армия, МВР и Федералната служба на съдебните пристави. \r\n  ", "date": "2018.06.13", "title": "“Калашников” публикуваха тестове на картечния пистолет “Витяз”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382969-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%B8%D0%B7%D0%B4%D1%83%D1%85%D0%B0", "text": "Моделката от украински произход Леанна Барлет набира популярност с невиждана бързина. Страницата й е последвана от 2,6 милиона души.    Красавицата привлича абонатите си с невероятните си външни данни: руса коса, слаба фигура с пищен бюст и нежни извивки, които обикновено биха се нарекли \"кукленски\".    Тя често качва смели снимки в бельо и бански костюм, с които радва феновете си.                ", "date": "2018.06.13", "title": "Украинска моделка издуха..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382970-%D0%B8%D0%B4%D0%B5%D0%B0%D0%BB%D0%BD%D0%B0%D1%82%D0%B0-%D0%B6%D0%B5%D0%BD%D0%B0", "text": "Професорът в университета в Бирмингам, антропологът Алис Робъртс представи \"идеална\" жена, лишена от всички еволюционни \"недостатъци\", присъщи на човешкото тяло, съобщава \"Нюзуик\". Робъртс е разработила \"подобрена\" представителка на слабия пол специално за документален филм, разказващ за научните перспективи за създаване на съвършения човек.      Антроположката е решила да се отдръпне от каноничните еволюционни процеси и да вземе за своето творение най-доброто от животинския свят. Човешката кожа е заменена с тази подобна на влечугите, защитаваща от ултравиолетовите лъчи.    Системата на дишането е заимствана от птиците - за да се подобри усвояването на кислорода. Робъртс добавя \"чантичка\" като при кенгурата, за да се грижи и износи потомството и допълнителни артерии, за да намали вероятността от сърдечен удар.      Ушите за творението са взети от прилепите. Робъртс също така дава \"идеалните\" крака на женските птици вместо краката - това ще увеличи скоростта на бягане, но възможността да се изкачи един хълм ще изчезне.", "date": "2018.06.13", "title": "\"Идеалната\" жена"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382971-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D1%8E%D0%BD%D0%B8", "text": "ОВЕН ( 21 март - 20 април ) Сами, ще се приспособите към промените, така че всичко, което сте замислили лесно ще се осъществи. Само злите езици и враговете, ще ви създават неприятности по пътя към победата. Но ще преодолеете всичко, ако привлечете подкрепата на близки приятели. Интуицията ви е силна, което означава, че ще намерите начин да се измъкнете от трудното финансово положение. ТЕЛЕЦ ( 21 април - 21 май )  Може да не ви очаква лек и светъл ден, но слънцето над главата ви, ще раздава щедро светлина. Не се съмнявайте в способностите си, тогава успехът в работата няма да закъснее. Радостна среща очаква тези, които дори не са мислили, че ще се сблъскат на улицата с дългогодишен приятел. Вечерта ще премине активно и забавно. БЛИЗНАЦИ ( 22 май - 21 Юни ) По свой начин ще тълкувате всичко, което ви казват. В работната среда вие сте лидер, но днес е по-добре да се отдръпнете тихо настрана. На някой от близките ви, може да се случи неприятна история. Помогнете, доколкото можете. Основното нещо е да подкрепите човека морално - за него това е най-важното.   РАК ( 22 юни - 23 юли ) Очаква ви успешен и продуктивен ден. Дори ще въздъхнете от облекчение, защото всичко ще върви по план. Ако имате възможност, да намерите допълнителна работа, не се ограничавайте. Финансовото ви положение е отлично, така че може смело да пазарувате. Благоприятна ще е продажбата на недвижим имот, ако всички документи вече са събрани и подписани. ЛЪВ ( 24 юли - 23 август ) Може да нямате шанс, да укрепите отношенията си с любимия. Сами сте унищожили всичко, сега поемете отговорност. Ако навреме се абстрахирате от трудната ситуация, тогава може много да промените. В личния ви бизнес са възможни пречки и загуби. Дори не се опитвайте, сега да инвестирате. ДЕВА ( 24-ти август - 23 септември ) Забравете за риска и желанията, за да съхраните стабилността на парите си. Днес може да сте толкова непрактични, че няма да приличате на себе си. По друг път се опитайте да промените това, което не ви харесва. Особено в сферата на любовта, където непрекъснато и упорито преследвате своето. Погледнете избраника си нежно, той заслужава това. ВЕЗНИ( 24 септември - 23 октомври) Постоянно ще пребивавате в обществото, в компании и дори ще пътувате. Толкова много активност и ентусиазъм, от дълго време не сте изпитвали. Неочаквано получаване на пари, ще ви позволи да купите това, което отдавна сте планирали. Отлично ще се развиват благотворителни събития, както и тържества и семейни празници.   СКОРПИОН ( 24 октомври - 22 Ноември ) Трябва да се заобиколите не само със симпатични, но и с надеждни хора. Вие толкова усърдно се стремите да спечелите благоволението на всички наоколо, че накрая може да останете сами. Съдбата щедро ще ви дари в любовта. Има шанс да се влюбите страстно в човек, с когото сте били приятели.   СТРЕЛЕЦ ( 23 Ноември - 21 Декември ) Трябва да комуникирате повече с колегите, но разговорът с шефа, който сте планирали, отменете. Разбира се, искате да имате достойна заплата, но днес няма да промените нищо. Обстоятелствата не са благоприятни, за да удряте по масата и да изисквате увеличение. Вечерта ще ви донесе, много впечатляващи впечатления в любовта. КОЗИРОГ (22 Декември - 20 януари ) Не се препоръчва да планирате дълги пътувания, дори и спешни. Как ще се получи да ги отмените, не се знае, но опитайте. Пенливият хумор на близък приятел, ще ви засегне. Е, не винаги трябва да сте с мрачно и сериозно лице. Освен това, нямате причина за тъга. Купете се по-голям портфейл, очаква ви печалба.  ВОДОЛЕЙ ( 21 януари -  19  февруари ) Ще искате да организирате в дома си празник, за което с удоволствие ще ви помогне близък приятел. Само оформлението и декорациите, ще трябва да направите сами. За работа, няма да имате необходимия ентусиазъм. Но творческите си идеи, ще осъществявате лесно, особено ако ви подкрепят талантливи хора.   РИБИ ( 20 февруари - 20 март ) Очаква ви истинско шоу в любовта, което ще постави всичко на своето място. Не сте очаквали от избраника си такова поведение и сега си правете изводи. Проблемите с парите, ще се решат по-бързо, отколкото сте си мислели. Ще имате възможност да умножите капитала си. Основното нещо е, всичко да е законно и честно, в противен случай няма да може да избегнете проблемите.", "date": "2018.06.13", "title": "Дневен хороскоп 13 юни"}
{"url": "http://www.classa.bg/%D1%81%D0%B2%D1%8F%D1%82/item/382972-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0%D0%BD%D0%B8%D1%82%D0%B5-%D0%B7%D0%B2%D0%B5%D0%B7%D0%B4%D0%B8-%D1%81%D1%8A%D1%89%D0%BE-%D0%BF%D0%BB%D0%B0%D1%87%D0%B0%D1%82", "text": "\"Хей, Денис, искам да те попитам три неща. Ако отидеш и кажеш на американския президент тези три неща, аз ще се съглася да говоря с него.\"   Това е казал севернокорейският лидер Ким Чен-ун на някогашната баскетболна звезда Денис Родман при една от срещите им през 2013-а. Родман сподели спомените си в интервю за CNN по случай историческата среща между Ким и американския президент Доналд Тръмп.   По онова време обаче президент не е Тръмп, а Барак Обама. По думите на Родман, комуникацията с Обама така и не се е осъществила – нямало е кой да отрази дипломатическите му усилия. Днес ситуацията е различна – наскоро някогашната звезда на NBA е получил обаждане от представител на администрацията на Тръмп, който му благодарил за всичко сторено за подобряване на отношенията с азиатската държава.   Емоционалният Родман се разплака в ефира на CNN докато разказваше как след връщането си от Северна Корея е получавал  \" смъртни заплахи \"  и дори не е можел да се прибере вкъщи. Сега обаче е щастлив, защото срещата между Тръмп и Ким Чен-ун е факт.   Но той самият не иска да си приписва заслугите за нея. Как обаче се стигна дотам, че скандалният баскетболист, чийто пик в популярността беше в средата на 90-те, се превърна в пародия на себе си и някакъв странен мост за отношенията между САЩ и Северна Корея? Как от носенето на булчинска рокля и агресията на игрището Родман стигна до \"баскетболната дипломация\" и сълзите в ефир? Историята е бурна, лъха на алкохол и скандали.   Лошото детство на  \" лошото момче \"   Не е изненада, че Родман има проблемно детство. Ражда се в Трентън, Ню Джърси, през 1961-а. Баща му рано напуска семейството и така Денис, майка му и двете му по-малки сестрички трябва да се оправят сами. Майката се мести в Далас и прави всичко възможно, за да осигури препитание на децата си. В този момент животът на Родман не се очертава особено блестящ.   След гимназията той започва работа като чистач, но честите му посещения на баскетболни игрища привличат вниманието на треньори. Така той получава възможност да играе в колеж в Тексас, но още на първата година е принуден да се откаже заради слабите си оценки. Родман определено е добър играч, но това не го прави добър студент.   Въпреки всичко талантът му е очевиден и той има късмета да получи втора възможност – в университет в Оклахома, който му отваря вратите за Националната баскетболна асоциация (NBA). Родман е привлечен от тима Detroit Pistons и с негова помощ те печелят титлата на NBA през 1989-а и 1990-а.   В средата на 90-те се мести в Chicago Bulls и там кариерата му достига още по-висок връх - той, Майкъл Джордан и Скоти Пипън са сред хората в мега успешния отбор, който успява да спечели три последователни NBA титли.         Отвъд баскетбола и в дълбините на скандала   Но баскетболът не е всичко за Родман. Да, това е може би единственото нещо, в което той е добър, но също така е и трамплин, осигуряващ му достъп до слава, пари и други възможности. А Родман намира начин да си ги осигури по най-лесния възможен начин – чрез скандал.   Първите по-сериозни тревоги около него са от началото на 1993-а. Баскетболистът е открит заспал в паркиран пикап, а до него има заредена пушка. Години по-късно Родман ще признае в автобиографията си, че е обмислял самоубийство и тази нощ, както обичайно се случва, му е помогнала да осъзнае какво иска от живота си.   Случаят от 1993-а води до появата на съмненията, че Родман е нестабилен. Той се възползва от тази витаеща представа и прави всичко възможно, за да я затвърди – както с поведението си на баскетболното игрище, така и извън него. Баскетболистът си създава публичния образ на \"лошо момче\", което не се страхува да играе грубо, да си плаща глобите и да продължава напред.   За това спомага и неговата визия, крещяща \"Аз съм различен\", \"Аз съм нестабилен\" и, най-вече, \"Вижте ме\". Косата на Родман сменя всякакви форми и цветове, татуировки покриват тялото му, а пиърсинги - устните, ушите и носа му. Но ако има нещо, което продава повече скандалната визия, то това са скандалните връзки.   Една такава с певицата Мадона и кратък брак с актрисата Кармен Електра осигуряват на Родман още повече медийно внимание. Той е от спортистите, които са преди всичко звезди, а скандалите около името му помагат да запази този статут.         Родман стига дотам, че да носи сватбена рокля, за да рекламира биографията си \"Толкова лош, колкото искам да бъда\". Заглавието й ясно говори за гледната му точка за света или по-скоро за представата, която иска да създаде за себе си.   Актьор, кечист и закононарушител   Родман се опитва да пробута шарената си, продупчена муцуна навсякъде, където може. Пробва се в киното, но още първият му опит показва, че това не е неговото поприще. \"Double Team\" (1997) с Жан-Клод Ван Дам е несполучлив екшън, който носи на Родман филмово \"отличие\" – цели 3 награди \"Златна малинка\" за най-лоша поддържаща роля, най-лоша нова звезда и най-лоша екранна двойка (нея си поделя с Ван Дам).         Освен това баскетболистът няколко пъти се появява и в кеч шоута, където участва в мачове със звезди като Хълк Хоган. Става част от кеч фракцията nWo, чийто образ е на неспазващи правилата бунтари - също като неговия.   Но когато не спазваш правилата, било то и само като част от публичния ти образ, рано или късно се сблъскваш със закона. През 1999-а Родман е арестуван за шофиране в нетрезво състояние и без книжка. Това е първият от редица арести – такива следват и през 2002, 2003, 2004 и 2008-а. Случаите на пиянски изцепки зад волана се редуват с обвинения във физически тормоз над жената до него (която и да е тя в дадения момент).   През 2012-а отново го грози затвор след като става ясно, че дължи над 860 хиляди долара като издръжка на втората си бивша жена. Макар и да успява в баскетбола, Родман трупа провали и като съпруг, и като баща.   Но това не означава, че кариерата му е в разцвет. Тя залязва в началото на новия век, а след няколко години опити да се върне в NBA Родман постепенно изоставя тази идея. На пенсионираната звезда й е време да погледне към нови източници на доходи и мимолетна слава – риалити шоутата.   Риалити звезда   В живота на всяка някогашна знаменитост идва моментът, в който вече не можеш да си на върха – дали заради възраст, липса на достатъчен талант или лични проблеми. Без значение в коя от тези категории попада, Родман също се отдава на поредица от участия в риалити формати.   Миналото му (а може би и настояще) на алкохолик води до появи в \"Celebrity Rehab\" и \"Sober House\". Става дума за риалити програми, в които жадните за чуждо нещастие зрители имат възможност да видят дъното, до което звездите на миналото са стигнали заради своите зависимости.   Участва в различни други формати - от английския \"Big Brother\", през \"Celebrity Apprentice\" на Доналд Тръмп, че дори стигна до българското \"Къртицата\".   През това време не пропуска да се възползва от разпознаваемата си физиономия и да я продаде за рекламата на сайт за хазарт или водка, например. По време на интервюто си за срещата Тръмп-Ким по CNN той отново рекламира продукт - носи тениска на криптовалутата PotCoin, която и преди е спонсорирала негови изяви.   \" Баскетболният дипломат \"   Дотук в живота на Родман няма нещо кой знае колко изненадващо за една звезда – успехи и провали в кариерата, несполучливи опити в други сфери, алкохолизъм, скандали и пр. Това, което го отличава от всички останали, са отношенията му със севернокорейския лидер Ким Чен-ун.   Може би отново воден от търсенето на евтина публичност в началото на 2013-а Родман се озовава на най-неочакваното място – Северна Корея. На пръв поглед строгият тоталитарен режим в страната е в пълен разрез с дивия начин на живот, характерен за бившия баскетболист. Ким Чен-ун обаче го посреща топло и двамата споделят любовта си към баскетбола.         И докато светът потръпва от ужас от историите, които се промъкват отвъд цензурата в Северна Корея - за глад, репресии и убийства дори на роднини на лидера, Родман казва в интервю, че неговият нов приятел Ким е \"страхотен\".   Опитите му да се изявява като неоторизиран посланик на САЩ в Северна Корея (или обратното, не е напълно ясно) продължават в края на същата година. Родман отново посещава азиатската страна, след като преди това е отправил призив към Ким (чрез Twitter, на всичкото отгоре) да освободи американецът Кенет Бе, осъден на 15-годишен затвор в Северна Корея. Посещението в страната обаче води до обрат в мнението на някогашния баскетболист. В интервю за CNN Родман казва, че може би Бе е виновен и наказанието му е оправдано.   Два дни по-късно бившият баскетболист се извинява за коментарите си. Признава си, че е бил под стрес и пиел по това време. Последното му посещение в страната е от 13 юни 2017-а, когато се среща с олимпийски атлети и баскетболни играчи. Този път обаче не успява да се види с \"приятеля си\" Ким Чен-ун, но му изпраща подаръци - между които и книгата на Доналд Тръмп \"Изкуството на сделката\".   Самият Родман е почитател на американския президент и двамата са в добри отношения още от участието на Родман в \"Celebrity Apprentice\". Подкрепата за Тръмп пролича и в шапката с надпис \"Да направим Америка отново велика\" (Make America Great Again), която баскетболистът носи в последното си интервю за CNN.   Подаръкът е много тематичен с оглед на това, че година по-късно Тръмп и Ким Чен-ун проведоха среща, която мнозина считаха за невъзможна, но ролята на Родман да се стигне дотук не трябва да бъде преувеличавана. Все пак \"баскетболният дипломат\" е на разположение, ако имат нужда от него.   В края на емоционалното си интервю със CNN Родман коментира, че ако Тръмп поиска от него да му \"разясни някои неща за Северна Корея\", той е готов.   Новина, след която светът определено може да спи по-спокойно.", "date": "2018.06.13", "title": "Пенсионираните звезди също плачат"}
{"url": "http://www.classa.bg/%D1%81%D0%B2%D1%8F%D1%82/item/382973-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BC%D0%B8%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D1%82%D0%BB%D0%B0%D1%81%D0%BA%D0%B0%D1%82-%D0%B5%D0%B2%D1%80%D0%BE%D0%BF%D0%B0-%D0%BA%D1%8A%D0%BC-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F", "text": "Американският президент Доналд Тръмп въведе мита за вноса на стомана и алуминий от Канада, Мексико и страните от Европейския съюз. Това ще принуди тези държави да изградят нови търговски връзки, заяви Карл Фей пред RT, професор в Университета „Аалто” (Aalto University) и в Китайския университет в Хонконг (The Chinese University of Hong Kong – CUHK).   „Действията на САЩ със сигурност ще подтикнат ЕС да засили търговските си отношения с други страни, като например Китай. Съседна Русия също може да се възползва от това”, каза той пред RT, добавяйки, че „е малко вероятно в краткосрочен план това да накара ЕС да премахне санкциите срещу Русия”.     Експертът смята, че „един от основните политически резултати от действията на САЩ вероятно ще е, че ЕС все по-трудно ще може да бъде убеден да се присъедини към действията на САЩ спрямо Китай, въпреки че Евросъюзът е съгласен с много от причините за американското недоволство към Китай“.   Фей е съгласен с твърдението на Тръмп, че в исторически план САЩ не са реализирали шансовете си за сериозни търговски сделки докрай, но остро разкритикува подхода на президента. „Тъй като Тръмп се опитва да предоговори тези споразумения, до известна степен това вероятно ще стане за сметка на търговските партньори”, посочва той. Въвеждането на мита не е правилният начин да се постигне това предоговаряне, каза Фей.   „Според мен, а на такова мнение са и повечето икономисти и преподаватели по бизнес администрация, в една търговска война обикновено никой не е печеливш”. Иронията е в това, че исторически погледнато САЩ са лидер, който води света към свободната търговия, а сега правят кардинална промяна, обявявайки се против нея, смята Фей.  „Последните действия на САЩ, свързани с налагането на нови мита върху вноса на стомана и алуминий от ЕС и Канада, не би следвало да са насочени към съюзниците им, още по-малко към най-близките такива”, каза още Фей.   Той обясни, че въвеждането на мита от една държава, с цел тя да защити стратегически важни отрасли е опасно, тъй като и други държави след това могат да реагират по същия начин. И тогава САЩ няма да имат право да се оплакват. „Това е опасна игра, чиито последици ще бъдат негативни”, подчерта професорът.   Фей заяви, че на свой ред ЕС е отговорил бързо и единно на действията на САЩ, налагайки свои собствени контрамита за избрани стоки от САЩ. Според Фей Евросъюзът е подбрал тези стоки умело, защото ключовите в изборите колебаещи се щати (т.нар. swing states, бел.прев.), разчитат на износа на тези стоки.  „Истинското изпитание за ЕС обаче ще дойде в хода на преговорите със САЩ, тъй като различните страни в ЕС са зависими от износа на продукти от различни отрасли”.", "date": "2018.06.13", "title": "Търговските мита на Тръмп тласкат Европа към Китай и Русия"}
{"url": "http://www.classa.bg/%D1%81%D0%B2%D1%8F%D1%82/item/382974-%D0%BA%D0%B0%D0%BA%D0%B2%D0%BE-%D0%B2%D1%81%D1%8A%D1%89%D0%BD%D0%BE%D1%81%D1%82-%D0%B5-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Забравете повърхностните медийни заглавия – по-голямата част от това, което знаете за Северна Корея, е грешно. Да се даде определение за страната и нейната икономика в преход обаче не е лесна задача     Светът ще наблюдава с притаен дъх как във вторник в Сингапур най-известният човек на планетата, президентът на САЩ Доналд Тръмп ще се поздрави и ще се срещне с може би най-мистериозния държавен глава в света, лидера на Северна Корея Ким Чен Ун. Северна Корея е толкова мистериозна, колкото и нейния държавен ръководител. За Тръмп, а вероятно и за самия Ким, може да се окаже трудно да определи що за страна всъщност е Северна Корея.  Комунистическа или монархична е изолираната, отделена и тежко милитаризирана 25-милионна нация? Планова социалистическа икономика ли е или страна с развиваща се капиталистическа пазарна икономика? Слаба или силна държава е?  В действителност Северна Корея е сбор от противоречия, които не се поддават на категоризация или на опростени медийни определения.   Необявената тоталитарна монархия   Това, което Северна Корея със сигурност не е, е една ирационална или дори лунатична страна – етикети, които често се поставят от медии и дори от някои политически кръгове.  „Ким Чен Ун не е луд, той е много умен, много рационален”, твърди Го Мун Хун от Института „Асан” в Сеул. „Възможно е той да използва репутацията си на луд и непредсказуем като свой собствен похват, подобно на Тръмп.” „Когато тази теза се оспори, хората, които я поддържат, са склонни да дадат отбой поради аргументите за брутални действия като заточенията в лагерите, убийството на чичото на Ким и неспиращите ракетни и ядрени опити”, добавя Роб Йорк, наблюдател на процесите в Северна Корея и докторант в Университета на Хавай. „Това обаче са доказателства за порочния характер на Ким, а не за неговата ирационалност.”     Обичайна медийна заблуда за Северна Корея е, че тя е „комунистическа” държава. Тя не е такава нито де факто, нито де юре: комунизмът отпадна от конституцията на страната през 2009 г.  Днес Северна Корея е объркващ микс от множество, понякога противоречиви, идеи и концепции. „Това е наследствена посткомунистическа диктатура”, твърди Андрей Ланков, руски експерт по Северна Корея, който е завършил в Пхенян, а днес преподава в университета „Кукмин” в Сеул. Макар Северна Корея да е еволюирала след комунизма, наследствените черти от миналото не са отмрели – подобно на „твърдата и ефективна система за социален контрол”, която прави режима толкова добре отговарящ на определението за тоталитарен.   „Едно от наследствата на комунизма е способността за контрол над всеки човек в страната, от това с кого спи, до това какво яде”, казва Ланков. „В този смисъл Северна Корея е една сталинистка държава.” Култът към личността на фамилията Ким може да се окаже, че отива далеч отвъд почитта към Сталин, или към който и да е диктатор.  Северна Корея е първата комунистическа държава, която е институционализирала принципа на наследственост на властта – бащата на Ким Чен Ун – Ким Чен Ир – наследява като втори представител на династията основателя на страната Ким Ир Сен, който умира през 1994 г.  Това дава на Ланков основание да въведе още една дефиниция: „необявена монархия”. Го Мун Хун е съгласен. „Северна Корея е абсолютна монархия по различни критерии – тя има всички елементи на една династична система”, смята той.   Ким I, Ким II, Kим III   На първо място, вероятно Северна Корея никога не е била истинска комунистическа държава.  За разлика от комунизма, който е интернационалистка концепция – „Пролетарии от всички страни, съединявайте се!” – най-ярката идеология на КНДР, тясно свързана с митовете за Ким I, Ким II и Ким III, е национализмът.  „Легитимността на режима идва от основателя Ким Ир Сен, който черпи властта си, изхождайки от националистически позиции”, смята Го.   Ким, партизанин, биещ се срещу Японската империя в Манджурия и северните части на Корея през 30-те години на XX век, e – най-малко според пропагандата – потомък на поредицата корейски бойци срещу Япония. „Неговите родители и дядовци са чисти националисти, които винаги са се биели срещу нашествениците и са били пазители на националния дух”, обяснява Го Мун Хун.  „Така че Северна Корея е монархия, основана на твърда националистическа идеология.”   Даниъл Пинкстън, експерт по международни отношения в университета „Трой” в Сеул, е съгласен, че Северна Корея е смесица от различни системи. Севернокорейците твърдят, че тяхната държава е уникална, но „…тя всъщност е неназована амалгама от различни неща”.  Елементите от предмодерната корейска култура са опора на системата. „Конфуцианството развива идеята за формулата, по която трябва да се изграждат отношенията в страната – крал и подчинен, съпруг и съпруга, за които са предписани роли по отношение на поведението”, твърди Пинкстън.  „Така че властовата структура е наложена с помощта на традиционните културни ценности.”   Последното корейско кралство, Чосон, обаче не е милитаристично. Северна Корея е по начало такава. Най-емблематичните телевизионни кадри от затворената държава показват военните паради. Ключовата политическа линия от мандата на Ким Чен Ир се нарича „сонгун” или „армията на първо място”. Северна Корея поддържа мощна армия от 1,1 млн. души и изразходва оскъдните си ресурси за стратегическо развитие на оръжията си. Американската военна заплаха – крайъгълен камък на почти параноичната държавна пропаганда, е жизненоважна за режима, който твърди, че е защитник на своя народ.   Друг елемент, който трябва да разгледаме е престъпността, с която Пхенян е принуден да се ангажира, за да подкопае режима на санкциите след 2006 г. Престъпната деятелност в Северна Корея варира от фалшифициране на долари до киберпрестъпност. „ Терминът, който използват някои от коментаторите, за да опишат способите за сдобиване с валута е „гангстерска държава” или „мафиотска държава”, твърди Йорк. „Постоянните усилия на Северна Корея да изнудва другите страни за всичко, което може да получи – от международна помощ и чуждестранни инвестиции до сметките за хотелски стаи – много точно пасва на това описание.”   Дори религиозните елементи намират своето място в Северна Корея. „Съществува религиозна част (от системата в Северна Корея, бел. прев.) – вярата; почти божественият статус на династията Ким, подобно на японското императорско семейство”, твърди Пинкстън. „Съществуват и атрибути от християнството като християнския символизъм.” Последният включва звездата, изгряла над рожденото място на лидера от второто поколение Ким Чен Ир, което е широко отразявано в държавната пропаганда.   Има ли модел за сравнение?  Най-ярките елементи на севернокорейската държава – управляваща династия, агресивен национализъм, милитаризирано общество, контролиращ авторитаризъм – много наподобяват държавната система на нацията, към която Северна Корея изпитва страх и презрение – имперска Япония.  Тази интерпретация е убедително защитена от писателя Браян Рейнолдс Майърс в неговата книга „Най-чистата раса”.   От планова икономика до квазипазарна икономика   Въпреки че мощната бюрократична машина за държавен контрол прави Северна Корея да изглежда сталинистка в политическо отношение, не така стоят нещата на икономическото поле. Плановата икономика на Северна Корея се срина през 90-те години, когато нейните комунистически партньори в Европа се насочиха към капитализма, а убийственият недоимък разтърси държавата, погребвайки стотици хиляди, а според някои изчисления дори близо милион души. С провала на държавната система за дистрибуция, отчаяните севернокорейци отговориха със създаването на черен пазар за основни продукти като храните и лекарствата.   Тези пазари обаче оцеляха въпреки серията опити да бъдат подчинени – особено с катастрофалната валутна преоценка през 2009 г. Днес те са съществен компонент в севернокорейската икономика, широко поддържан от гражданите навсякъде в страната.  „Сталинистката държава насърчава централизирания контрол, силно централизираната планова икономика”, твърди Ланков. „При тях вече това го няма, те загубиха плановата икономика.”   „Севернокорейската икономика е смесена икономика, която е излязла далеч отвъд пределите на плановата икономика”, смята Андрей Абрахамян, изследовател в американския тинк-танк Center for Strategic and International Studies.  „По-добре е да бъде разглеждана като пазарна икономика с голям държавен сектор, който в някои отношения е интегриран в тази икономика, а в други е отделен”, продължава Абрахамян, който усилено преподава умения за бизнес на севернокорейци с протекциите на сингапурската неправителствена организация Chosun Exchange. „Така че големите държавни предприятия трябва да използват пазарните принципи, общо взето, за да оцелеят и процъфтяват. В същото време се създадоха много малки предприятия. Въпреки че те все още не признават частната собственост, повечето събития се случват в сивия сектор.”   Законната сива зона, която функционира открито и не може да бъде разглеждана като „черна”, съществува и дава възможност на държавата да извлича ползи, какъвто пример е продажбата на права за поставяне на щандове, система, която Институтът „Асан” на Го Мун Хун нарича „рентистка”.  Тя работи по два начина – държавата, в типичен социалистически стил, официално притежава средствата за производство, а много граждани боравят с тези активи за своя лична полза – подобно на риболовния флот на североизток, чийто екипаж продава улова си на Китай.   Повечето стоки на пазара идват от Китай, което създава още една квазилегална сфера – трансгранични контрабандни търговско-разпределителни мрежи, в които, според информациите, граничарите са активни играчи. Благодарение на подобни сиви зони подкупничеството и корупцията се превръщат в необуздано явление, но държавата все още иска да контролира процесите.   „Северна Корея не е страна на капитализма, а на „пазарния социализъм”, твърди Чой Джин Уок, севернокорейски експерт в японския университет „Рицумейкан”. „Те искат да контролират икономическата система, те все още искат да планират, да имат влияние чрез държавата.”  На фона на тази нелека динамика пазарите, които вече предлагат всичко от храни до модни дрехи и електроуреди, помогнаха за смекчаването на удара върху Северна Корея от международните санкции, като направиха икономиката по-ефективна и устойчива, отколкото е при държавен контрол.   „Господарите на парите”   Учени, между които Ланков, вярват, че БВП на Северна Корея – която не публикува данни за икономиката си, расте с темп от около 3% годишно. Това предполага, че обикновените севернокорейци днес са много по-проспериращи, отколкото когато и да било след 60-те години на миналия век в разцвета на плановата икономика – това е последният случай, в който брутният вътрешен продукт на Северна Корея е бил по-голям от този на Южна Корея.   Иронията е в това, че докато пазарите отнемат ценообразуването и разпространението от ръцете на държавата, режимът може да ги използва, за да укрепи властта си.  „Интересният аспект от политическата икономия е, че близки до режима получават специалните права за извършване на операции на пазара”, твърди Пинкстън.  „Независимо кой държи бизнеса с мобилни телефони или контрабандата на коли втора ръка и печели от това, държавата може да контролира разрешителните за тези дейности.” В тази ситуация се появиха силовите играчи – „донджу” или „господарите на парите”. Мнозина участват в проекти за публично-частно партньорство . Според информациите съпругата на Ким Ри Сол Джу е една от тях и затова не е изненадващо, че голяма част от водещите икономически проекти на Ким са места за забавление на богатите като ски курорти или комплекси на първа линия на морето.  Това обяснява очевидно пропазарната позиция на Ким Чен Ун. „Ким Чен Ун изглежда се чувства по-комфортно в ангажирането с пазарни дейности, отколкото неговия баща”, добавя Пинкстън. „Той изглежда е вещ в това кой трябва да получи правото да продава и купува. Независимо кой получава тези доходоносни възможности, едно е сигурно – той няма да бъде дисидент.”    ", "date": "2018.06.13", "title": "Какво всъщност е Северна Корея?"}
{"url": "http://www.classa.bg/%D1%81%D0%B2%D1%8F%D1%82/item/382975-%D0%BA%D0%BE%D0%B9-%D0%BB%D0%B8-%D0%B5-%D0%B2%D1%8F%D1%80%D0%B2%D0%B0%D0%BB,-%D1%87%D0%B5-%D1%82%D0%BE%D0%B2%D0%B0-%D1%89%D0%B5-%D1%81%D0%B5-%D1%81%D0%BB%D1%83%D1%87%D0%B8-%D1%82%D0%BE%D1%87%D0%BD%D0%BE-%D0%BF%D1%80%D0%B8-%D1%82%D1%80%D1%8A%D0%BC%D0%BF", "text": "Надали някой си е представял, че тъкмо Тръмп ще внесе динамика в прастария конфликт със Северна Корея. За окончателното му решаване обаче е нужно време и най-вече - доверие. А с лидер като Тръмп това е под въпрос.             Кой си е представял подобно нещо? Срещу обширни гаранции за нейната сигурност, Северна Корея ще се откаже от ядрената си програма! Освен това оттук нататък ще се полагат усилия за постигане на коренна промяна в двустранните оношения. Това звучи повече от обещаващо. С право сега всички си отдъхват. Защото само до преди няколко месеца ситуацията беше друга: реагирайки на провокациите на Ким Чен Ун, американският президент Доналд Тръмп беше заплашил Северна Корея с унищожение. Сега видяхме същите тези двама лидери да си стискат ръцете в търсене на мирно решение.   И двамата са победители   Сега Тръмп се представя - най-вече пред сънародниците си - като голям външнополитически играч, който успява да реши по мирен път един изглеждащ доскоро напълно нерешим конфликт. През последните няколко седмици Тръмп сътвори толкова поразии на дипломатическата сцена, че - дори и в очите на твърдите си избиратели - той отчаяно се нуждаеше от някакъв голям външнополитически успех. Фактът, че тъкмо Тръмп, остро критикуван заради буйния си нрав и невъздържаност, успява да внесе динамика в този прастар конфликт, звучи като лоша шега. Но това е реалността: именно този американски президент може да влезе в историята като държавния глава, подписал мирен договор със Северна Корея. Това не се оказа по силите нито на демократите Клинтън и Обама, нито на републиканците Буш - баща и син. Американските консерватори обаче биха разкъсали на парчета всеки демократичен президент, който би дръзнал да тръгне по този курс на сближаване.     Ким Чен Ун обаче също може да бъде смятан за победител: за севернокорейския лидер от рода Ким (вече в трето поколение) тази договорка е огромен успех. След като той се намести на масата за преговори (буквално) с бомби, сега Ким бива посрещнат като равнопоставен.   Ким Чен Ун беше твърдо убеден, че неговият режим не бива да свърши като тези на Саддам Хюсеин или Муамар Кадафи. И така заложи първоначално на сплашването с атомни тестове. Същевременно той много умело си осигури подкрепата на Китай и Русия, които впрочем също участваха в срещата в Сингапур, но бяха като невидими. Както и Япония, която (чрез САЩ) не желае да губи влиянието си в региона.   Сега е направена първата важна стъпка. Но изграждането на доверие е дълъг процес, който изисква много време. И точно това е важно при подобни споразумения - дяволът понякога се крие в детайлите. Показа го и трудно изработената ядрена сделка с Иран, от която Тръмп впоследствие се оттегли. Ако в средносрочен план на Корейския полуостров наистина настъпи мир, тогава на дневен ред ще излезе следният въпрос: как ще се позиционират САЩ в Азия? Икономически американците вече не могат да се противопоставят сериозно на бъдещата суперсила Китай - икономическите обвързаности и зависимости между Китай и неговите азиатски съседи са прекалено силни. В областта на сигурността обаче САЩ продължават да се смятат за важен фактор в региона, който трябва да държи изкъсо все по-самоуверените китайци.   Документът, подписан от Тръмп и Ким   Доверие се печели бавно, но се губи бързо   И в Сингапур Тръмп подчерта още веднъж тази роля на световната сила САЩ. Когато американските бойни кораби патрулират в региона или акостират в пристанищата на приятелски страни, посланието винаги е едно и също: имаме какво да противопоставим на Китай, а партньорите ни могат да разчитат на нас. Същевременно обаче растат съмненията за това дали САЩ - както преди 65 години след Корейската война - отново биха изпратили млади американски войници на другия край на света да защитават ценностите на свободата и демокрацията и, ако се наложи, дори да дадат живота си за тях. С максимата си \"America First!\", с наказателните си мита и нарушенията на редица международни договорености и в Азия Тръмп по-скоро руши доверието, отколкото обратното. На целия този фон срещата на върха в Сингапур, въпреки цялата политическа символика, маркира още веднъж началото на края на САЩ в ролята им на световен полицай и фактор на сигурност и стабилност.", "date": "2018.06.13", "title": "Кой ли е вярвал, че това ще се случи точно при Тръмп!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382967-%D0%B3%D0%BE%D1%80%D0%B5%D1%89%D0%B8-%D0%BC%D0%B0%D0%B9%D0%BA%D0%B8", "text": "Има мнение, че след раждането жените забравят да поддържат красотата си поради липсата на време, което се изразходва за възпитанието на детето. Но наистина ли е така? Предлагаме ви да погледнете майки, които не само унищожават тази теория, но и спечелиха сърцата на милиони потребители в Instagram.  Сара Стейдж. Последователи в \"Инстаграм\" — 2,3 милиона         Сара има две очарователни деца, а също така тя е фитнес блогър и модел. Тя редовно прекарва време с децата си, но също така не забравя за себе си. След раждането тя успява бързо да влезе във форма благодарение на тренировките. В Instagram тя споделя с абонатите упражнения и тайни на красотата. Ханна Полайтс. Последователи в \"Инстаграм\" — 1,4 милиона       Австралийската Хана не е само майката на красива дъщеря, но и акушерка. Тя има време да съчетае семейството и работата. В ежедневието си задължително включва спортни тренировки. Благодарение на своето усърдие тя успява да върне идеалната фигура само девет седмици след раждането.    Джина Стюарт. Последователи в \"Инстаграм\" — 79,4 хил.        Ще бъдете много изненадани, когато разберете, че тази секси блондинка е на 50! И още повече, ще бъдете изненадани, когато разберете, че тя е майка на четири деца и е вече баба! Благодарение на перфектния си външен вид и фигура тази също австралийска красавица стана финалист на конкурса \"Мис Максим 2018\". Е, как да не й завидим? Със своите снимки в социалните мрежи, тя не само съблазнява мъжете, но и мотивира другите жени да изглеждат прекрасно.  Мария Кинг. Последователи в \"Инстаграм\" — 75,5 хил.      Тази зашеметяваща майка има трима сина. Разбира се, тя обръща много внимание на децата си. Но успоредно с това Мария успява да съчетава собствен бизнес и да се занимава със себе си. Просто погледнете фигурата й ...    Софи Гайдолин.  Последователи в \"Инстаграм\" — 359 хил.      До 26-годишна възраст Софи вече имала две деца, когато докторът й съобщил, че очаква близнаци. Тя е фитнес треньор и в нито един момент не се отказва от тренировките си. Тя е гледана от стотици хиляди потребители на социални мрежи, които се възхищават на упоритата работа и красивата фигура. За последната си бременност тя увеличава теглото си само с 15 килограма, които веднага изчезнали след раждането. Шонтел Дункан.    Последователи в \"Инстаграм\" — 574 хил.       По време на бременността Шонтел не се раздели с тежестите и редовно се занимава с кикбокс. Много от абонатите й в мрежата до последно не вярваха, че момичето е бременно, тъй като коремът й е бил практически невидим. В края на бременността се появила малка издутина. Мнозина я съдят за прекомерното физическо натоварване. Въпреки това Шонтел два пъти ражда здрави деца, но в същото време тя остава в перфектна физическа форма.    Луиза Ф. Лоренциадис. Последователи в \"Инстаграм\" — 32 хил.         Бразилката Луиза ражда красиво бебе, но това не я е спряло да продължи любимото си занимание - да се занимава със спорт. Преди раждането тя е фитнес треньор, и по време на бременността тя решила да не пропусне възможността да продължи тренировките. Сега е в страхотна форма и от нея, както и от всички други споменати красавици е невъзможно да се откъсне поглед...", "date": "2018.06.13", "title": "Горещи майки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382968-%D1%81%D0%B5%D0%BA%D1%81%D1%8A%D1%82-%D0%B5-%D0%B5%D0%B4%D0%BD%D0%BE-%D0%BE%D1%82-%D0%BD%D0%B5%D1%89%D0%B0%D1%82%D0%B0", "text": "Колкото и изненадващо да звучи, сексът е едно от нещата, будещи отвращение у хората, сочат резултатите от британско изследване. В проучването са участвали две хиляди и петстотин души. На участниците били предложени десетки възможни ситуации, които трябвало да оценят по скала от \"не изпитвам отвращение\" до \"изключително ми е противно\". Резултатите показват, че има шест най-разпространени типа отвращение, сред които и към секса, пише dariknews.bg. Останалите са към нетипичния външен вид, уврежданията на части от тялото, хигиената, храната и животните.      Чувството на отвращение е по-силно изявено при жените по всички показатели, отколкото при мъжете. По-рано учените смятаха, че неприятната емоция е свързана с инстинкта за самосъхранение и помага на хората да се предпазят от инфекции. Резултатите от изследването обаче показват, че неприязънта към дадено нещо е свързана и със социалните норми.", "date": "2018.06.13", "title": "Сексът е едно от нещата"}
