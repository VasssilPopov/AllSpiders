{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372989-%D0%B2%D1%8A%D1%80%D0%BD%D0%B0%D1%85%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0%D1%82%D0%B0-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F", "text": "Депутатите от комисията \"Грипен\" връщат назад процедурата за изтребителя, за да се включат нови оферти. Народни представители предлагат да се разгледа и нова четвърта оферта за изтребител от февруари тази година. Не става ясно обаче по коя процедура ще бъде включено четвъртото предложение в конкурса. След своите шест заседания временната комисия за проверка на процедурата препоръча на Министерството на отбраната да върне в по-ранна фаза проекта за нов изтребител. За да осигури равнопоставеност на участниците в конкурса, което създава възможност да се търсят нови и новопроизведени изтребители. Причината е, че според депутатите трите оферти са селектирани измежду 9 възможни при финансова рамка от 800 млн. лв., а в последствие бюджета по проекта е повишен двойно, но не са преразгледани наново офертите, които влизат в рамката. Това ще са прави паралелно с другите два проекта за модернизация на бойна машин за пехотата и патрулни кораби за военоморските сили. От БСП са категорични, че няма да приемат доклада. Те са категорични, че комисията е постигнала две цели – да се \"закача с президента\" и да забави процеса. Според опозицията комисията е излязла от мандата си. От ДПС имат забележка за малкото време за работа на комисията и срещу това, че в нея не е извикан нито един експерт, работил по проекта, а само политически лица. Според депутата Джейхан Ибрямов при смяна на параметрите във финансовата част и въвеждането на борда за управление по времето на министър Николай Ненчев е станал \"хаос\". ДПС обаче подкрепи доклада. Обединени патриоти също подкрепят документа от работата на анкетната комисия. Прогнозата на депутати от от ГЕРБ е, че процесът за избор на нов изтребител ще се забави до половин година.", "date": "2017.09.21", "title": "Върнаха процедурата за изтребителя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372990-%D0%B2-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D1%82%D0%B0%D0%B2%D0%B0-%D1%81%D1%82%D1%80%D0%B0%D1%88%D0%BD%D0%BE-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D1%86%D1%83%D0%BD%D0%B0%D0%BC%D0%B8-%D0%BE%D1%82-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B8%D1%8F-%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%B0,-%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%82%D0%B5-%D1%81%D1%8A%D0%B4%D0%B5%D0%B1%D0%BD%D0%B8-%D1%80%D0%B5%D1%88%D0%B5%D0%BD%D0%B8%D1%8F", "text": "Само 2 месеца след скандалното решение на трите съдии от Спецсъда Даниела Росенова, Даниела Врачева и Петя Колева да оправдаят Йоско Костинбродския, в държавата се отприщи вълна от брутални престъпления. Преди странната благосклонност на магистратите към наричания \"Капитан на националния отбор по убийства\" бандите, БЛИЦ предвиди, че сигурността в България е поставена под заплаха. Последваха няколко жестоки убийства и отвличането на Адриан Златков. 25-годишният син на собственика на \"Софавто\" Тони Златков. Именно мръсният бизнес с похищенията е една от запазените марки на Йоско Костинбродския, наред с разстрелите.      Това не попречи на Росенова, Врачева и Колева да махнат великодушно с ръка и да отменят присъдата от 17-години затвор, която председателят на Спецсъда Георги Ушев бе установил за Йоско и компания. Изпечени бандити като него едва ли биха могли да загърбят кървавите зулуми и да се пренасочат към някоя човешка професия. На тях им трябват пари. Много пари. И за да ги спечелят са готови на всичко, включително и да пленят и убият невинни деца. Така както направиха с единствения син на Венци Стефанов. А когато усетят заплаха хищническия им инстинкт им подсказва само едно.    Свидетелите трябва да приключат с контролен изстрел, а след това да потънат в черната земя. Именно това се случи с двама от свидетелите, които се осмелиха да дадат показания срещу Йоско Костинбродския. Единият от свидетелите Красимир Георгиев-Шмид бе направен на решето с 6 куршума в гърба. Другият - Хрисим Хрисимов бе покосен часове преди да застане на свидетелската скамейка. Сега същото е на път да се случи и със свидетелите срещу мутрокмета на Галиче Ценко Чоков. Главорезът бе пуснат по живо, по здраво от спецсъдията Росенова.    И бе върнат зад решетките след многобройните разкрития на БЛИЦ. Свидетелите по делото срещу него, обаче всекидневно биват пребивани с метални тръби, а къщите им запалвани. В момента някои от тях обявиха, че ще разпродадат имуществото си на безценица и ще напуснат с. Галиче, защото им се живее. Липсата на бързи и ефективни присъди ни най-малко не секва спокойствието на съдии като Росенова, която напираше и към председателското място на правораздавателната система. Нищо, че обезсмисли денонощната полицейско-прокурорска работа по разкриването на десетки престъпления.    Остава ни да се надяваме, че държавата ще намери ефективен способ да контролира пускането на свобода на доказани убийци и похитители. В противен случай не бива да се учудваме, че новинарските емисии заприличаха на криминални доклади, а хората треперят от страх да не се превърнат в храна за лешоядите. ", "date": "2017.09.21", "title": "В държавата става страшно! Задава се цунами от отвличания и убийства, след скандалните съдебни решения?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/372991-%D1%81%D0%B5%D1%82%D0%B0-%D0%B2%D0%BB%D0%B8%D0%B7%D0%B0-%D0%B2-%D1%81%D0%B8%D0%BB%D0%B0", "text": "От днес влиза в сила споразумението за свободна търговия между ЕС и Канада, известно като СЕТА, предава БНР.    Документът беше одобрен от страните-членки в рамките на Европейския съвет и гласуван от Европейския парламент.     Той ще влезе в сила окончателно, след като бъде ратифициран от парламентите на всички държави от общността.   Заместник-председателят на Европейската комисия Валдис Домбровскис определи споразумението като \"крайъгълен камък\" в търговската политика на ЕС   Това ще даде възможност на компаниите и хората да започнат да берат плодовете на това споразумение. Както знаете, то трябва да бъде ратифицирано на национално ниво от всички страни-членки на ЕС преди да влезе в сила. Комисията очаква от тях да проведат дискусии в контекста на ратификациите. Разбира се, ние оставаме ангажирани със страните-членки, парламентите и техните граждани в демократичния процес до пълната ратификация.", "date": "2017.09.21", "title": "СЕТА влиза в сила"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372984-%D0%BF%D0%BE%D0%B4%D0%BF%D0%B0%D0%BB%D0%B2%D0%B0%D1%87%D0%B8-%D0%BD%D0%B0-%D0%B2%D0%BE%D0%B9%D0%BD%D0%B8-%D0%B8-%D0%BC%D0%B8%D1%80%D0%BE%D1%82%D0%B2%D0%BE%D1%80%D1%86%D0%B8-%D0%B2-%D0%BE%D0%BE%D0%BD", "text": "ООН не е форумът, на който се очаква да бъде отправена заплаха за война. Именно това обаче направи американският президент Доналд Тръмп в речта си пред Общото събрание. Изказването на Тръмп напомни за скандалната формулировка “ос на злото” на бившия президент Джордж У. Буш от 2002 г., демонизираща Иран, Северна Корея и Ирак.   Този път Ирак беше пощаден, след като изчезна от вражеския списък на Тръмп. Иран се оказа “безразсъден”, свиреп и незаслужаващ доверие въпреки споразумението от времето на Барак Обама за прекратяване на иранската програма за ядрени оръжия.   Мерникът на Тръмп беше насочен в още по-голяма степен към Пхенян. Президентът предупреди, че ще “унищожи напълно Северна Корея”, за да защити САЩ и съюзниците им, и отново унижи севернокорейския лидер Ким Чен-ун, наричайки го “човека ракета”. Тръмп каза, че Ким е предприел “самоубийствена за него и режима му мисия”.   В цялото това настървение пред световна организация, чиято главна цел е мирното разрешаване на спорове, нямаше и намек за компромис или за интерес към преговори. То е в красноречив контраст с подхода на президента Обама към много от същите проблеми, повдигнати от същата трибуна през 2009 г.   “Северна Корея и Иран заплашват да ни плъзнат по опасна наклонена плоскост и трябва да им се търси отговорност, ако поставят стремежа към ядрено оръжие пред регионалната стабилност”, предупреди Обама тогава Общото събрание.   Той обаче каза също, че уважава “правата на тези страни като членове на международната общност” и “ще се придържа към дипломация, която проправя път към повече благополучие и мир за двете страни, ако те изпълняват задълженията си”.   Подобно на Обама и други президенти са използвали тази трибуна за твърда риторика срещу неприятелите и за призоваване на световната организация да полага повече усилия за справяне с международните предизвикателства. Мрачният тон и фокусът на Тръмп обаче представляват сериозно отклонение, да не говорим за войнствения му подход към Северна Корея. “Никой не е проявявал по-голямо презрение към други държави и към добруването на собствения си народ от извратения режим в Северна Корея”, заяви той, като оценката му за Иран беше не по-малко унищожителна.   “Отдавна е време страните по света да се противопоставят на още един безразсъден режим, който говори открито за масово изтребление, обещава смърт на Америка, заканва се да унищожи Израел и да съсипе много лидери и нации, представени в тази зала”, каза той за ръководеното от шиити правителство в Техеран.   Тръмп нарече иранската ядрена сделка от 2015 г. “една от най-лошите и едностранчивите, в които САЩ са участвали някога” и ясно показа, че възнамерява да се оттегли то нея, въпреки убедителните доказателства, че Иран изпълнява условията й.   Съгласно закона Тръмп се очаква да потвърди пред Конгреса следващия месец, че Иран продължава да спазва ангажиментите си, но вчерашните му коментари са най-показателния знак, че няма да го направи, а най-вероятно ще принуди Конгреса да се занимава с този пораждащ политически спорове въпрос. Ако Америка се оттегли от споразумението, това ще възмути останалите големи световни сили, участващи в него – Франция, Великобритания, Германия, Русия и Китай - и ще осигури на Иран извинение да възобнови в пълна степен ядрената си програма. Защо Тръмп би поел такъв риск, при положение че севернокорейската програма е достатъчно обезпокоителна, е загадка.   До голяма степен благоприятните коментари на Тръмп за ООН бяха окуражаващи предвид това, че преди време той определяше организацията като безполезна и заяви, че тя няма място във визията му “Америка на първо място”. Но отношението му към нея като към сбор от суверенни държави изглежда беше предназначено за избирателите му, повечето от които аплодират национализма на Тръмп и подозират ООН, че има за цел да създаде световно правителство.   Макар че похвали световната организация за работата й с бежанците и в областта на здравеопазването, а генералния секретар Антониу Гутериш - за усилията му да реформира институцията, той се оплака, че осигурявайки 22 процента от бюджета на ООН, САЩ плащат “несправедлив дял от бремето”.   Обама не беше сляп за слабостите на ООН, като изказа наблюдението, че “организацията често се превръща във форум, пораждащ разногласия вместо да работи за единство, място повече за политически игри и използване на недоволството, отколкото за решаване на проблеми”. Пред страните членки той заяви, че “отговорността и лидерството в 21-ви век изискват повече”. Той обаче беше по-обвързан с мултилатерализма като цяло, отбелязвайки, че след управлението на Джордж У. Буш правителството му е “поело отново ангажиментите си към ООН”. “Платихме сметките си”, каза той.   В отношението им към президентското управление разликата между двамата е от земята до небето. Тръмп, все още обсебен от победата си, заяви, че САЩ се представят “много добре” след избирането му, а въоръжените сили скоро ще бъдат “по-силни от всякога”. Обама казваше, че е смирен пред поста и решен “да действа смело и колективно в името на справедливостта и просперитета у дома и в чужбина”.", "date": "2017.09.21", "title": "Подпалвачи на войни и миротворци в ООН"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372985-%D1%82%D0%B0%D0%B9%D0%BD%D0%B8%D1%8F%D1%82-%D0%B5%D0%B7%D0%B8%D0%BA-%D0%BD%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%82%D0%BE%D1%80%D0%B8%D1%82%D0%B5-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B2%D0%B0%D1%82-%D1%81%D0%BE%D1%86%D0%B8%D0%BE%D0%BF%D0%B0%D1%82%D0%B8%D1%82%D0%B5,-%D0%BF%D1%81%D0%B8%D1%85%D0%BE%D0%BF%D0%B0%D1%82%D0%B8%D1%82%D0%B5-%D0%B8-%D0%BD%D0%B0%D1%80%D1%86%D0%B8%D1%81%D0%B8%D1%81%D1%82%D0%B8%D1%82%D0%B5,-%D0%B7%D0%B0-%D0%B4%D0%B0-%D1%82%D0%B5-%D0%B2%D0%BA%D0%B0%D1%80%D0%B0%D1%82-%D0%B2-%D0%BA%D0%B0%D0%BF%D0%B0%D0%BD%D0%B0", "text": "Ако се научиш да разпознаваш тайния език на манипулаторите, за тях става много по-трудно да се възползват от теб. Ако някога си се сблъсквал със социопат, психопат, нарцисист или друг девиантен тип, вероятно се чудиш как е възможно да се оставиш да те хванат, изиграят, използват или измамят.     Психопати и социопати използват най-разнообразни техники и своеобразен „таен език“, за да манипулират своите жертви. Те се стремят да объркат, разочароват и дезориентират жертвите си, така че да придобият сила над тях.   Те са експерти в манипулацията и притежават набор от трикове, които са предназначени да им донесат надмощие над техните жертви.   Ето някои от нещата, които те казват:       Това е най-честият отговор, който манипулаторът дава, така че да върне фокуса обратно върху жертвата и да отклони вниманието от проблемната ситуация и от себе си. Психопат или социопат ще използва тази фраза често, защото кара жертвата да мисли, че няма за какво да се тревожи, докато всъщност обратното е истина.     Това е особено гадно, защото веднага разпуска чувствата на другия. Те се считат за невалидни, разговорът е затворен, а ти оставаш с усещането, че си като деликатна снежинка. Ако това се превърне в редовно поведение, трябва да се тревожиш, че следващата стъпка може да включва агресия срещу теб.     Това отново е тактика за разпускане, която цели да неглижира чувствата на другия и да покаже, че нейните или неговите мисли и чувства не се броят във връзката. Нормалното партньорство включва две равнопоставени страни, които комуникират добре и взимат предвид чувствата на другата страна, независимо дали са смешни, наивни и т.н. Ако някой ти повтаря, че си смешен или смешна през цялото време, може би е време да си тръгваш.       Психопатите обикновено правят различни неща в стремежа си да те накарат да мислиш, че полудяваш. Така че, когато започнеш да задаваш въпроси, типичната им реакция е демонстрация на скука. Това е техният начин да те изключат. Те те карат да се съмняваш в собствения си здрав разум с различни действия, но в момента, в който започнеш да търсиш отговори, те те изключват.     Това е абсолютно безценно, защото психопатите обичат да създават драми – те всъщност за това живеят. Те са серийни лъжци, манипулатори и мошеници, освен това винаги са жертвата в техните многобройни драми.     Психопатите целенасочено ще казват неща, за които знаят, че не са верни, но когато реагираш, ще ти кажат, че не са казвали такова нещо. Това е познато като „ефекта на газовата лампа“ и има за цел да те накара да се съмняваш в здравия си разум. Психопатът ще продължава да го прави, докато решиш, че полудяваш, което естествено е и тяхното намерение.       Нарцисистите често карат своята жертва да мисли, че се намира в някаква невероятна връзка, така че казват неща от рода на „ти си прекрасна“, „никога досега не съм обичал някого така“, но това са само лъжи. Нарцисистът иска жертвата му да повярва, че това е екстра – специална връзка, но само защото изисква абсолютно внимание и отдаване от другия човек в бъдеще.     Нарцисистите често казват неща, които са отражение на собствената им несигурност и вътрешни тревоги, така че като кажат нещо от сорта на „ставаш параноична“ или „ти искаш контрол на всяка цена“, това което всъщност казват е, че тъкмо те са такива.     За да маскират своята несигурност, нарцисистите често обръщат нещата така, че да изкарат, че проблемът е в техния партньор, а не в тях. Целта е да бъде отслабено чувството на самоувереност на другия, докато не падне изцяло в ръцете на нарцисиста.   Добрата новина е, че независимо дали си имаме работа с психопат, социопат или нарцисист, ние всички притежаваме собствени защитни механизми, които са нашата интуиция и нашето усещане за добро. Ако нещо постянно не е както чувстваш, че би трябвало да бъде, довери се на собствената си преценка, не на това, което някой друг постоянно ти повтаря. Ако сте попадали в такава ситуация, спеделете опита си – това може да помогне на някого.    ", "date": "2017.09.21", "title": "Тайният език на манипулаторите: Какво казват социопатите, психопатите и нарцисистите, за да те вкарат в капана"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/372986-%D1%83%D1%80%D0%B0%D0%B3%D0%B0%D0%BD%D0%B8%D1%82%D0%B5-%D1%81%D0%B4%D1%8A%D1%80%D0%B6%D0%B0%D1%82-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D1%81%D0%B0%D1%89", "text": "Последиците от разрушителните урагани Ирма, Харви и Мария ще сдържат темпа на икономическия растеж на САЩ през третото тримесечие, заяви вчера на пресконференция ръководителката на Управлението на Федералния резерв на САЩ Джанет Йелън. Като се позова на опита при такива ситуации в миналото, Йелън прогнозира, че нещата скоро ще се върнат в норма и разрушителните последици от ураганите надали ще повлияят съществено на икономиката като цяло. Първата оценка за растежа през периода юли септември - през който Харви предизвика големи наводнения в Тексас, Ирма нанесе щети във Флорида, а Мария премина през Пуерто Рико - се очаква да бъде оповестена от министерството на търговията на 27 октомври. \"Разбира се, за семействата и общините, пострадали от бурите, възстановяването ще отнеме време\", каза Йелън и прогнозира, че тези природни явления временно ще повлияят негативно на заетостта.", "date": "2017.09.21", "title": "Ураганите сдържат икономиката на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372987-%D0%B7%D0%B5%D0%BB%D0%B5%D0%BD-%D0%BA%D0%BE%D0%BC%D0%BF%D0%BB%D0%B5%D0%BA%D1%81-%D0%B2-%D0%B1%D1%83%D1%80%D0%B3%D0%B0%D1%81", "text": "Многофункционален „зелен\" комплекс ще бъде построен в Бургас в рамките на три години. Проектът Central park съчетава жилищни и офис сгради, а инвестицията в него ще възлезе на 60 милиона евро, стана ясно вчера на \"първата копка\". Инвеститорите от \"Сентрал парк\" ЕООД представиха проект от три жилищни и три офис сгради, като според тях новият \"квартал\" на Бургас ще задоволява напълно нуждите на живеещите, работещите и посетителите в него. Идеята е да бъде създадена иновативна екосистема, предпочитана за месторабота и дом от ИТ и аутсорсинг компаниите. Инфраструктурата включва конгресен център, ботаническа градина, дзен градина, фитнес и SPA център, търговски обекти, няколко ресторанта, привнесена от Изтока растителност, както и площад с фонтан-водно огледало, аналогично на това на Sony Center в Берлин. Мащабният проект се намира в кв. Славейков и се простира на 35 дка – 200 000 кв. м. застроена площ, 150 000 кв. м. бизнес и жилищни сгради, две подземни нива с паркоместа по 25 000 кв. м. В рамките на Central park ще бъдат построени три жилищни сгради с общо 690 апартамента, три офис сгради с капацитет до 5 000 работни места, подземен паркинг на две нива с общ капацитет 1 555 места. Central park е проектиран като изключително \"зелен\", не само по отношение на растителността, която заема над 7 000 кв. м., но и с оборудванeто за 7 000 кв. м. соларни панели. Слънчева енергия, равняваща се на 1 MWp, ще се използва за захранване на общите части на комплекса, енергоспестяващите соларни лампи по алеите, както и за отоплението, осветлението и напояването на ботаническата градина. Специална система за събиране и пречистване на дъждовната вода ще позволи използването й за битови нужди, което повишава енергийната ефективност на проекта. \"Идеята и концепцията при проектирането е \"обличането\" на сградите в зелена и природосъобразнa среда. Нашите намерения са да осигурим предпоставки за развитието на корпоративна култура за по-оптимизиран, по-здравословен и по-интелигентен начин на работа, което по същество променя концептуално начина на живот на работещите в комплекса\", заяви арх. Димитър Шаренков, чийто екип е разработвал проекта. В тази посока са разработени всички зелени площи, покривни градини и отворени пространства към офисните части, с разнообразни функции за почивка, релаксация и социални изяви, поясни той. При проектирането са използвани съвременни технологии за живи зелени стени „Live Panel\" и „LivePicture\" на водещи английски фирми в този сектор. Амбицията на инвеститорите е Central park да бъде иновативна екосистема, която е предпочитана месторабота и дом за ИТ и аутсорсинг компании. \"При проектирането и енергийните решения се постарахме проектът да отговаря на нуждите на пазара на недвижимите имоти в идните 10 години\", каза авд. Мартин Богдев, представител на инвеститора. По неговите думи, чрез реализацията на проекта се създават условия Бургас да бъде нова възможност на картата на България, осигуряваща териториална мобилност, а именно хора с подходяща квалификация, намиращи се в други градове, да могат да се преместят в Бургас, с цел да продължат трудовата си кариера.", "date": "2017.09.21", "title": "Зелен комплекс  в Бургас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372988-%D0%B4%D0%B8%D0%B0%D0%BB%D0%BE%D0%B3%D1%8A%D1%82-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BB%D0%B8%D0%BF%D1%81%D0%B2%D0%B0%D0%BB", "text": "\"Напоследък нямаме диалог с Бойко Борисов и коалиционните партньори. От два месеца не сме правили коалиционен съвет. Управлението е общо и отговорността е обща\", обяви в предаването \"Лице в лице\" вицепремиерът Валери Симеонов (Обединени патриоти). Той е поискал от зам.-председателя на ГЕРБ Цветан Цветанов в началото на следващата седмица да се състои политически съвет между партиите в управляващата коалиция. По думите му един от основните проблеми са безпринципните партийни назначения. Оплака се също от диспропорция в назначенията – не отговаряли на пропорцията на ГЕРБ и Обединените патриоти в парламента. По случая с \"Дунарит\" той поканил на среща в кабинета си и икономическия министър Емил Караниколов и един от собствениците на дружеството Емилиян Гебрев, за да изложат аргументите си. Симеонов е притеснен от огромното количество боеприпаси, складирани района на Бургас, които чакали да тръгнат към Индия. Поискал съм и от единия и от другия да ми дадат доклад и становище за взаимоотношенията между \"Емко\" и \"Кинтекс\". Надявам се до дни проблемът да бъде решен\", уточни вицепремиерът. По негова информация проблемът е, че \"Емко\" седи на входа изхода на ВМЗ-Сопот. За уволнението на шефа на Дирекцията за национален строителен контрол Милка Гечева, което той оповести в профила си във \"Фейсбук\", а после регионалното министерство опроверга, той каза: „Приемете го като информация в аванс\". Относно проверките за шума по Черноморието Симеонов, че акциите са били срещу хората, които отиват в „Слънчев бряг\", за да упражняват звуков терор върху стотици хиляди почиващи. \"Всичко това, за да могат някакви си тарикати, да вадят големи печалби. Оборотите им са по 100 000 лв. за вечер\", коментира още Симеонов. Той ще настоява за закриване на дружеството \"Слънчев бряг\" АД, което се е превърнало в звено на корупция. Другият проблем по Черноморието било укриването на приходи и така в хазната влизали годишно по 6,5 млрд. лв. вместо 11 млрд. лв. Валери Симеонов ще даде на прокурор ТЕЦ \"Марица Изток\" заради сделка за варовик и заради същата сделка ще настоява да се отнеме лиценза на „Българска стокова борса\".", "date": "2017.09.21", "title": "Диалогът в коалицията липсвал"}
{"url": "http://www.classa.bg/%D1%81%D0%B2%D1%8F%D1%82/item/372983-%D0%BC%D0%B0%D0%BA%D1%80%D0%BE%D0%BD-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF-%D0%B2-%D0%BD%D1%8E-%D0%B9%D0%BE%D1%80%D0%BA", "text": "Френският президент Еманюел Макрон се изяви като противоположност на Доналд Тръмп в ООН във вторник, застъпвайки позиции, които могат да му позволят да играе ролята на безпристрастен посредник в международните конфликти.   Броени часове след като президентът на САЩ с войнствен тон защити своята егоцентрична доктрина “Америка на първо място” и отправи язвителни словесни атаки срещу Северна Корея и Иран, Макрон застана на същата трибуна, за да изрази диаметрално противоположна позиция.   “Мултилатерализмът е най-ефикасният начин да се справяме с глобалните предизвикателства. Той означава такава визия за света, която ни защитава”, каза Макрон в първото си обръщение към годишната среща на световни лидери в ООН.   Отговорът, отправен към Тръмп, бе почти неприкрит, когато минути по-късно той добави, че мултилатерализмът означава “също така убеждение, че ООН има цялата легитимност да действа и да поддържа международните баланси”.   Двамата (политически) мъже, които топло се поздравиха в понеделник преди двустранната си среща, имат твърде малко общо помежду си на хартия, но след избирането му през май 39-годишният Макрон успя да изгради много близки отношения със 71-годишния превърнал се в политик бизнесмен, влязъл в Белия дом преди 8 месеца.     Въпреки непредсказуемостта на външната политика на Тръмп, Макрон се опитва да избегне изолация на Вашингтон, усещайки възможността да влияе върху неговото мислене и да издига ролята на Франция, ядрена сила и постоянен член на Съвета за сигурност на ООН, в глобалните дела. В тази връзка Макрон също така се опитва да подобри връзките с Русия въпреки нейните обтегнати отношения със Запада.   За разлика от Тръмп, който във вторник нарече ядреното споразумение с Иран от 2015 г. твърде неудачно и “най-лошото, подписвано някога”, Макрон твърдо го защити като “добро” и нарече неговите противници “безотговорни”.   “Аз чувам аргументите на президента Тръмп, че това споразумение не е перфектно и не дава достатъчно защита, но аз го попитах какво е неговото алтернативно предложение. Не успях да го разбера”, коментира по-късно Макрон пред репортери.   Веднага след тази критика той побърза да направи уговорката, че страховете на Тръмп не са напълно безпочвени: “Аз предлагам допълнителни елементи (към споразумението), които са независими, но биха облекчили опасенията, които САЩ и страните от региона може да имат.”   Според френски и европейски дипломати Макрон е имал откровена размяна на мнения и с иранския президент Хасан Рохани в понеделник, като го предупредил, че Техеран трябва да престане да дестабилизира региона и да подклажда гнева на Тръмп.   Въпреки слабите изгледи Иран и САЩ да бъдат накарани да седнат около една маса, за да се излезе с нова мирна инициатива за прекратяване на 6-годишната гражданска война в Сирия, Макрон намекна, че ще се опита да посредничи между двамата съперници.   “Ако ние не разрешим сирийския проблем с Иран на масата, тогава няма да имаме ефикасен начин да отговорим, тъй като Иран днес е сред силите, които имат влияние на терена”, подчерта Макрон.   Париж се опитва да създаде международна контактна група за Сирия, която да съживи зациклилите мирни преговори в Женева, но антииранската позиция на Тръмп в известна степен усложнява тези усилия.   “Отбелязвайки американския отказ днес, аз искам контактната група да заседава, а ООН и Франция могат да бъдат посредници за свръзка с Иран”, посочи Макрон.   Най-младият лидер на Франция след Наполеон използва трибуната на ООН, за да подчертае, че войната е действително последно средство и че минали грешки потвърждават това. Малко по-рано Тръмп бе нажежил до крайност схватката със Северна Корея заради ядрените й амбиции, заплашвайки “напълно да унищожи” 26-милионната страна, като подигравателно нарече лидера й “човека ракета”.   “Мултилатерализмът трябва да направи всичко възможно за избягване на война. Всеки път, когато сме забравяли това и сме се опитвали да постигнем някакво краткосрочно задоволително решение без дипломатическа пътна карта, това се е оказвало неудачно, каквито бяха случаите с Ирак и Либия”, заяви от своя страна френският държавен глава.   “Това ни убягва и в случая със Северна Корея. Мисля, че не е време да извеждаме на преден план заплахата с война”, добави той, като призова за по-добро прилагане на санкциите за натиск върху Пхенян с цел той да се върне на масата за мирни преговори.   Въпреки ясните политически различия, Макрон неведнъж е изтъквал, че споделя някои цели с Тръмп и изтъква като главни приоритети смазването на “Ислямска държава” и борбата срещу глобалния тероризъм. “Имаме образцови отношения със САЩ в борбата с тероризма в Африка и Близкия изток”, посочи по този повод Макрон. Макар че Тръмп го подразни с решението си да изтегли САЩ от ключовото Парижко споразумение за борба срещу климатичните промени от 2015 г., френският лидер не се е отказал от опитите да накара Тръмп да преосмисли решението си.   “Имаме несъгласие относно климата. Президентът Тръмп каза, че иска да се откаже от споразумението, но юридически погледнато той все още е задължен да го спазва, така че това все още не е станало юридически факт. Парижкото споразумение е база… Аз ще направя така, че то да живее. Продължавам да уговарям САЩ с надеждата, че те ще се върнат в лоното на международните усилия и ще изяснят възгледа си по нещата”, призна президентът на Франция.", "date": "2017.09.21", "title": "Макрон срещу Тръмп в Ню Йорк"}
{"url": "http://www.classa.bg/%D1%81%D0%B2%D1%8F%D1%82/item/372982-%D0%BA%D0%B8%D1%82%D0%B0%D0%B9-%D0%BD%D0%B0%D1%80%D0%B5%D0%B6%D0%B4%D0%B0-%D0%B1%D0%BE%D1%80%D1%81%D0%B8%D1%82%D0%B5-%D0%B7%D0%B0-bitcoin-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B4%D0%B0-%D0%B7%D0%B0%D1%82%D0%B2%D0%BE%D1%80%D1%8F%D1%82", "text": "Китай напредва с плановете си да затвори борсите за Bitcoin в страната, като започна с платформите за търговия в ключови градове. Китайските власти решиха да забранят цифровите валути, като част от план за намаляване на финансовите рискове в страната. На всички борси за Bitcoin в Пекин и Шанхай е наредено да представят планове за прекратяване на операциите си до 20 септември. Този ход следва решението на китайската централна банка да забрани първоначалното предлагане на криптовалути в началото на септември. Уебсайтът на Китайската централна банка предупреди, че криптовалутите \"все по-често се използват като инструмент в престъпни дейности: пране на пари, трафик на наркотици, контрабанда и незаконно набиране на средства\". Регулаторът също така поръча на борсите да изпращат на местните власти DVD дискове, съдържащи всички дати за търговия и съхранение на потребителите. Акционерите, администраторите, изпълнителните директори и основният финансов и технически персонал на борсите също трябва да останат в Пекин по време на спирането и да сътрудничат пълноценно с властите. Решението на Китай може да принуди китайските инвеститори да търсят алтернативни варианти за цифровите валути, като например излизане извън страната и оперативен обмен, или изкопаване на Bitcoin в други региони.", "date": "2017.09.21", "title": "Китай нарежда борсите за Bitcoin в столицата да затворят"}
{"url": "http://www.classa.bg/%D1%81%D0%B2%D1%8F%D1%82/item/372981-%D1%84%D0%B1%D1%80-%D0%BF%D0%BE%D0%B4%D1%81%D0%BB%D1%83%D1%88%D0%B2%D0%B0%D0%BB%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D1%8F-%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BF%D0%BE%D0%BB-%D0%BC%D0%B0%D0%BD%D0%B0%D1%84%D0%BE%D1%80%D1%82", "text": "Ръководителят на кампанията на Доналд Тръмп, Пол Манафорт, е бил подслушван от ФБР, заради притеснения за връзките му с Москва, според американските медии. Отчетеното наблюдение, издадено по съдебен ред, е извършвано преди и след изборите през 2016 г. Не е известно дали подслушването, което започнало през 2014 г., е включвало разговори с президента Тръмп. Смята се, че г-н Манафорт е изправен пред обвинение. Говорителят му призова Министерството на правосъдието да разследва изтичането на данни. \"Ако изтеклото е вярно, това е престъпление - да се разкрие наличието на заповед, независимо от факта, че не възникват обвинения\", заяви Джейсън Малони, позовавайки се на Закона за наблюдение на чуждестранните разузнавателни служби (FISA). \"Генералният инспектор на американското министерство на правосъдието трябва незабавно да проведе разследване на тези течове и да разгледа мотивите, които стоят зад усилията на предишната администрация да проучи свой политически противник\".. Специалният съветник на ФБР Робърт Мюлер ръководи разследване на предполагаеми опити на Русия да окаже влияние върху изборите през 2016 г. Обаче, въпросните заповеди са били издадени преди започването на разследването и първоначално били разрешени като част от разследване във Вашингтон на консултантски фирми, работещи за Украйна, съобщи CNN. След края на заповедта от 2014 г. тя бива подновена отново, за да позволи на ФБР да проучи връзките между сътрудниците на кампанията \"Тръмп\" и заподозрените руски оперативни лица. Още през март Доналд Тръмп беше широко обсъждан за туита си точно преди победата, че президента Барак Обама \"има подслушващи кабели\" в Тръмп Тауър. Сега някои републиканците заявяват, че последните изтичания категорично обосновават обвиненията на г-н Тръмп. Стандартната практика на правоприлагащите органи е да поставят под натиск първия кръг от цели, с надеждата да получат съдействие при по-късни обвинения. Като се има предвид най-високата му позиция в кампанията \"Тръмп\", г-н Манафорт може да бъде ключът към разследванията на г-н Мюлер. ФБР, както и няколко комисии в Конгреса, разследват дали Русия се е опитала да се намеси в изборите в САЩ, за да помогне на Доналд Тръмп Междувременно Хилари Клинтън, която загуби изборите, заяви, че \"няма да изключи\" въпроса за легитимността на президентските избори, ако се появят доказателства за намеса на Русия.", "date": "2017.09.21", "title": "ФБР подслушвало ръководителя на кампанията на Тръмп Пол Манафорт"}
{"url": "http://www.classa.bg/%D1%81%D0%B2%D1%8F%D1%82/item/372976-%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%BF%D0%BE%D0%BF%D0%BE%D0%BA%D0%B0%D1%82%D0%B5%D0%BF%D0%B0%D1%82%D1%8A%D0%BB-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D0%BB%D0%B5%D0%B4-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "Вулканът Попокатепетъл, намиращ се в щатите Пуебла, Морелос и Мексико, направи изригване след земетресението от 7.1 степен, което удари във вторник централната част на Мексико, съобщава вестник Сокало. Епицентърът на труса е регистриран на щатската граница между Морелос и Пуебла, на 12 км югоизточно от град Аксочиапан (Морелос) и 120 км от Мексико Сити, сочат данните на Националната сеизмологична служба на Мексико. Националният център за предотвратяване на бедствията (Cenapred) е регистрирал изригване и 299 издишвания с ниска интензивност, произведени от вулкана в последните 24 часа. Имало е и 6 вулканотектонични земетресения с магнитуди между 1.2 и 1.8. В момента семафорът за вулканично предупреждение на Попокатепетъл е в Жълта Фаза 2, характеризираща се с експлозивна активност от ниско до средно ниво, пепелни дъждове - леки до умерени - в околните населени места и възможни пирокластични и кални потоци на близко разстояние.", "date": "2017.09.21", "title": "Вулканът Попокатепатъл изригна след земетресението в Мексико"}
{"url": "http://www.classa.bg/%D1%81%D0%B2%D1%8F%D1%82/item/372977-%D1%81%D0%B2%D0%B5%D1%82%D1%8A%D1%82-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%BE%D1%82%D0%BE-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B5-%D0%BD%D0%B0-%D1%81%D1%83%D0%BF%D0%B5%D1%80%D0%B2%D1%83%D0%BB%D0%BA%D0%B0%D0%BD-%D0%B8-%D0%BD%D0%B5-%D0%B5-%D0%B9%D0%B5%D0%BB%D0%BE%D1%83%D1%81%D1%82%D0%BE%D1%83%D0%BD", "text": "Въпреки че учените предупреждават в последно време за опасността от супервулкана, намиращ се под Националния парк Йелоустоун, с тревожното нарастване на броя на земетресенията и увеличението на катастрофалните прогнози, има един друг, който може да избухне много по-рано. Той е спящият супервулкан, разположен под град Неапол, в южна Италия, във вулканичната зона на Флегрейските полета. Екип от учени от Университета в Абърдийн (Обединеното кралство), Тексаския университет в Остин (САЩ) и Обсерваторията на Везувий INGV от университета в Неапол (Италия) са намерили потенциален източник на магма в този супервулкан. Това е първото пряко доказателство за онези известни горещи зони, които \"подхранват\" супервулкана и могат да опасно обединят условията за изригване. Районът остава относително спокоен от 80-те години, когато инжектирането на магма или течности в повърхностните структури на вулкана предизвика малки земетресения. Използвайки сеизмологични технологии, учените са успели да определят местоположението на горещата зона, където материалите при по-високи температури се издигат и захранват котела. Представеното изследване може да помогне да се предскажат бъдещи вулканични изригвания в района. Водещият автор на изследването, д-р Лука Де Сиена от Университета в Абърдийн, обяснява, че тази гореща зона се намира под община Поцуоли в Неапол и се простира на дълбочина 4 километра в морската зона. Учените твърдят, че тази зона може да бъде или местоположението на магма, или \"връх, изпълнен с гореща течност от по-голяма магмена камера, разположена на по-голяма дълбочина\". В своето проучване учените казват също, че магмата не е достигнала до повърхността през 80-те години, защото една скала с дълбочина от 1 до 2 километра е блокирала пътя й. Сравнително ниската сеизмична активност в района по онова време може да означава, че вулканът може да бъде още по-опасен, отколкото си мислим, поради натрупаното налягане вътре в котела. Ученият предупреждава, че опасността може да се фокусира много близо до по-гъсто населените райони на Неапол. \"Не можем да предскажем възможностите за бъдещо изригване, но няма съмнение, че вулканът става все по-опасен\", заключава ученият.", "date": "2017.09.21", "title": "Светът в очакване предстоящото изригване на супервулкан (и не е Йелоустоун)"}
{"url": "http://www.classa.bg/%D1%81%D0%B2%D1%8F%D1%82/item/372978-%D1%82%D0%B0%D1%82%D0%B0-%D0%B8-thyssenkrupp-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D1%81%D1%82%D0%BE%D0%BC%D0%B0%D0%BD%D0%B5%D0%BD%D0%B0-%D1%81%D0%B4%D0%B5%D0%BB%D0%BA%D0%B0", "text": "Европейското стоманено подразделение на индийският конгломерат Тата се договори с германския производител на стомана Thyssen Krupp за първия етап на съвместно предприятие. Сделката ще създаде втората по големина стоманодобивна група в Европа след ArcelorMittal. Връзката ще доведе до загуба на работни места, която да бъде споделена равномерно между двете компании. В изявление, главен изпълнителен директор на ThyssenKrupp, Хайнрих Хизингер, заяви, че двете компании е необходимо да се консолидират и да станат по-ефективни, заради нарастващ натиск от вноса и свръхкапацитет в рамките на отрасъла. Рой Рикъш, председател на Координационния комитет на Националния синдикат на стоманодобивниците, заяви: \"Профсъюзите на стоманодобива внимателно приветстват тази новина и признават индустриалната логика на такова партньорство\". \"Както винаги обаче, дяволът ще бъде в подробностите и ние търсим допълнителни уверения за работните места, инвестициите и бъдещото производство\". Предложеното съвместно предприятие, наречено Тhyssenkrupp Tata Steel, ще доставя около 21 милиона тона стоманени продукти всяка година. Компаниите изчисляват, че съвместното предприятие ще има оборот от около 15 млрд. евро годишно и около 48 000 работници в 34 локации със седалище в Амстердам, Холандия. \"Стратегическата логика на предложеното съвместно предприятие в Европа се основава на много силни основи и съм уверен, че ThyssenKrupp Steel Tata ще има голямо бъдеще\", каза председателят Тата Стийл, Натараджан Чандрасекаран в свое изявление.", "date": "2017.09.21", "title": "Тата и ThyssenKrupp подписаха стоманена сделка"}
{"url": "http://www.classa.bg/%D1%81%D0%B2%D1%8F%D1%82/item/372979-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B2%D1%81%D0%B5-%D0%BE%D1%89%D0%B5-%D1%80%D0%B0%D0%B7%D1%87%D0%B8%D1%82%D0%B0-%D0%BD%D0%B0-windows-xp", "text": "Втората по големина полицейска сила в Англия разкри, че поне един на всеки пет от компютрите й все още работи с Windows XP. Полицията в Манчестър заяви пред Би Би Си, че 1,518 от компютрите, представляващи 20,3% от всички използвани от нея офис компютри, работят на старата операционна система. Цифрата е оповестена като част от по-широка заявка за данни по закона за свобода на информацията. Microsoft спря да поддържа операционната система ХР през 2014 г. Експертите смятат, че използването й може да създаде риск от хакерски проблеми. \"Ако компютър на полицията на Windows XP бъде включен в обществения интернет, това ще предизвиква сериозна загриженост\" каза д-р Стивън Мърдок, експерт по кибернетичната сигурност в University College London. През май рансъмуеър софтуер, известен като Wannacry, предизвика хаос в компютърните системи на Националната здравна служба. Файловете на заразените компютри бяха кодирани по цифров път, което ги направи недостъпни, а персоналът беше помолен да изключи другите компютри, за да спре разпространението на инфекцията. Поради това плановите операции и другите назначения трябваше да бъдат отменени. Полицията в Манчестър обяви, че намалява зависимостта си \"непрекъснато\". \"Останалите XP машини все още са на място поради сложните технически изисквания от малък брой външно осигурени високоспециализирани приложения\", заяви говорител на Би Би Си. Повечето полицейски части на Обединеното кралство отказаха да разкрият цифрите си в отговор на искането за свобода на информацията, като се позоваха на опасения, свързани със сигурността. Кливландската полиция съобщи, че разполага със седем компютъра, работещи под XP, представляващи 0.36% от общия брой Полицейската служба на Северна Ирландия заяви, че има пет компютъра, които все още работят с XP, което представлява 0,05% от общия брой Гражданският Ядрен констабъл заяви, че има по-малко от 10 компютъра, работещи под Windows XP, представляващи по-малко от 1% от общата бройка, но добави, че никой от тях не е в мрежата Полицията в Гуент, полицията в Северен Уелс, полицията в Ланкашър, полицията в Уилтшир и в град Лондон нямат компютри на ХР.", "date": "2017.09.21", "title": "Манчестърската полиция все още разчита на Windows XP"}
{"url": "http://www.classa.bg/%D1%81%D0%B2%D1%8F%D1%82/item/372974-%D0%B3%D0%B5%D1%80%D1%85%D0%B0%D1%80%D0%B4-%D1%88%D1%80%D1%8C%D0%BE%D0%B4%D0%B5%D1%80-%D0%BA%D1%80%D0%B8%D0%BC-%D1%89%D0%B5-%D0%BE%D1%81%D1%82%D0%B0%D0%BD%D0%B5-%D1%80%D1%83%D1%81%D0%BA%D0%B8", "text": "Крим никога няма да бъде изваден от състава на Русия, заяви бившият канцлер на Германия Герхард Шрьодер в интервю за германското списание ”Щерн”.   \"Предполагам, че няма да се намери нито един руски президент, който да извади Крим от състава на Русия\", коментира той.  Германският политик също така предупреди за опасността от отчуждаване на Русия и Германия.     \"На фона на нашата обща история, много руснаци са разочаровани от германската позиция, особено по отношение на политиката на санкции\", добави Шрьодер.", "date": "2017.09.21", "title": "Герхард Шрьодер: Крим ще остане руски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372975-%D1%82%D0%B0%D1%82%D1%8F%D0%BD%D0%B0-%D0%B4%D0%BE%D0%BD%D1%87%D0%B5%D0%B2%D0%B0-%D0%B2%D0%B7%D0%B8%D0%BC%D0%B0-%D0%B1%D0%B8%D0%B7%D0%BD%D0%B5%D1%81%D0%B0-%D0%BD%D0%B0-%D0%B9%D0%BE%D0%BB%D0%BE-%D0%B4%D0%B5%D0%BD%D0%B5%D0%B2", "text": "Aвторката на едно от най-скандалните изменения в съвременното българско законодателство, известна като поправката \"Ванко 1\", някогашната адвокатка на \"Мултигруп\" и провалила се като партиен вожд Татяна Дончева сменя професията. В това се увериха журналисти, които наблюдаваха днешната демонстрация пред Народното събрание, организирана от оръжейния търговец Емилиян Гебрев и протеже на банкера-беглец Цветан Василев.    Татяна Дончева цъфна пред организираните от Гебрев работници, които бяха заставени да дойдат в София със специално наети за целта автобуси, за да демонстрират в полза на интересите на дуото Василев-Гебрев. Известен факт е, че последните три години, именно фирмите на Гебрев, който той е кредитирал от пирамидата КТБ, са едни от източниците на доходи на Василев, с които той плаща на наемници, които да го защитават, но не пред съдебната система, а да организират протести, опити за метежи и мултиплицират фалшиви новини в поръчкови сайтове и банкрутиралите кабеларки бТВ и BiT.      Татяна Дончева като адвокат на \"Мултигруп\"   След като три години отрича да е адвокат на Цветан Василев, днес Татяна Дончева цъфна на \"работническия\" митинг, за да защитава трудовите права на служителите на Гебрев. Разбира се, Дончева не пожела да разкрие истината за отнетите лицензии за работа на оръжейните дружества на дуото Гебрев-Василев, а именно, че има риск за живота и здравето на служителите, тъй като произведените боеприпаси се съхраняват в нарушение на правилата за безопасност. Вместо това, Дончева държа политическа реч, които принудени, под заплахата, че ще бъдат уволнени работници, трябваше да изслушат.      Татяна Дончева в джипа на Гриша Ганчев    Дончева може по документи да не е адвокат на банкера-беглец, но със сигурност е сред най-доверените му политически проксита, които последните три години всячески се опитват да манипулират обществото за пагубната роля на Цветан Василев във фалита на КТБ. А ако Дончева не е адвокат на Василев, то тя е на друг ортак на фараона – човечето от село Микре Гриша Ганчев. \"Дългият\" и \"Джуджето\", както са известни в софийския ъндърграунд, успяха с поредица от схеми и не без помощта на корумпирани съдии, да прилапат активите на \"Петрол\", с което щетата от грабежа на КТБ бе мултиплицирана.          Дуо подсъдими - банкерът беглец Цветан Василев с авера си Гриша Ганчев    Дончева, която се вози в джип, получен от Ганчев, днес показа, че след като се е провалила като адвокат, а и като политик, където се помни с неуспешния й опит да прокара изменение в Наказателния кодекс, с която да оневини престъпната дейност на някогашния пловдивски рапър и сутеньор Ванко 1, вече е решила да вземе бизнеса на \"вечния\" протестиращ – Йоло Денев, който вече 28 години не е пропускал участие във всевъзможни протести, митинги, демонстрации, маршове, манифестации, палаткови лагери, флаш-мобове, окупации, граждански неподчинения, пърформанси и всякакви други улични оргии.      Йоло Денев е притеснен, че Татяна Дончева ще му вземе занаята    Следващите стъпки на повелителката на \"тишината в спалнята\", по думите на \"класика\" Румен Петков-Запалката, най-вероятно ще са свързани с кръчмарски ангажименти.    След като на миналогодишните президентски избори се видя, че гражданите са отчаяни от цигулката на Дончева, то госпожицата може да се пробва в поп-фолк жанра и да конкурира Сашка Васева, било то във \"ВИП Брадър\" или в някоя \"квартална кръчма\", шегуваха се забързани към работните си места столичани, които изразяваха недоумение от арогантността на Цветан Василев и марионетките му, които са притиснали работещите за тях граждани, да имитират протест пред Народното събрание.      Рапърът и сутеньор Ванко 1, когото Татяна Дончева се опита да измъкне от затвора", "date": "2017.09.21", "title": "Татяна Дончева взима бизнеса на Йоло Денев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372980-%D1%89%D0%B0%D1%81%D1%82%D0%BB%D0%B8%D0%B2%D0%B5%D1%86%D1%8A%D1%82-%D0%B1%D1%80%D0%B5%D0%BD%D0%B4%D0%BE-%D0%B8-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B8%D0%B7%D0%B1%D1%8F%D0%B3%D0%B0%D0%BB%D0%B8%D1%82%D0%B5-%D0%B8%D0%BC%D0%B0-%D0%BB%D0%B8-%D1%81%D1%8A%D0%BC%D0%BD%D0%B5%D0%BD%D0%B8%D1%8F,-%D1%87%D0%B5-%D0%B1%D0%BE%D1%80%D0%B8%D1%81%D0%BE%D0%B2-%D0%B3%D0%BE-%D0%B4%D1%8A%D1%80%D0%B6%D0%B0%D1%82-%D1%81%D0%B8%D0%BA%D0%B0%D0%B4%D0%B6%D0%B8%D0%B8", "text": "„Брендо изчезна”, съобщават медиите.  Евелин Банев-Брендо е мащабен клиент на правосъдието в няколко държави.  Неотдавна Върховният съд в Италия потвърди окончателно 20-годишната му присъда за трафик на кокаин. А защо не е там, където го държаха в ареста, докато излезе окончателната му присъда? Защото българските власти са поискали екстрадиция да го съдят за по-малки престъпления. И Италия екстрадира Брендо у нас, уж в правова държава член на ЕС. Където Брендо изчезва…   Първо Апелативният съд на България го оневинява. Оставя му правото да си пътува свободно зад граница. Въпреки че има и 10-годишна присъда в Румъния за трафик на 51 кг кокаин. Осъден е задочно там, защото българските власти отказват да го екстрадират. Прокуратурата му повдига по-маловажно старо обвинение и при това положение екстрадицията се отлага.     На годишнината на СИК през 1995 г. Бойко Борисов (вляво) между Красимир Маринов-Маргина и Николай Златев от Туристспортбанк. Вдясно е Венцислав Стефанов. Снимка: личен архив   Брендо е свободна птичка, с две присъди за 20 и и за 10 години в Италия и Румъния. Издава книга, събрала философията му за живота. Медии му се радват, има приятели журналисти. За контактите с политици всичко е скрито, но… То е ясно, в такива взаимоотношения всичко се плаща.   Наричат нашия Апелативен съд – Съдът на свободата. И не винаги заради благосклонността на съдиите. Най-често нещата се решават още от прокуратурата. Тя внася съшити калпаво обвинения или въобще не внася, или с процедурни нарушения. Така на съда не му остава друго, освен да освободи някой знатен бандит.   Брендо е един от кокаиновите крале на Европа, може да се каже и на света. И е израснал като такъв благодарение на благосклонното отношение на българските власти. Не само правораздавателни. Такъв бабаит не се става без политическа протекция. Както е известно в България правосъдието и МВР са силно повлияни от политиката. Дори може да се каже по-точно – силно подчинени.   От 2009 г. насам най-влиятелният човек, включително върху правосъдието, вече трети мандат премиер, е произлязъл от следите на мутрите. За Борисов има куп сведения, доклади и свидетелства за криминално минало или участие в групировки с криминални деяния.   Така босовете на една от големите групировки СИК, част от чието съзвездие е Борисов, са си гарантирали свободата. Маджо е недосегаем. Пашата е близък приятел на Премиера. Големият Маргин се разболя от дискова херния и др. „тежки” болести и бързо отърва ареста, а и до присъда не се стигна.   Неговият брат Малкия Маргин избяга в чужбина, пуснат от ареста. Не го и търсят. Вероятно идва инкогнито или тайно пребивава дълго тук и се надсмива над държавата. Управлявана от негов авер. Защото, след като си бил обслужващ персонал на босовете на СИК, какъвто е бил Борисов, близо е до ума, че за него има страшно много компромати у същите тия босове. Някой съмнява ли се? Съмнява ли се, че го държат?   Всички по-едри бандити в България или избягаха, след като са осъдени – като братя Галеви – или отърваха присъдите. И са на свобода.  Това е страната на избягалите бандити. И дори ако наречеш някого от тях бандит или наркотрафикант, може да те осъди, защото още няма влязла в сила присъда, че е такъв. Вече има такива случаи на осъдени журналисти.   У нас бандитите са герои, а дребни престъпници или хора с простъпки за пръв път, получават тежките присъди. Да покаже системата, че е строга и прилага закона.  А големите престъпници ни се надсмиват открито.", "date": "2017.09.21", "title": "Щастливецът Брендо и страната на избягалите. Има ли съмнения, че Борисов го държат сикаджии?"}
{"url": "http://www.classa.bg/%D1%81%D0%B2%D1%8F%D1%82/item/372972-%D1%81%D0%BB%D0%BE%D0%B2%D0%B0%D0%BA%D0%B8%D1%8F-%D1%81%D0%BF%D1%80%D1%8F-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8", "text": "Словакия спря процедурата по закупуване на изтребители докато протича по-обхватно модернизиране на въоръжените й сили, каза министърът на отбраната Петер Гайдош след предупреждения, че забавянето може да удължи зависимостта на страната от Русия.     \"Трябва да модернизираме сухопътните сили, които са гръбнакът на армията ни. Докато заменяме елементи от военновъздушните си сили, сухопътните сили не са обновявани от десетилетия\", каза той.   Централноевропейската членка на НАТО преговаря с няколко фирми за замяна на своите 12 МиГ-29. Договорът за поддръжката им с Русия изтича през есента на 2019 г. и може да се наложи да бъде удължен.", "date": "2017.09.21", "title": "Словакия спря покупката на изтребители"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372973-%D0%B7%D0%B0%D0%BF%D0%B8%D1%81-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D1%81%D0%BA%D0%B0%D0%BB-50-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D1%82%D1%83%D1%80%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F", "text": "Запис на телефонен разговор между банкера Цветан Василев и жена- представител на турска корпорация, разкрива, че премиерът Бойко Борисов е искал 50 млн. щ. д. от турска компания. От СРС-то се разбира още, че в аферата е замесено и името на главния прокурор Сотир Цацаров. \r\n   Записът беше разпространен от сайта \"Афера\". Сайтът твърди, че е получил записа от човек, подписал се като \"Георги Възмездев\", заедно с бележка, в която се твърди, че е направен от турските тайни служби. \r\n   \r\n   От публикуваните в сайта  писма става ясно , че на 13 май 2015 г.  турският бизнесмен Юсуф Йозтюрк, който е председател на борда на директорите на компанията „Йозтюрк Холдинг“, е поискал да придобие банка \"Виктория\". За да стане това обаче е необходимо да се направят някои действия. \r\n   \"Виктория\" е собственост на КТБ, а КТБ е във фалит. Неин най-голям кредитор се явява Фондът за гарантиране на вземанията, който е налял 1,5 милиарда евро в КТБ и никой не може да придобие банка \"Виктория\", без да удовлетвори Фонда за гарантиране на вземанията. \r\n   Затова турците предлагат да изкупят правото да събират кредитите към КТБ, които иначе Фондът за гарантиране на вземанията трябва да събира.   \r\n   Приложено  е и писмо на Фондът от 12 юни 2015 г. с което се казва, че тъй като КТБ е обявена в несъстоятелност, лицензът й не може да възстановен, нито пък може да възобнови банковата си дейност. В същото време пък банка \"Виктория\" е действаща и придобиването й може да бъде извършено чрез закупуване на акции от нейния капитал, които са собственост на КТБ. От разговорите се разбира, че за да се приеме офертата от българска страна, Борисов е поискал от чуждия предприемач маститата сума.  \r\n   Предвиждало се и среща, за да се договорят детайлите на сделката, като на нея трябвало да присъства главният прокурор Сотир Цацаров. За да мине всичко гладко, нашите представители настояли за сериозна охрана на мястото, където трябвало да се състоят  преговорите. \r\n   \r\n \r\n", "date": "2017.09.21", "title": "Запис разкрива: Борисов искал 50 млн. долара от турска компания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372970-%D0%BA%D0%BE%D0%B8-%D1%81%D0%B0-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D0%BF%D0%B8%D1%80%D0%B0%D0%BC%D0%B8%D0%B4%D0%B0%D1%82%D0%B0-%D0%BD%D0%B0-%D1%81%D0%BA%D1%80%D0%B8%D1%82%D0%B8%D1%8F-%D1%82%D1%80%D0%B0%D0%BD%D0%B7%D0%B8%D1%82-%E2%80%93-%D0%BA%D0%B0%D0%BA-%D0%B1%D1%8F%D1%85%D0%B0-%D1%81%D1%8A%D0%B7%D0%B4%D0%B0%D0%B4%D0%B5%D0%BD%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%82%D0%B5-%D0%BA%D0%B0%D0%BD%D0%B0%D0%BB%D0%B8-%D0%B7%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0", "text": " – така е било официалното название в партийните, правителствени и държавни документи на тоталитарна България, а още повече в документите на тайните ни служби – тоест на различните управления на бившата Държавна сигурност, на държавно-организираната контрабанда.   Под термина “скрит транзит” или “скрита транзитна търговия” се разбира държавно организираната и издигната в ранг на държавна политика контрабанда на оръжие, наркотици, алкохол, цигари, злато, сребро, луксозни стоки и всичко това, върху което тежат редица международни забрани, но пък е изключително доходоносно.   Партийно замислена, държавно организирана и осъществявана от Държавна сигурност, контрабандата е донесла милиарди долари приходи. Първоначално – на държавата. Милиарди, изнесени зад граница чрез задграничните външнотърговски дружества. Дружества, хитро останали извън обсега на държавния контрол, скъсали пъпната си връв с България и официалните й органи, но не и със създателите си. Милиарди, които сега се реинвестират обратно тук, но вече под прикритието на офшорни зони и чуждестранни регистрации. И канали, които не загинаха заедно с тоталитарния режим, и не просто оцеляха, а са по-живи и по-доходоносни от всякога. Канали, заради които се водиха всички гангстерски войни и се извършваха всички поръчкови убийства от зората на демокрацията досега.   Като свързани с бившата Държавна сигурност се коментираха убийствата на Илия Павлов, Фатик, Тодор Толев, Стоил Славов, Иван Тодоров – Доктора. Този род убийства дори се коментират като резултат от войната между наследниците на Второ и Шесто управление на Държавна сигурност за надмощие над контрабандните канали, създадени от ДС и известни в разработките й като “скрит транзит”. Казват, че в момента превес взима Второ главно, което реално управлява държавата. За това кой създаде, контролира и приватизира каналите на Държавна сигурност за скрит транзит, дал генезиса на организираната престъпност у нас, за оперативното взаимодействие между Държавна сигурност и монополиста върху транзитната търговия “Кинтекс”, за стария Шабан, създал каналите, и за сина му Фатик, който продължи след него, за фирмите-папки, през които преминаха милиардите и за това кой е стоял на върха на пирамидата – за всичко това ще си говорим в поредицата за скрития транзит.   Ще чуете и какво разказва за всичко това съветникът на Тодор Живков Костадин Чакъров.   Част от документите, които показват как се е осъществявал скритият транзит, се оповестяват за първи път. Те бяха разсекретени от МВР съвсем неотдавна. За съжаление, вътрешното министерство е разсекретено засега само част от служебния архив и нито лист от оперативния.     Каналите за оръжие, наркотици и луксозни стоки функционират винаги в сътрудничество с властта и с протекция на висши държавни чиновници. Твърдението, че тоталитарната държава се е справила с престъпността, се оказва абсолютно невярно. Защото самата държава е била мафията.   Основната цел на скрития транзит е била да се печелят милиони от контрабандния внос и транзита на техника, алкохол, цигари, злато и сребро, оръжие и наркотици, като се заобикалят международните забрани, ембаргото над България и забраните и ограниченията на КОКОМ.    На базата на контрабандни технологии у нас са се развивали цели отрасли от икономиката. В края на 70-те и началото на 80-те години се създават и прословутите “фирми-папки” в Австрия, Швейцария, Лихтенщайн, и на други места, където са изнесени парите от транзита. В периода 1987-89 г. на отделни лица е предоставен контролът над част от тези канали и огромните права да се разпореждат с фирмите под прикритие. По данни на МВР към 1991 г. в тези фирми официално са инвестирани около 160 милиона долара, износът на български стоки през задграничните дружества възлиза на повече от 600 млн. долара, а стокооборотът им е за над 1 милиард долара.   Истината за генезиса на българската организирана престъпност за това, че в основата й стоят групировки, финансовата мощ на които е с източник точно тези канали за скрит транзит, се появи за първи път официално в секретен доклад от 1991 г. на Христо Данов, министър на вътрешните работи тогава. Докладът не е оповестяван официално. С решение на правителството на Димитър Попов от 27 януари 1991 г. е била създадена правителствена комисия за обследване дейността на бившите органи на ДС и свързаните с нея структури с цел разкриване на истината и установяване на престъпления и нарушения на законите в годините на тоталитарното управление.   На 8 март 1991 г. в МВР е проведено съвещание и със заповед от 25 март е създадена централна група, която да го извърши. Тя се състои от хора на тогавашната Национална служба за защита на конституцията – сега Национална служба “Сигурност”, или казано иначе – контраразузнаването. Под доклада обаче стои подписът на министър Христо Данов. Анализът е направен за месец и няколко дни – от 25 март до 30 април. Докладът започва с това, че дейността на органите на ДС се регламентира с два указа на Държавния съвет на НРБ – от 16 юли 1974 г., строго секретен, и от 20 август същата година, както и след това от редица правилници, инструкции, заповеди и други подзаконови нормативни актовe.   В секретния указ се казва, че ДС осъществява своята дейност под ръководството и контрола на Централния комитет на БКП, респективно на Политбюро и първия секретар на ЦК на БКП. Уточнява се и че министърът на вътрешните работи ръководи непосредствено дейността на ДС и я отчита пред ЦК на БКП, респективно пред Политбюро и първия секретар на партията. Това предопределя редът на взимане на всички решения, включително и на това да се прави държавна контрабанда: първо се взимат партийни решения, после правителствени, и накрая следват конкретни заповеди на МВР и Държавна сигурност. В доклада на Христо Данов се дава и определението на това що е скрит транзит:     С това в ДС се е занимавало Второ главно управление. То е назначавало в отрасловите министерства и фирмите, които имат отношение към скрития транзит, служители на ДС по сигурността и режима. Данов конкретизира: “Съществуват данни, че на някои звена и отделни служители на ДС са възлагани задачи по осигуряване пропускането (без митническа проверка) на стоките през границата, но в нормативната база, регламентираща дейността на тази категория офицери, такива задължения не са вменявани”.   Въпреки че през 1985 г. началникът на управление “И” във ВГУ официално е поискал от ръководството на МВР управлението да бъде освободено от задължението да подпомага и осигурява в контраразузнавателно отношение скритата транзитна търговия и да продължи работа само по разкриване и пресичан дейността на чуждите спецслужби по контрабандния канал, след преглед на документите на МВР докладът съобщава, че тази дейност е продължила до 1989 г.    Заради зачестилите случаи на изтичане на информация и реалната опасност от компрометиране на държавните предприятия, а оттук и на самата държава, тогавашното Министерство на външната търговия се позовава на решение на МС 163 от 1985 г. и разпорежда да се открие представителство в София на фирма “Икомев”-Лихтенщайн към ВТО “Интеркомерс”, фактически поело дейността на Трета дирекция на “Кинтекс”, обаче без скрития транзит на оръжие, уточнява докладът.   В “Икомев” се вливат фирмите на “Кинтекс” – “Олтрейд” и “Сокотрейд”, като същевременно “Икомев” участва в “Лотос ООФ” – българо-австрийска фирма за специфични банкови операции и други фирми. Данов обяснява, че за ликвидиране запасите от оръжие на стойност 20 млн. долара, подготвено от “Кинтекс” за реекспорт, е създадена фирма”Инар”. На отговорни длъжности във всичките тези фирми, поели от монополиста “Кинтекс” скрития транзит, са били назначавани действащи и бивши служители на ДС, които и преди това са се занимавали с каналите.    После Данов очертава как се разширява кръга от фирми, занимаващи се със скрит транзит, търговия с оръжие и износ на лекарствени средства под контрол: в такава дейност са засечени и фирмите “Тюркмен”, “Ширио”, “Оварас”, “Тератон”. Характерно е че в повечето от тях също са назначени бивши служители на ДС, особено след съкращенията в МВР през 1990 г. – 14 души.   “И без този доклад в МВР имаше информация за т.нар. скрит транзит, за начина, по който тогавашната държава е набавяла средства. Тези канали бяха приватизирани от лицата, които са ги правили преди това професионално, коментира през 2003 г. друг бивш вътрешен министър – Богомил Бонев, и уточнява, че след 1990 г. те са го вършили изцяло за себе си.     За съжаление, по-голямата част от дейността не се е документирала, базирала се е на устни разпореждания и договорки, а една огромна част от документите и секретните материали на бившата ДС бяха унищожени през 1990 г.: от 77 353 дела на агенти с данни за вербовка са унищожени близо половината – 32 113. От 46 172 работни дела на агенти с агентурни донесения са унищожени 34 591 или 75%. От 94 554 разработки на обекти са унищожени 28 518. От 105 784 оперативни преписки са унищожени 24 317. Общо от всички фондове тогава съвсем умишлено са унищожени 40,3%. И въпреки това следи все пак са останали. От строго секретна информация на зам.-министъра на вътрешните работи и началник на ВГУ-ДС ген.-лейт. Георги Аначков от 29 юни 1989 г. за контрабандата, трансфера на валута и трафика на наркотици, осъществявани по канала на временно пребиваващите в НР България чужди граждани, личи колко служители са подсигурявали каналите за скрит транзит:     Със секретно разпореждане № 131 от 8 юли 1966 г. по предложение на министъра на външната търговия Министерският съвет създава ново Външнотърговско обединение за износ на специално имущество по второ направление – “Кинтекс”. Името означава “кинкалерия и текстил”, макар че още от самото си създаване “Кинтекс” далеч не се занимава с кинкалерия и текстил, а с търговия с оръжие. Година по-късно, с друго разпореждане – лично строго секретно – № 189 от 19 юни 1967 г. на “Кинтекс” се възлага цялата скрита транзитна търговия.    Ако тази дата се приеме за официалното признаване на началото на контрабандата като държавна политика, то документите от архива на МВР обаче сочат, че скрит транзит или контрабанда на стоки е осъществявана от държавни фирми далече преди това. От строго секретна справка на заместник началника на “Валутно отделение” на Комитета за Държавна сигурност от 7 април 1966 г. става ясно, че контрабанда са правили Държавните стопански предприятия “Тексим”, “Булет”, “Деспред”, “Разноизнос”, и дори “Родопа”. Справката показва как държавните предприятия са сключвали официални писмени договори с различни чужденци, предимно арабски граждани, за контрабанда на най-различни стоки. Чужденците са влизали съвсем спокойно в сградите на предприятията и по кабинетите на чиновниците, и дори са давали съвети как България да си организира по-добре контрабандния транзит, така че той да стане още по-печеливш.   Притеснено от неконтролирана и неприкрита контрабанда на държавните предприятия, ръководството на Държавна сигурност настоятелно препоръчва скрития транзит да се съсредоточи на едно място, в една фирма, и тя като монополист да взима още по-големи комисионни. Вместо “Тексим” обаче през 1967 г. за такава е определена създадената година преди това “Кинтекс”. Със строго секретното разпореждане на МС № 189 от 19 юни 1967 г. тази единна централизирана държавна организация на контрабандата наистина се създава.     Според служители в “Кинтекс” оръжието се причислява към скрития транзит и в официалните документи, защото то е заминавало за държави без разрешителни, и е транспортирано по същите контрабандни канали, като цигарите, алкохола и луксозните стоки. Стоката пристига обикновено със самолет на летище София, после в някоя от базите на Кинтекс в София се претоварва в нови контейнери и, изчаквайки подходящия момент, за който се получава сигнал до транзитиращия чужденец и до осигуряващия го офицер от Държавна сигурност, продължава най-често с тирове към Турция. На митниците тези камиони с оръжие просто не са проверявани.   Тировете са били направени със специални тайници за контрабандната стока, която превозват. Много трудно, почти невъзможно е било тайниците да се открият, дори при случайна проверка на митническите власти на КПП-та. Митниците обикновено не са били наясно с пълния обем и вид на контрабандираната стока, за това на КПП-та са знаели обикновено служителите на самото КПП.   В по-ранните години до граничния пункт са се спускали заповеди кои коли и камиони да не се проверяват и да се пропускат безпрепятствено. После обаче тази явна форма на оповестяване на контрабандата е била прекратена и товарите са потегляли без предупреждение към граничния пункт. Подсигуряващият офицер се е намесвал, само ако някой митничар, без да е в час, се опитва да подложи тира или автомобила на обстойна проверка.   Подсигуряващият офицер е носил със себе си специална карта, която в такива случаи е показвал и тя е осигурявала пропускане на стоката без всякакви въпроси. Базите на Кинтекс в София, където са се претоварвали контрабандните стоки, са три. Оръжие обаче често се изпращало за Турция по море, през пристанищата Варна и Бургас, с наши кораби и турски гемии. Плащанията, особено в ранните години, най-често ставали кеш, в куфарчета, които се предавали на нашите в чужбина.    Оттам като звено по веригата на скрития транзит се причислява и трансфера на нелегалната валута, която влиза в България. В по-късните години, след 1985 г, плащанията най-често ставали през задграничните дружества, основани от Държавна сигурност и Външнотърговско министерство най-често в офшорни зони, под прикритието на местни лица – агенти на нашата Държавна сигурност.   Оборотът на “Кинтекс” от скрития транзит се движил около 100-150 милиона долара годишно, а печалбата – между 5 и 15 милиона долара.    Първата голяма българска сделка за износ на оръжие е за Алжир през 1961-62 г. и е осъществена от Главно инженерно управление на военното министерство. Тъй като се търси и се открива възможност за износ не само за социалистическите страни по “първо направление”, какъвто е терминът тогава, а и по “второ направление”, се създава “Кинтекс”. Официалната дейност и на Главно инженерно управление, и на “Кинтекс”, няма нищо общо със скрития транзит. За всяка конкретна оръжейна сделка е искано разрешение от Министерството на външната търговия.   Съветникът на Тодор Живков – Костадин Чакъров обаче отрича “Кинтекс” да е извършвал контрабанда на оръжие.   Документите обаче показват друго.   Със строго секретното разпореждане на МС от 1967 г., с което се възлага монопола върху скритата транзитна търговия на “Кинтекс”, се регламентира и валутните приходи да постъпват в Централизиран валутен фонд към предприятието, а 25% от него да се превеждат директно в извънбюджетна сметка на МВР. Част от парите за МВР да отиват за техническо оборудване на Държавна сигурност. На това основание там са преведени според бележките на началника на Секретариата на МВР от 1971 г. за времето от юни 1967 г. до края на 1969 г. 404 318 щатски долара – сума, далеч под размера на една четвърт от валутните приходи на “Кинтекс”. Дали затова, или заради конкуренцията между Първо и Второ главни управления на ДС, или пък от опасения за все по-нарастващата сила и мощ на “Кинтекс” като държава в държавата, Второ главно управление предприема инициатива да се закрие този Централизиран валутен фонд и да се прекратят преводите на валута за МВР.   Официално от Второ се мотивират, че превеждането на валута се знае вече от повече хора, че служителите от “Кинтекс”, чувствайки зад себе си защитата на Държавна сигурност, могат да предприемат търговска дейност извън определените им рамки и да станат твърде самостоятелни и неконтролируеми, че органите на МВР, знаейки, че дейността на “Кинтекс” носи приходи и за министерството, могат да допуснат и компромиси. Така се стига до приемането на 503-то секретно разпореждане на МС от 29 юни 1969 г., с което министъра на външната търговия се задължава да утвърди правилник за дейността и организацията на “Кинтекс”, преминал вече от бюджетна на стопанска сметка.    Независимо, че основанието за превеждане на валута за МВР отпада още през декември 1969г., по извънбюджетната сметка на МВР продължават да постъпват долари от “Кинтекс”. За следващите 2 години до юни 1971 г. там са преведени още 701 820 щ.д. После става ясно, че на главния директор на “Кинтекс” -тогава Ботьо Ботев, му било наредено да продължи да превежда определената за МВР валута, тъй като в касата на външнотърговския министър Лъчезар Аврамов се съхранявал документ, подписан от него и вътрешния министър Ангел Солаков за уреждане на този въпрос.   За съществуването на такъв документ никъде нищо не се споменава и най-вероятно е договорката да е била само устна. Така през 1971 г. се предприемат стъпки направо към закриването на Централизирания валутен фонд към “Кинтекс”. Едва на 13 декември 1971 г. обаче това се случва наистина. Министрите на външната икономика и на вътрешните работи се съгласяват ако и занапред част от средствата, получени от скрития транзит, трябва да бъдат предоставяни на МВР, то това да става ежегодно при утвърждаване на бюджета на МВР.   По това време строго секретно писмо в единствен екземпляр от началника на Второ главно управление на ДС ген.-лейт. Георги Аначков до министъра на вътрешните работи казва:                 Доклад на министъра на външната търговия Христо Христов от 30 януари 1978 г., с гриф “лично строго поверително” съобщава, че в последните три години до 1978-ма дейността по скрития транзит се е разширила, като получаваната чиста печалба от нея достигнала 12-17 милиона щатски долара годишно, а оборотите –над 100милиона долара. Това обаче не останало незабелязано от съответните органи на някои съседни страни, през територията на които се провежда скрития транзит. Оперативната обстановка за работа се влошава значително и това налага тази дейност да се реорганизира и да се провежда още по-скрито и законспирирано, отколкото досега, заявява Христо Христов. Обаче – от една страна вече 10 години дейността на скрития транзит се провежда от Кинтекс и носи сериозни валутни приходи. Друга докладна на външно-търговския министър Христо Христов и вътрешният министър Димитър Стоянов до председателя на Министерския съвет Гриша Филипов от 25 юли 1978 г. посочва,че само за годините на осмата петилетка са отчетени около 50 млн. валутни лева печалба.    От друга страна обаче и основната дейност на Кинтекс по търговията с оръжие също има голямо значение за провеждането на партийната и правителствена политика към развиващите се страни, коментира Христов и предлага по-голяма законспирираност на дейността по скрития транзит под прикритието на външнотърговската дейност. Така с ново решение на МС № 148 от 31 юли 1978 г. с гриф “лично строго секретно” отново се регламентират рамките и правилата на скритата транзитна търговия – и занапред тя ще се извършва само от Кинтекс и представителствата на неговите фирми в България:     Така скрития транзит продължава с пълна сила в следващите 7 години. До 1985 г., когато с ново решение на Бюрото на МС № 163 от 9 август същата година, с гриф “строго поверително, екземпляр единствен” се постановява: Министърът на външната търговия да организира прехвърлянето на дейността по скритата транзитна търговия извън територията на България. Така се идва и до извънредното заседание на Колегиума на МВР от 6 януари 1986 г., на което присъстват вътрешният министър Димитър Стоянов, Стоян Савов, Илия Кашев, Иван Димитров, Георги Аначков, и още няколко души. Вътрешният министър съобщава, че след консултация с другаря Виктор Михайлович Чебриков в Съветския съюз, който разказал за отделянето на тяхното Икономическо управление в самостоятелно, трябва и у нас да стане същото. Забележете, министър Димитър Стоянов посочва, че свежда това до знанието на генералитета от ДС след разговор със заместника си Григор Шопов, без чието знание в тази материя нищо не се е случвало.   Официално Управление “И” на Второ главно се отделя в самостоятелно Четвърто икономическо управление на ДС светкавично – само 10 дни по-късно със секретно Решение “Б” № 1 на ЦК на БКП от 16 януари същата година.   Със същото решение на ЦК на партията за негов началник се назначава досегашният шеф на управление “И” ген.-майор Кирил Величков. Цялата дейност по икономиката се изнася в новото управление. Така през същата тази 1986 г. започва роенето на Кинтекс на няколко дъщерни фирми. Тогава се образуват “Интеркомерс” и “Тератон”, спомнят си бивши служители. Целта било да се запази името на “Кинтекс” чисто, за да може да работи необезпокоявано по оръжейните пазари.   Така на практика цялата Трета дирекция на “Кинтекс”, която дълги години се е занимавала със скрития транзит, отива не в новото Четвърто икономическо управление на ДС под ръководството на ген. Кирил Величков, а се поема изцяло от “Интеркомерс”. Там е изнесена и цялата документация на дирекцията за скрит транзит. Така дейността по изнасяне на валутата от скрития транзит зад граница през външнотърговските дружества върви с пълна сила още 3 години.    Официално на заседанието на колегиума на МВР от 13 декември 1989 г., месец след свалянето на Тодор Живков на 10 ноември, колегиумът пенсионира заместник министъра на вътрешните работи Григор Шопов и шефа на Шесто управление на ДС Антон Мусаков, закрива самото Шесто управление, преназначава бившите му заместник началници Г. Силянов и Цв. Цветков за заместник началници на Второ главно управление на ДС, а самото Второ главно и някои от функциите на бившето 6-то поетапно преобразува в бъдещата Национална служба за защита на Конституцията, или по-просто казано контраразузнаването. Следите на парите, придобити от държавно организираните контрабандни канали, отдавна са прикрити през лабиринта от външнотърговски дружества.    По време на правителството на Димитър Попов през 1991 г. се пише и друг доклад, 127 страници, подписан от тогавашния вицепремиер Димитър Луджев – за икономическата дейност на Държавна сигурност. В парламентарната комисия по национална сигурност е получена стенограма от заседание на МС от 31 октомври 1991г., на което този доклад се приема. В нея пише, че премиерът Димитър Попов поддържа тезата, че той не е секретен и може да бъде публикуван в пресата. Но пък веднага сам се контрира, че в този вид той не можел да изиграе своята роля, поради което МС счита за излишно да му се дава по-нататъшен ход към българската общественост. Твърди се, че докладът по официален ред е постъпил в МВР, но както този доклад, така и другия – на Христо Данов до ден днешен не са оповестени на обществото. Самият Димитър Луджев от своя страна твърди, че МС не е приел доклада и му го е върнал за доработка. Каквато и да е съдбата му обаче, в него се съобщава:     В Главно следствено управление в МВР и в Главна прокуратура обаче има редица следи от дела, свързани със скрития транзит като дейност, прикривана включително и с юридически инструменти. Наши българи, хванати зад граница в извършването на такъв скрит транзит и други съпътстващи дейността престъпления по наказателните закони на чуждите държави, по силата на нашия Наказателен кодекс и тогавашната ни Димитровска конституция като български граждани не е могло да бъдат съдени в чужбина, и нашите власти са имали практика да изискват материалите и самите следствени България тук, под предлог, че ще бъдат съдени в България.    Това обаче не се е случвало – тук делата просто са били прекратявани. Прокуратурата обаче е правила след 1990 г. безуспешни опити да установи изнесения финансов капитал чрез задграничните дружества. Опитите на правителството на Филип Димитров от 1992 г. в тази насока претърпяват провал. Според прокурори, участвали в проучването на финансовите потоци на външнотърговските дружества, става въпрос за близо 20 милиарда долара, което е било два пъти повече от завещания на 10 ноември външен дълг на България. И още интересни факти са открили прокурорите, посочва в доклада си Димитър Луджев:     Това беше първата част от поредицата за „Скрития транзит”, организиран от партийното и държавно ръководство на тоталитарна България и осъществяван от Държавна сигурност.   Очаквайте следващата неделя в Пропаганда, пак от 10,30 следващата част от поредицата за това кои турски екстремистки организации са извършвали български скрит транзит, кои от известните имена на турски мафиоти са носили карти на служители на Държавна сигурност, как Старият Фатик създаде каналите за оръжие и каптагон, кои са тези 10 души, които са били наясно с цялата схема на скрития транзит, и кой според личния съветник на Тодор Живков Костадин Чакъров е стоял на върха на пирамидата тогава. ", "date": "2017.09.21", "title": "Кои са на върха на пирамидата на скрития транзит – Как бяха създадени държавните канали за контрабанда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372971-%D0%B3%D1%8A%D1%80%D1%86%D0%B8-%D1%82%D1%8A%D1%80%D1%81%D1%8F%D1%82-%D1%83-%D0%BD%D0%B0%D1%81-%D0%BC%D0%B0%D0%B3%D0%B0%D1%80%D0%B5%D1%88%D0%BA%D0%BE-%D0%BC%D0%BB%D1%8F%D0%BA%D0%BE,-%D0%B4%D0%B0%D0%B2%D0%B0%D1%82-%E2%82%AC300-%D0%B7%D0%B0-%D0%BB%D0%B8%D1%82%D1%8A%D1%80", "text": " Предлагане обаче почти няма.   „Животновъдите в района залагат на крави и овце. Магаретата вече са рядкост, а за отглеждане заради мляко, това безспорно е далновидно, но никой не се захваща”, коментираха стопани, цитирани от 24rodopi.com   Магарешкото мляко е силно дефицитна стока, а цената на сирене, произведено от такова мляко, достига до 1000 евро за килограм на световните пазари.     Един от малкото фермери, които произвеждат магарешко мляко, е 76-годишният Фаик Ахмедов от село Черноочене. Той отглежда три женски магарета. Бай Фаик е работил в мините до 1980 година. По-късно заминал за Турция, но се върнал в началото на 90-те години. Тогава решил да отглежда животните заради ценното им мляко.   „Давам на комшии, когато ми поискат. Пенсията ми е малка, не стига за да издържам животните”, разказа Ахмедов. Най-големият проблем на фермера обаче е липсата на продуктивно мъжко магаре в Черноочене.   „Всички животни са кастрирани. Ходя на час път в Дядовско, където е единственото читаво мъжко магаре. Давам по 30 лева за опит да оплоди моите магарици. Не всеки път обаче става. Бременността на магарето също е дълга – 12 месеца”, разказва бай Фаик. Той обмисля да събере пари, за да си купи „кавалер” за трите магарици.   Най-известната магарешка мандра на Балканите се намира в сръбския природен резерват Засавица. Именно там, на около 80 километра от Белград, се произвежда и най-скъпото сирене в света. Във фермата се отглеждат 130 магарета и млади магарици, чието мляко съдържа анти-алергени, витамини и минимално количество мазнини, което го прави подходящо за производството на уникалното по рода си сирене.   В продължение на векове магарешкото мляко е високо ценено, благодарение на неговите хранителни, лечебни, терапевтични и козметични свойства. Лечебната му мощ е използвана в продължение на повече от 5500 години. В древен Египет, например, млякото на магаретата е сред основните суровини за направата на билкови медикаменти, полезни за третирането на вътрешни или външни възпаления, особено за децата.   Древните гърци също са сред народите, ползващи активно бялата лечебна течност. Хипократ (460-377 г. пр.н.е.) горещо препоръчва магарешкото мляко като лек за немалко заболявания, включително отравяния, артрит и лечение на трудно зарастващи рани.  ", "date": "2017.09.21", "title": "Гърци търсят у нас магарешко мляко, дават €300 за литър"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372962-%D0%BA%D0%B5%D0%B9%D1%82-%D0%BC%D0%B8%D0%B4%D1%8A%D0%BB%D1%82%D1%8A%D0%BD-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D0%BE-%D1%85%D0%B8%D1%82%D1%80%D0%B0-%D0%BE%D1%82-%D0%BE%D1%87%D0%B0%D0%BA%D0%B2%D0%B0%D0%BD%D0%BE%D1%82%D0%BE", "text": "Британска журналистка оповести трика, който херцогинята на Кеймбридж прилага при всяка бременност Докато продължават залозите за името на новия кралски престолонаследник, което пък и е на път да забърка страшен скандал в кралското семейство (вижте във видеото по-долу), репортерът от британското издание Evening Standard - Кейт Проктър, разкри хитростта, която Кейт Мидълтън прилага при всяка своя бременност. \"Конспирацията\" се отнася за прическата на херцогинята на Кеймбридж.      Според Кейт Проктър съпругата на принц Уилям всеки път сменя прическата си, когато забременее. Целта е да отвлече вниманието на журналистите и фотографите, за да не се разбере новината за бременността ѝ, докато кралското семейство официално не я съобщи. Британският репортер \"разконспирира\" херцогинята в профила си в \"Туитър\".      Последният път, когато Кейт промени визията си, беше в началото на юли. Тя се появи на мач на Анди Мъри с коса, дълга до раменете и навита на небрежни падащи масури. Точно два месеца по-късно кралското семейство съобщи, че ще се увеличи с още един член. Кейт Мидълтън Кейт      МидълтънИзточник: Getty Images/Guliver    През август 2014 г. зорките погледи на по-наблюдателните забелязаха, че херцогинята отиде на събитие в Лондон с небоядисани бели коси. Месец по-късно научихме, че тя е бременна с принцеса Шарлот.      Източник: Getty Images/Guliver    Последното доказателство за теорията на Кейт Проктър е визията на херцогинята в края на 2012 г., когато очакваше първородния си син - принц Джордж. Тя подкъси бретона си, а на 2 декември разбрахме, че е бременна. Кейт Мидълтън Кейт МидълтънИзточник: Getty Images/Guliver Дали теорията на Кейт Проктър е конспирация или просто съвпадение, бихме могли да разберем при евентуална четвърта бременност на Кейт.  ", "date": "2017.09.21", "title": "Кейт Мидълтън се оказа по-хитра от очакваното!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372963-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BB%D0%B5%D0%B3%D0%B0%D0%BB%D0%B8%D0%B7%D0%B8%D1%80%D0%B0-%E2%80%9E%D0%BB%D0%B5%D0%BA%D0%B0-%D0%B7%D0%B0-%D0%B3%D0%B5%D0%B9%D0%BE%D0%B2%D0%B5%E2%80%9C", "text": "Бразилия направи стъпка назад що се отнася до ЛГБТ обществото и техните права, след като легализира отново терапията „лек за гейовете\" след решения на съдия, според което да си гей означава „болест\", пише в. \"Сън\". През 1999 година южноафриканската страна забрани на психолозите да се опитват да „излекуват\" гейовете. Но 18 години по-късно целият този напредък по въпроса бе изтрит, когато съдия Валдемар Клаудио де Карвало отмени закона.      Промяната идва, след като евангелисткия християнски психолог Розангела Джустино изгуби лиценза си заради опит „да излекува\" гей с терапия, който бе възстановен обаче от съдията. ЛГБТ групите и психиатрични организации реагираха с недоумение на съдийското решение.    Президентът на Федералния съвет по психология Рогиеро Джианини заяви, че Съветът възнамерява да оспори решението, казвайки, че „няма начин да се излекува нещо, което не е болест\".", "date": "2017.09.21", "title": "Бразилия легализира „лека за гейове“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372964-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Днес, ще преминете през целия диапазон на личните и социални взаимоотношения. През деня, може да попаднете в двусмислено положение по време на работа. Ще трябва по-често да правите компромиси и да слушате партньорите си. Вечерта, ще чуете добри новини от устата на любим човек. В семейството, се очаква попълнение! Сравнително хармоничен и гладък ден очаква тези, който са в състояние да съдържат емоциите си. По често \"включвайте\" разума и логиката си, когато става дума за любовни взаимоотношения. Възможно е успешно пътуване или сделка с недвижим имот. Ако вътрешно сте готови за драстични промени, не трябва да се страхувате и отклонявате от плановете си. Днес трябва да обърнете повече внимание на хората, които обичате, а не да затъвате в лични проблеми. Очертават се много сериозни дискусии, които ще ви отведат до ново ниво в работата ви. Може да получите финансова помощ от лице, от което най- малко сте очаквали. Само не харчете пари, за големи битови покупки. Здравето ви, ще изисква специално внимание. Не отлагайте посещението на лекар, ако не се чувствате добре. Всички планирани срещи, е добре да отмените. По отношение на домакинските и семейни проблеми, ще се справяте с тях в авариен режим. Пътуването на дълги разстояния, вечер, ще донесе много неприятности. Трябва да изчистите всички трудности и проблеми от последните дни. На вън цари пролетта, така че е време, да изпълните живота си с нови идеи. Повратните точки може да са свързани с личния ви живот, ако сте сами. Имайте предвид, че ако завържете запознанство днес, то може да стане съдбоносно. Не се конфронтирайте с близките си хора. Всеки конфликт, ще се проточи напред във времето и след това трудно, ще може да промените нещо. Трябва да възстановите реда в мислите си, както и да се отървете от илюзиите за любимия. Най-добре, се занимавайте с творческа работа, хоби или отидете сред природата. Всичко това ще бъде от полза за физическото и психическото ви здраве. Ако до вчера, не сте се ограничавали в храната, от днес е нужно да започнете да спазвате диета. Възможни са стомашно-чревни заболявания. От някои \"табута\" се нуждаете и в други области на живота. Опитайте се, да се пазите от контакти с хора, след срещата с които, чувствате умора, апатия и главоболие. Очертава ви се прекрасен ден за покупки, когато може да си купите, това което сърцето ви желае. Сутринта, може да ви разстрои, обаждане от стар приятел. Новината може да е неприятна, но не си струва да я проектирате на живота си. Трябва да започнете да разширявате контактите си и да намерите влиятелни хора, с цел решаване на нерешените си финансови проблеми.   Трябва да пестите енергията си и да я влагате в нови знания. Може сериозно да се замислите, за смяна на професията и преход към друга работа. Някои от събитията в личния ви живот, ще се отразят на настроението ви, по не най-добрият начин. Не бъдете подозрителни или \"негативното\" бързо може да се материализира. Само реформата, ще ви помогне днес, коренно да промените живота си. Ако искате да оставите всичко на същото ниво, с никой не се срещайте и общувайте. В любовта, ви очаква повече късмет, отколкото в областта на финансите. А и самите вие, доскоро сте мечтали, бивш възлюбен да напомни за себе си и да ви покани на среща. Днес, ще се възползвате от всичко с което се заемете и ще получавате изгода от всяка среща. Голям ден, за решаване на конфликти с приятели и колеги, както и планиране на нови планове. Днес също, най-накрая, ще почувствате резултатите от неговата неуморна работа. Вечерта, шефа ви, може лично да ви благодари за работата. Днес е добре, да се съсредоточите върху творческите си проекти. В тази работа няма да бъдете равни, така че смело вървете напред и не се притеснявайте. Проявете искрена любов и грижа към близките си - те очакват такива действия от вас. С финансовите инвестиции е по-добре да изчакате, също се въздържайте от взимането на заем, при високи лихвени проценти.", "date": "2017.09.21", "title": "Дневен хороскоп 21 септември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372965-%D1%87%D0%B5%D1%80%D0%BD%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%BD%D1%8F%D0%BC%D0%B0-%D1%81%D0%BF%D0%B8%D1%80%D0%BA%D0%B0", "text": "Плеймейтката Златка Димитрова се сдоби с нов татус. Чернокосата бургазлийка отскочи тези дни до Пловдив, за да украси тялото си с нова цветна рисунка.            А резултатът от сесията веднага се появи на профила й във Фейсбук. Този път хубавицата е избрала да разкраси вътрешната страна на дясната си ръка с нежно женско лице.    Не е ясно какво точно символизира татусът за Златка Димитрова. Манекенката почти е покрила тялото си с рисунки и едва ли възнамерява да спре, докато не се нашари изцяло.    ", "date": "2017.09.21", "title": "Черната Златка няма спирка!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372966-%D1%81%D0%BB%D1%83%D1%87%D0%B0%D0%B9%D0%BD%D0%B8-%D1%85%D0%BE%D1%80%D0%B0-%D0%BD%D0%B0-%D1%81%D0%BB%D1%83%D1%87%D0%B0%D0%B9%D0%BD%D0%B8-%D1%80%D1%8A%D0%BA%D0%BE%D0%B2%D0%BE%D0%B4%D0%BD%D0%B8-%D0%BC%D0%B5%D1%81%D1%82%D0%B0-%D0%BD%D0%B8-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82", "text": "Антон Тодоров – същият, дето написа “Шайката” и сега донаписва “Аз съм един от шайката” – извадил “компромат”, в който сегашният президент и тогавашен командващ ВВС е изготвил във връзка с предстояща среща на тогавашния премиер “Опорни точки за самолет “Грипен”. Това – според Тодоров – било лобизъм (!?!)   Ами аз за почти 40 години трудов стаж във външно министерство съм написал или одобрил вече написани стотици подобни “Опорни точки” – за срещи с-кой-ли-не-чуждестранен-омолог на всички досегашни президенти, почти всички премиери, почти всички външни министри и председатели на Народното събрание.   Това е една от длъжностните характеристики както на редовите дипломати, така и на директори, началник-отдели и т.н. дребни и средни ръководители в Министерството, това е РУТИННА дейност на държавния апарат.   Мен също ли ще ме обвинят в лобизъм?!?   Случайни хора на случайни ръководни места ни управляват, Дами и Господа…  ", "date": "2017.09.21", "title": "Случайни хора на случайни ръководни места ни управляват"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/372967-%D0%BB%D1%8A%D0%B6%D0%B8%D1%82%D0%B5-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B7%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BA%D0%B5%D1%88%D0%B0", "text": "  Този път опитът за ограничаване на финансовата свобода на гражданите е вмъкната в предложение за промяна в Закона за данък добавена стойност, като предвижда смъкване на тавана за кешови плащания от сега съществуващия от 10 000 лв. до 5 000 лв.   Както в началото на лятото, така и сега, финансовото министерство и министър Владислав Горанов обосновават предложението със стремеж към намаляване на сивата икономика и изтъкват, че то съответства на практиката в другите страни от Европейския съюз, “където прагът за плащанията в брой е в диапазон от 2 хиляди до 3 хиляди евро”.   Крайно време е да посочим директно тези твърдения като лъжи. Не е нужно да търсим по-мек израз за тях, след като бяха многократно опровергани, но въпреки това се посочват като аргументи.     Веднъж и завинаги трябва да стане ясно, че подобно твърдение е лъжа и всеки, който го прави, е лъжец. Няма как по друг начин да опишем човек, чиято работа е да има финансова култура, но не може да направи елементарна проверка в кои страни от ЕС не съществува таван на кешовите плащания. А това са Германия, Австрия, Словения, Литва, Латвия, Кипър и Малта.   Във Великобритания не съществува лимит за кешово плащане, стига то да се извършва с банкноти до 50 паунда. В Швеция няма ограничение на плащанията с банкноти, като само в определени случаи търговците са задължени да информират отговорните органи и то при плащания над 15 000 евро. В Холандия няма кешови ограничения, като търговците информират институциите само при съмнителни транзакции. В Унгария няма ограничения за плащания от страна на клиенти.   Това не са твърдения или предположения, това е статистиката. Действително има държави като Белгия, Дания, Чехия, Франция, Гърция, Италия, Португалия, Испания и Словакия, където съществуват кешови лимити, но очевидно не става въпрос за преобладаваща европейска практика, още по-малко пък за консенсус между държавите от ЕС за общоевропейското й въвеждане. Дори напротив, в най-голямата европейска икономика Германия над 70% от плащанията се извършват кеш, а всеки опит дори да се повдигне дебат за лимитирането им среща остра обществена и медийна реакция.     Най-използваният аргумент от страна на Министерството на финансите при опитите им да въведат кешови ограничения остава от една страна нелогичен, от друга недоказан, а както ще се убедим от данните по-долу – и лъжлив.   Нито веднъж експертите от финансовото ведомство не представиха данни как ограничаването на плащанията в брой ще се отрази на нивото на сивата икономика. Вероятната причина за това е, че не разполагат с такива, които обслужват тезата им. Затова и нека свършим работата на МФ.   В предоставената по-долу графика виждате нивото на сивата икономика спрямо БВП. Данните са от проучване на Johannes Kepler University в Австрия, като са болднати са страните, в които има таван за кешовите плащания. Видно е, че не съществува корелация между размерът на плащанията в брой и нивото на сивата икономика, като дори отличниците в това отношение – Австрия, Великобритания и Холандия не са прибягнали до рестриктивните мерки спрямо своите граждани.         За допълнително потвърждение на тези данни можем да се обърнем и към труда на австрийския професор по икономика Фрийдрих Шнайдер. В своето проучване „ ?”. Шнайдер представя свое проучване, което достига до извода, че макар кешовите плащания да са фактор в сивата икономика, то не те са задвижващият фактор в нея, тоест ограничаването им няма да намали сивата икономика.   Всъщност според данните на професора, ако кешът бъде изцяло премахнат от икономиката, то може да се очаква свиване на сивия сектор с между 10-20%, което едва ли е търсения ефект.   Същото се отнася и до оправданието, че кешовите плащания повишават нивото на корупцията. Докато в държави с ниско ниво на корупцията в публичния сектор, като Швейцария и Австрия, процентът на кешовите плащания е висок, то в страни като България и Гърция, където са въведени ограничения, корупцията избуява.     Макар и неактивирана с пълна сила в България, тази опорка на инициаторите на кешовите ограничения все пак се споменава в дебата и у нас, а най-вероятно това ще се случва все по-често. Идеята е да се създаде усещане, че плащането в брой трябва да се асоциира неизменно не само с корупционна и престъпна дейност, но дори и с тероризъм.   Отново, не съществуват убедителни данни, които да подкрепят тази теза, съответно можем да определим налагането им като лъжа. За да докажем, че е лъжа, отново ще потърсим помощ от проф. д-р Шнайдер. В своето проучване той представя данни за цената на осъществяване на терористичните актове в Европа през последните 20 години. Оказва се, че 75% от атентатите са с цена под 10 000$.         Това означава, че дори и с изключително строги кешови ограничения, това по никакъв начин не може да попречи на терористите при организирането на атентати. Колкото до макрокартината – глобалното финансиране на големите терористични организации като Ислямска държава и Ал Кайда имат малка връзка с кешовите плащания, тъй като се осъществява чрез държавни връзки (Турция) и огромни финансови институции (Дойче банк). Неверните твърдения или откровените лъжи, с които борави Министерството на финансите, едва ли са случайни. По-скоро става дума за обслужване на банкови и корпоративни интереси под булото на борбата срещу корупцията и сивата икономика.    ", "date": "2017.09.21", "title": "Лъжите на властта за ограниченията на кеша"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372968-%D0%B7%D0%B0%D0%BA%D1%8A%D1%81%D0%BD%D1%8F%D0%BB%D0%B0%D1%82%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC%D0%BE-%D0%B8%D0%B7%D0%BE%D0%B1%D0%BB%D0%B8%D1%87%D0%B5%D0%BD%D0%B8%D0%B5-%D0%B4%D0%BE%D1%80%D0%B8-%D0%B8-%D0%BE%D1%82-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D1%82%D0%B0%D0%BA%D0%B0%D0%B2%D0%B0", "text": "Само два дни след моята статия  , лидерката на левицата най-накрая излезе от мъглата на мълчанието и реши да даде знак, че все пак присъства в тази реалност и до ушите й е достигнала голямата тема, която разтърсва България, а именно –  .   Тези дни дори и Бойко Борисов бе принуден да даде мнение и той ни каза, че ако стане война между НАТО и Русия, ние ще сме на страната на НАТО.   Нинова, която иначе много следи какво говори Борисов и му скача даже и за запетайките, дори не си направи труд да отрази това мнение. Вместо остра и гневна реакция, получихме  за това как други страни от НАТО искали да имат добри отношения с Русия. Описанията приличат на лексикон, но не и на политически текст. Най-накрая следва и изводът:  .   Тези думи очевидно са били спуснати като окръжно из бизнес-кръжока на “Позитано”, защото чухме как заместник-председателят Кирчо Добрев ги поставя едно към едно!   Ама наистина едно към едно!   Очевидно е, Кирчо е решил, че няма смисъл да ражда свое собствено мнение, защо да си напъва мозъчните клетки и да ги отклонява от алъш-вериша, като може да препише наготово това, което Класната е забъркала като мозъчен буламач.   Мъдриха 10 дни, а най-накрая   Какво ще рече това?   В друга страна, където има журналистика, различна от центровете и епицентровете, подобно твърдение щеше да бъде подложено на политическа верификация.     Нинова щеше да бъде питана – как точно в политиката на БСП днес, дори и като опозиционна сила, е интегрирано разбирането, че Русия е стратегическа възможност!?   Колко пъти е ставало дума за това в парламента!?   С кои свои прояви БСП е доказала, че наистина споделя своя принцип!?   Например, в новия парламент, поне един път опита ли се левицата да внесе пак предложението за  И, да, знам, че битката е обречена, но истинската политика си личи в обречените битки, а не в победите наготово.   След като Русия е стратегическа възможност и това е философията на Нинова, защо тя трябваше  , за да си даде мнението!? Да не говорим, че го даде едва след като Поглед.инфо вдигна пара по темата, а ние го направихме, защото стотици леви симпатизанти ни заляха с въпроси, на които не намерихме отговор.   Забележете и друго, което е още по-важно. Корнелия Нинова   с реакцията си, не само я   отгоре-отгоре, но и я пусна единствено    Много моля, др. Нинова, политическата ситуация изисква  , което да покаже, че  , които са овладели подмолно институциите и се опитват отново и отново да превърнат България във фронтова държава. Вместо това,   и някакъв   вицепремиерите да оттеглят подкрепата си за доклада, както и към Волен Сидеров да даде глас “против”.     Съжалявам много, но не приемам това за позиция.   Това е отбиване на номер, но и нещо повече!   Това е и защитна стратегия, ако Нинова и сие бъдат   за да се обясняват за думите си. Тогава те ще имат своето оправдание – ето, господин посланик, господарю наш, слънце и луна наша, ние не излязохме с партийно мнение, всичко бяха само мнения във фейсбук.   Смятам дори, че това е водещата причина за забавянето,    Ръководството е на дистанционно управление от “Козяк” и ако не вярвате – прочетете отново всичко, което написах. Няма никакво друго обяснение за това, че    Нинова бе поставена в шах и заради това реши да излезе с  .   И между другото, това доказва нещо друго.  Вместо да се консултира с тях, вместо да свика поне едно заседание на някой съвет, за да чуе мнението на партията, след дългото мълчание, тя излезе с лична позиция.     Ето как загиват дори и столетните формации!   Това се случва в мига, в който личните амбиции и нарцисизъм заместят идеологията и автентичните идеи!   Когато се възцари виновната тишина и най-големите партии са се превръщали в призраци.   Питам се само –   ", "date": "2017.09.21", "title": "Закъснялата реакция е по-голямо изобличение дори и от липсата на такава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372969-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%82%D1%85%D0%B2%D1%8A%D1%80%D0%BB%D1%8F%D1%82-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D0%B5%D1%81-%D0%B8-%D0%BA%D0%B0%D0%BD%D0%B0%D0%B4%D0%B0-%D1%81%D0%B5%D1%82%D0%B0", "text": "Разпоредбите на СЕТА, които пренебрегват юрисдикцията на България, не могат да бъдат приети от българи, което поставя пред тежък избор депутатите. Може и просто да не го вкарват в дневния ред до 1 декември 2017 год. \r\n   Всички страни-членки на ЕС трябва да подпишат и ратифицират споразумението, за да може то да влезе в сила. \r\n  Надявам се, поне някъде ще възтържествува разумът и националната отговорност пред глобалните зависимости. За родните депутати имам сериозни резерви. \r\n  Тръмп спря действието на търговското споразумение с Канада и Мексико (NAFTA и обяви нови преговори. \r\n  На 21 октомври 2016 г. глобалистите от България оттеглиха въпросите си към СЕТА, след като получиха писмени уверения,(нещо като рекет или бартер), от Отава, че визите ще отпаднат от 1 декември 2017 г.,но само при условие че СЕТА бъде подписано от България предварително. \r\n  Президентът Румен Радев поиска през юли Конституционният съд да тълкува няколко текста от основния закон във връзка с търговското споразумение между Европейския съюз и Канада — СЕТА. Позицията на КС обаче няма да може да блокира ратификацията на споразумението в българския парламент, тъй като Радев не е поиска изрично обявяването на текстове от споразумението за противоконституционни. \r\n   Експерти по международно право: България не трябва да ратифицира СЕТА. \r\n  Търговското споразумение с Канада е в ущърб на държавата и в интерес на глобалните корпорации. Арбитражните съдилища са основен проблем. България не трябва да ратифицира СЕТА, всеобхватното търговско споразумението между ЕС и Канада, което трябва да влезе в сила на 21 септември ни предупредиха проф. Гюс Ван Харнет, преподавател по административно и международно инвестиционно право в Канада и проф. Лорънс Анкерсмит, експерт по европейско право във Великобритания. \r\n   Европейският съд в Люксембург издигна бариера пред споразумението за свободна търговия между ЕС и Канада — СЕТА. Съдиите в Люксембург решиха, че европейските институции нямат право да решават еднолично подобни въпроси. \r\n  Според решението им правителствата на държавите-членки, трябва да вкарат подобни споразумения за одобряване от националните им парламенти. \r\n  Европейският съд: Националните парламенти трябва да решат за СЕТА. \r\n  Това решение на съда в Люксембург изправи Европейската комисия пред неочаквани пречки, тъй като нейното мнение бе, че за одобряването на договор като този с Канада, са достатъчни съгласията на зависимите националните правителства и на Европейския парламент, което щеше да бъде лесно. \r\n  Въобще парламентите са голяма пречка за глобализма и глобалистите. Да не говоря за референдумите — те са им кошмарът. Нали бяха демократи? \r\n  Съдът изтъква, като главна причина планираните правила за регулиране на спорове между държавите и инвеститорите-Арбитражите. Разпоредбите, които пренебрегват юрисдикцията на страните-членки, не могат да бъдат приети без тяхно съгласие, обяви съдът. \r\n  Разпоредбите за чуждите инвеститори не са от изключителната компетенция на институциите на ЕС, твърдят съдиите. \r\n   Решението на съда нанесе удар по глобалистите, удар срещу Европейската комисия и председателя ѝ Жан-Клод Юнкер, които настояват, че тези въпроси са от компетенциите на продажните общоевропейски институции. Те се страхуват, че глобалистката търговска политика ще бъде парализирана, ако решенията трябва да се взимат не само от Европейската комисия и Европейския парламент, но и от националните събрания. \r\n  Европейската комисия бе принудена да се съгласи, че не само Европейският парламент трябва да одобри CETA, но и всяка страна поотделно. Това ще забави влизането в сила на споразумението, а дори би могло да го спре. \r\n   Канада, обаче подканва страните от ЕС да ратифицират търговското споразумение. Канадският министър на външните работи Стефан Дион призова страните членки на ЕС, да подкрепят споразумението за свободна търговия между Канада и ЕС (CETA), за да докажат, че не е “замразено” след британския референдум, писа Financial Times. \r\n   Всички страни-членки на ЕС трябва да подпишат и ратифицират споразумението, за да може то да влезе в сила. Първоначално Чехия, Румъния и България заявяват, че няма да подпишат споразумението, докато не бъдат премахнати визовите изисквания за техните граждани за влизане в Канада. И докато въпросът с визовите изисквания за чешките граждани бе решен на 14 ноември 2013 г. то въпросът с визовите изискванията за България и Румъния остана висящ до октомври 2016г. \r\n  На 21 октомври 2016 г. глобалистите от България и Румъния оттеглиха резервите си към създаване на свободна търговска зона между ЕС и Канада, след като получиха писмени уверения от Отава, че визите за техните граждани ще отпаднат от 1 декември 2017 г., само при условие че СЕТА бъде подписано. \r\n \r\n\t \r\n   \r\n", "date": "2017.09.21", "title": "Българските депутати трябва да отхвърлят споразумението между ЕС и Канада-СЕТА"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372961-%D1%81%D1%80%D1%8A%D0%B1%D1%81%D0%BA%D0%B8-%D0%BF%D0%B5%D0%B2%D0%B8%D1%86%D0%B8-%D0%B7%D0%B0%D0%BC%D0%B5%D1%81%D0%B5%D0%BD%D0%B8-%D0%B2-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B2%D0%BE%D1%8F-%D0%BA%D0%BE%D0%BB%D0%B5%D0%B6%D0%BA%D0%B0-%D0%B2%D0%B8%D0%B4%D0%B5%D0%BE", "text": "Две колежки най-вероятно са замесени в мистериозното убийство на сръбската певица Йелена Кръсманович-Марянович, пише местният \"Ало\". В момента певиците са арестувани и се изяснява истинската им връзка със случая.  \r\n   \"Засега не са подведени под отговорност, само се изясняват обстоятелствата. \r\n   Една от тях е изпуснала нещо при разговор, което хвърли съмнения върху нея и приятелката й,\" казал източник на сръбската медия. Разследващите подозираха, че главният заподозрян - съпругът на убитата Зоран имал съучестници, защото е нямало как сам да прикрие следите си и да изхвърли трупа.  \r\n   Певицата беше открита мъртва на 3 април миналата година, като най-вероятно е била убита на друго място, а по-късно изхвърлена в канал. \r\n    ", "date": "2017.09.21", "title": "Сръбски певици замесени в убийството на своя колежка (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/372958-%D1%83%D0%BD%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D1%81%D1%80%D0%B5%D1%89%D1%83-%D1%81%D0%BE%D1%80%D0%BE%D1%81", "text": "Това ще е третото народно допитване в Унгария от 2015 г. Първото бе за връзките “между имиграцията и тероризма”, а второто, преди няколко месеца – за ограничаване на влиянието на европейските институции върху страната.   Конкретна дата за новия референдум не бе посочена. Говорителят на унгарското правителство Бенце Тужон се ограничи да каже, че кампанията ще започне следващия месец – половин година преди парламентарните избори, които би трябвало да се проведат през април.   Миналата седмица представител на управляващата консервативна суверенистка партия ФИДЕС заяви, че правителството иска да консултира унгарците за „плана Сорос“.     Това е формула използвана от унгарския кабинет за предполагаем проект на 86–годишния милиардер да вкарва по 1 милион емигранти годишно в ЕС, отбелязва Франс прес. Премиерът Виктор Орбан обяви Сорос за най-големия враг на Унгария и поде от началото на годината редица действия за дискредитиране на магната и многото финансирани от него неправителствени организации.", "date": "2017.09.21", "title": "Унгарското правителство подготвя референдум срещу Сорос"}
{"url": "http://www.classa.bg/%D1%81%D0%B2%D1%8F%D1%82/item/372959-%E2%80%9C%D1%81%D0%B5%D0%B2%D0%B5%D1%80-%E2%80%93-%D1%8E%D0%B3%E2%80%9D-%D1%81%D1%80%D0%B5%D1%89%D1%83-%E2%80%9C%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA%E2%80%9D", "text": "На 12 септември 2017 г. полският държавен газов оператор Gaz-System пусна в експлоатация нов газопровод, който съединява населените места Чешув и Вежковице, Южна Силезия, в югозападните части на страната. “Север – Юг” трябва да свърже терминала за втечнен природен газ (ВПГ) в полския град Свиноуйсце на Балтика с този на хърватския остров Крък на Адриатическо море. Новият проект е част от политиката за засилване на енергийната сигурност на Полша и региона”, отбелязва “Радио Полша”. “Варшава се опитва да намали енергийната си независимост от Русия.” Стойността на пуснатия на 12 септември 2017 г. нов газопровод е 21 млн. евро. Близо половината от тази сума е осигурена от Европейския съюз. През 2013 г. Европейската комисия одобри приоритетен статус на 25 инвестиционни проекти в Полша в рамките на газовия коридор “Север – Юг”. Газопроводът Чешув – Вежковице е първата реализирана част от западния клон на коридора “Север – Юг”. В Полша газовият коридор се дели на две линии – едната трябва да отиде на запад в страната, а другата – близо до Варшава. Досега обаче не беше съобщено за нито един реализиран проект в рамките на този газов коридор. Освен това далеч от завършването са и проектите за строителство на газопровод Полша – Литва и “Балтийският газопровод”, който трябва да съедини Дания и Полша и да включи норвежкото “синьо гориво” към полската газова мрежа. Тези проекти също влизат в състава на “Газовия коридор “Север – Юг”. Само през април 2017 г. беше взето решение за увеличение на проектната мощност на терминала в Свиноуйсце от 5 млрд. кубични метра в година до 7,5 млрд. Въпреки това работата по разширение на терминала все още не е започнала. Освен Полша, в ролята на втори вход за газа в Европа в рамките на новия газов коридор трябва да влезе Хърватия. В началото на юли 2017 г. в рамките на срещата на проекта “Триморие” във Варшава беше подписано сътрудничество между хърватския газов оператор Plinacro и полската Gaz-System. Терминалът за втечнен природен газ на остров Крък още не е построен, но неговото пускане се планира за 2019-2020 година. Регазификационната мощност на новия терминал първоначално ще бъде 10 млрд. кубически метра в година, но по-късно може да бъде увеличена до 15 млрд. куб. м. Доколкото нуждите на самата Хърватия за природен газ се оценяват едва на около 3 млрд. кубични метра, ВПГ-терминалът ще бъде ориентиран предимно за износ.  обяснява мотивите за участието на Варшава в строителството на газовия коридор “Север – Юг” анализаторът от руския Институт за национална енергетика Александър Флоров. Президентът на САЩ Доналд Тръмп, който присъства през юли 2017 г. във Варшава на срещата “Триморие” , приветства действията на страните (Австрия, България, Словакия, Чехия, Полша, Естония, Латвия, Литва, Румъния и Словения), участващи в инициативата за диверсификация на газовите потоци. На практика Тръмп заяви, че Съединените щати никога няма да използват енергийния фактор за оказване на натиск над своите източноевропейски съюзници и обеща да предостави толкова газ, колкото е нужно. През юли 2017 г. Белият дом обяви плановете си САЩ да се превърне в нетен износител на природен газ.  се казва в съобщението от администрацията на САЩ. Именно по това време трябва да бъде завършено изграждането на по-голямата част от газовия коридор “Север – Юг” . Въпреки това, както отбелязват анализаторите, доставките на втечнен природен газ от САЩ за европейския континент са далеч от това да удовлетворят потребностите на европейците.   В същото време Европа се оказва най-непопулярният пазар за американски газ. Само 13% от “синьото гориво” е акостирало там, докато 70% от доставките са били насочени към страните от Азия и особено към териториално близката Латинска Америка. Показателен пример за това е Литва, която тръгна по пътя на доставки на втечнен газ от САЩ, позиционирайки го като алтернатива на руското “синьо гориво”. Това удоволствие се оказа доста скъпо.  отбелязва Александър Флоров.   “Европейските ВПГ-терминали могат да приемат до 230 млрд. куб. м. газ на година. Всъщност обаче днес те приемат 50-55 млрд. кубика. Това означава, че 75-80% от мощностите на терминалите не са активни”, смята Александър Флоров.  обяснява експертът. По негови думи днес нито американският, нито който и да било друг втечнен газ, нито дори газът от Норвегия и Холандия не постъпва на европейския пазар в достатъчно количество, че да запълни газовия коридор “Север – Юг”, а цената на втечнения природен газ ще бъде винаги по-висока от руския газ. Хипотетично газовият коридор “Север – Юг” може да бъде съединен с “Южния газов коридор” – проект за удължаване на газопровода “Баку-Тбилиси-Ерзурум” в Европа през Турция, по който азербайджанският газ, а в перспектива ирански и иракски газ, ще може да достига до ЕС. В началото на юли 2017 г. министърът на външните работи и външноикономическите връзки на Унгария Петер Сийярто заяви, че Будапеща е подписала с “Газпром” споразумение за продължение на “Турски поток” в Унгария през територията на България и Сърбия. “Единствената реалистична възможност за диверсификация е включване към южния газов коридор”, подчерта тогава унгарският политик. “От икономическа гледна точка главният проблем на коридора “Север – Юг” е цената. Ще бъде трудно, ако не и невъзможно, да се договорят по-добри предложения от цената на газа, която предлагат руснаците”, заявява пред RT полският политолог Бартош Бекер. От друга страна съществува геополитическо измерение на проекта, отбелязва експертът. Още една характерна особеност на проекта е неговото териториално съвпадение с проекта “Междуморие”, лансиран в Полша през 20-те и 30-те години на XX век. “Изграждането на коридора “Север – Юг”, в който главната роля ще се играе от Полша, е последният вариант на старата рецепта на англосаксонските геополитици, целта не които е разделящият Европа и Русия проект “Междуморие”, заяви полско-американският политолог Джейф Арнолдски. “Тази схема е геополитическият дневен ред на управляващата партия “Право и справедливост”, уверен е експертът. Според него проектът едва ли ще бъде реализиран в този вид, в който е замислен – както поради вътрешните проблеми на страните в Източна Европа и нестабилността на политическата ситуация във всяка от тях, така и поради простата причина, че газовият коридор “Север – Юг” не може да предостави необходимите обеми газ, за да замести доставките от Русия. “Това е пореден пример за това как “нова Европа” на основата на антируски подбуди се хваща за сламката вместо да вземе предвид основните геополитически реалности и възможности”, смята политологът.", "date": "2017.09.21", "title": "“Север – Юг” срещу “Северен поток”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372960-8-%D0%BF%D1%80%D0%B8%D1%87%D0%B8%D0%BD%D0%B8,-%D0%BF%D0%BE%D1%80%D0%B0%D0%B4%D0%B8-%D0%BA%D0%BE%D0%B8%D1%82%D0%BE-%D1%81%D0%B5%D0%BA%D1%81%D1%8A%D1%82-%D0%B7%D0%B0-%D0%B5%D0%B4%D0%BD%D0%B0-%D0%BD%D0%BE%D1%89-%D0%B5-%D1%81%D1%83%D0%BF%D0%B5%D1%80", "text": "      Не е ужасен. Репутацията ти не е пострадала. Не си преспала с него, защото баща ти не те обича. Направи го, защото си жена и си имаш нужди и желания, както и мъжете. Отърви се от стереотипа, че спането с непознати е задължително лошо нещо.        Единственият начин да разбереш какво не харесваш, е да експериментираш. Свалките за една нощ са идеални за целта, защото няма емоционално обвързване и очаквания, каквито има във връзките. Независимо дали е била страхотен успех или пълен провал, си научила нещо ново.       Използвахте презерватив, чувстваше се в безопасност и ви беше много забавно. Малко му бъркаше името, но няма значение. Изглежда и на него не му пукаше, защото и двамата бяхте доволни сутринта. Само не забравяй, че чувството на вина за това, което си направила, ти е насадено от обществото и всъщност не си направила нищо лошо. Не се обвинявай, че си се позабавлявала.    Не само получи оргазъм, ами и не беше с помощта на вибратора. Радвай се.     Най-хубавото на свалките за една нощ е, че не ти се налага да излизаш по срещи с него месеци наред, за да разбереш дали е подходящ. Сексът със случайно срещнат мъж ти задоволява нуждите, без да си губиш времето със загубеняци.       Не само прави секс, ами направи и важна феминистка декларация и разби глупавите стереотипи за жените.     В книгата си „Страх от летене\" една от значимите фигури в борбата за женска сексуалност Ерика Джонг казва, че „е*нето без обвързване е абсолютно чисто. В него няма задни мисли, няма игра на нерви. Мъжът не взима и жената не дава. Никой не се опитва да доказва нещо или да получи нещо от другия.\" И това е точно така. Не ти се налага да играеш някаква роля, а да бъдеш просто жена, която иска секс и да се позабавлява.      По-скоро трябва да е обиколка за овации. Виж ги само как се чудят дали си с дрехите от вчера. Завиждат ти, защото техните интимни части са прашасали. Така че следващият път, когато се събудиш до как-му-беше името, забрави за „парада на срама\" и си тръгни с гордо вдигната глава.", "date": "2017.09.21", "title": "8 причини, поради които сексът за една нощ е супер"}
{"url": "http://www.classa.bg/%D1%81%D0%B2%D1%8F%D1%82/item/372955-%D0%BA%D0%B0%D0%BA-%D0%B1%D1%8F%D1%85%D0%B0-%D1%81%D1%8A%D0%B7%D0%B4%D0%B0%D0%B4%D0%B5%D0%BD%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F", "text": "– Хвасон-5 – аналог на съветската ракета Р-17 – Хвасон-6 – модернизирана Хвасон-5 с увеличена дистанция на действие – Нодон – два варианта Нодон-1 и Нодон-2 – Мусудан – Тепходон", "date": "2017.09.21", "title": "Как бяха създадени Северна и Южна Корея"}
{"url": "http://www.classa.bg/%D1%81%D0%B2%D1%8F%D1%82/item/372956-20-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": " съобщава британското финансово издание „Файненшъл таймс“.   По информация на вестника съветникът за европейски въпроси на Мей – Оли Робинс, е информирал колегите си в редица европейски столици за предложението на британското правителство.     „Файненшъл таймс“ съобщава, че официално предложението ще бъде направено в петък по време на речта на Мей за Брекзит от италианския град Флоренция.   Въпреки това говорителят на германското правителство Георг Щрайтер отрече канцлерът Ангела Меркел да е получавала подобна информация. „Не сме информирани предварително от британското правителство за каквито и да е било договорени предложения“, заяви той по време на редовна пресконференция.   В същото време от кабинета на Мей определиха слуховете като „чиста спекулация“.   Тепърва се очаква Великобритания да обяви предложението си за сума, която да плати под формата на неустойки за излизането си от ЕС. Все още няма официално искане за сума и от Брюксел, въпреки че според съобщения ЕС настоява за между 60 и 100 млрд. евро. Липсата на споразумение за сумата е един от основните пречки в преговорите между Великобритания и Съюза. /АФП/", "date": "2017.09.21", "title": "20 млрд. евро обезщетение за Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372957-%D0%BA%D0%BE%D0%B9-%D0%BE%D0%B1%D1%8F%D0%B2%D0%B8-%D1%80%D1%83%D1%81%D0%B8%D1%8F-%D0%B7%D0%B0-%D0%B2%D1%80%D0%B0%D0%B3", "text": "     “Да говориш, че Русия не ни е враг, а да си в НАТО, това са тотално противоречиви твърдения. България е в НАТО. Във всички срещи на НАТО – на върха, под върха, във всички изказвания на Столтенберг, на всички експерти, Русия се сочи като основна заплаха, наред със Северна Корея. Цяло лято влачим танкове и самолети по магистралите на учения. Ако стане война, руските ракети са насочени към България. След като България е член на НАТО и след като НАТО като основен противник, военен, приема Русия, нашата отбранителна доктрина е насочена срещу тях (“тях” е Русия – б.а.). Това е доктрината “НАТО”. Ние участваме с нашите доктрини в доктрината “НАТО”. Ако стане война, ние ще се бием на страната на НАТО. Това съм казал, това пише в доклада!”.  “Ние сме с НАТО и НАТО е с нас, Русия е враг, ще се бием с Русия, обаче искаме руски газ, руски хъб и руски туристи!”… Така в понеделник на 2 пъти (по bTV и при откриването на Европейската инвестиционна банка) геополитическият гений отбеляза пламенно стотния ден на третото си правителство. И добави прагматично: “Дай, Боже, да не стане война!”… Делят ни 76 години от 1 март 1941 г. , когато в двореца “Белведере” подписът на Богдан Филов прикачи България към Тристранния пакт. В името на “нова Европа” и “новия световен ред”.  “Това съм казал, това пише в доклада!”. При тази самоотверженост би трябвало да отпадне въпросът “Кой написа годишния доклад за състоянието на националната сигурност на Република България през 2016 г.? В резюме – “Кой обяви Русия за враг?”. Вносител – Борисов, страници – 112, авторът – неизвестен. Хич не е неизвестен. Имаме си доктрини. “Нашите доктрини”. Няколко доктрини. Множество доктрини. Всичките – писани на, под и около върха на НАТО.  “Стенографски запис!  ЗАСЕДАНИЕ  на Министерския съвет  23 август 2017 година  Заседанието започна в 10.10 часа и беше ръководено от министър-председателя Бойко Борисов.  Точка 3  Проект на Решение за одобряване на Годишен доклад за състоянието на националната сигурност през 2016 г.  БОЙКО БОРИСОВ: Приема се”.  Толкоз. Седем (7) секунди. Без въпроси, дебати, съгласия, несъгласия. Без ни един глас “против” или “въздържал се”. Безсловесно. Експресно. Единодушно. Душно.  На 30 август, когато докладът е разпределен по парламентарни комисии, МС приема друг доклад, вносител – вицепремиерът и министър на отбраната Каракачанов, страници – 84.  “Стенографски запис!  ЗАСЕДАНИЕ  на Министерския съвет  30 август 2017 година  Заседанието започна в 10,05 часа и беше ръководено от министър-председателя Бойко Борисов.  Точка 1  Проект на Решение за одобряване на доклад за състоянието на отбраната и въоръжените сили на Република България през 2016 г.  БОЙКО БОРИСОВ: Приема се”.  Толкоз. Седем (7) секунди. Няма въпроси, дебати, съгласия, несъгласия. Няма ни един глас “против” или “въздържал се”. Безсловесно.    Експресно. Единодушно. Душно.  И никой министър не задава логичните въпроси:  Са ли въоръжените сили част от националната сигурност? Ако не са – що си губим времето, вместо да се плацикаме на морето? Ако са – защо първо приемаме обобщения доклад, а след седмица – доклада за отбраната и въоръжените сили? Защо в доклада на МО страховитият враг Русия е назован с половин уста, мимоходом, в две изречения, преписани от задължителния евроатлантически кодекс с русофобски заклинания на тема Украйна и Крим? Защо в годишния доклад на ДАНС руската заплаха е несправедливо неглижирана, безотговорно пренебрегната и отсъства тъй скандално? Спи ли ДАНС? Обаче – откъде тогава се взе врагът Русия в обобщения доклад? Ами от “нашите доктрини”, писани на, под и около върха на НАТО.       Каква я свърши за 7 секунди на 23 август 2017 г. правителството на геополитическия стратег, титан, гигант и колос?  Вкара България в Третата световна война в името на “новия световен ред” и “нова Европа” (честито, русофобчета!); обяви Русия за наш смертелен враг; за рушител на “единна, свободна и мирна Европа”; и за подмолен “източник на регионална нестабилност” в Балтийско, Черно и Средиземно море, сиреч – за нахална пречка пред доктрината “Триморие”.  (Б.а.: “Триморието” е идея на САЩ и цели да пресече руските енергийни потоци към Западна Европа; да насъска – военно и пропагандно, бившите соц. страни срещу Русия; да откъсне Балканите от Русия; да прекъсне всякакви връзки на Русия с Европа; да огради Русия с железен кордон и да я натика в изолатор; да създаде сплотен антируски блок под американски контрол. “Който остане извън “Триморието”, ще агонизира”, казва Джордж Фридман.)  Русия е виновна, защото: “засилва своите военни способности и увеличава военните си дейности” (вместо да легне и да мре); интегрира “в икономиката, социалния и политически живот” “незаконно анексирания Кримски полуостров” (вместо да го приподнесе на САЩ, коленопреклонно и с панделка); и защото “разширеният излаз на тази страна (“тази страна” е Русия!) до акваторията на Черно море, вкл. до енергийните залежи в него (тук е заровено кучето!), води до трайно нарушаване на геостратегическия и военния баланс в Черноморския регион”. Изконният американски петрол се оказа руски! Каква нелепа случайност!  Русия е виновна за “влошаването на отношенията с НАТО и ЕС”; застрашава илюзорната “Европейска архитектура за сигурност”; не изпълнява “фундаментални международни договори”; не зачита “териториалната цялост на независими държави”; използва “хибридни стратегии” и води “информационна война”.  Русия е виновна, защото задълбочава кризата със своите “интензивни опити за възстановяване и разширяване на сферите на влияние чрез действия във военната, икономическата и културната сфера”; защото коварно представя тези опити “като равноправно и взаимноизгодно сътрудничество и дори като помощ за защита на националната идентичност и суверенитет”; и така изкушава, съблазнява и развращава невинните васалчета с порочни помисли за национално достойнство.  И най-сетне – Русия (по подразбиране и презумпция) е главният дестабилизатор не само на Европа, “но и отвъд Атлантическия океан”.  И главно – Русия е виновна, че съществува. Това е изводът от доклада, който ви цитирах. Обаче България е на три морета! Пак!    Неприятни въпроси към хоноруваните русофобски бройлери:  Колко е военният бюджет на САЩ? По информация от вчера – 700 млрд. долара. От тях 100 млн. долара “за възпиране на руската агресия на Балканите”.  А военният бюджет на Русия? 65 млрд. долара.  Колко военни бази имат САЩ по света? 1132 бази в 90 държави.  А Русия? 4 бази в бивши съветски републики и 2 в Сирия.  Кой е авторът на над 170 преврата, интервенции, бомбардировки, политически убийства, манипулирани избори, “цветни революции” и “пролети” срещу над 180 суверенни държави за последните 50-60 години и кой погуби между 17 и 20 млн. души? Русия? Не. САЩ.  Кой създаде, отгледа, обучи, финансира и въоръжи ислямистките терористи от “Ал Кайда” до ИДИЛ? Русия? Не. САЩ.  Кой разбомби Белград с обеднен уран, надовлече муджахидини и талибани, съучаства в унищожението на 530 православни църкви и манастири, и монтира на Балканите измислената държава Косово, ислямистка при това? Русия? Не. САЩ и НАТО.  Кой разсипа Ирак, разлюля Близкия Изток и организира “бежанската” инвазия в Европа? Русия? Не. САЩ.  Кой създаде, отгледа, обучи, финансира и въоръжи бандеровските неонацисти? Русия? Не. САЩ.  Кой истеризира, рекетира и трови Европа с “руска заплаха”, за да я омаломощи, превземе и подчини на своя интерес? Русия? Не. САЩ.  Има ли в България руски военни бази? Не. Има американски.  А имало ли е съветски военни бази? Не.  Има ли в България руски университет, руски колежи, руски НПО-та? Не. Има американски.  Кой изнуди, принуди, изюди България да унищожи и съсипе своята индустрия, енергетика, наука, образование, армия, култура, здравеопазване, селско стопанство, държава, история, памет, идентичност и достолепие? Русия? Не. САЩ, НАТО и ЕС.  И накрая:  Кой, за Бога, освободи България от турско робство? Русия.  Коя армия избави Европа от нацизма? Червената.  Кой се прави на планетарен властелин, кой вилнее, безчинства, граби, унижава и унищожава, кой е този алчен, ненаситен, световен тиранин и паразит? Русия? Не. САЩ.    “В по-голямата част от историята ни Русия е наш враг, включително и при Руско-турската освободителна война… Реализирали са просто една рекламна кампания… Година след освобождението голяма част от народа започва да съжалява за турското робство… Русия е направила всичко възможно да удави България в кръв, да я ликвидира и изтрие от картата на Европа… Който чете руските буквари – да ходи да целува портрета на Путин”, разпореди Валери Симеонов, вицепремиер и любител на майтапчийски снимки в Бухенвалд.  “Докладът, в който Русия е поставена сред основните заплахи за страната ни, е обективен. Няма нужда да се прави истерия от този случай”, процеди Екатерина Захариева, вицепремиер и външен министър.  “Това съм казал, това пише! Ако НАТО ни призове, ще воюваме с Русия!”, повели повелителят на геополитиката.  “Русия приижда! Русия налита, връхлита, агресира, анексира, окупира, узурпира, манипулира, съблазнява, изкушава, развращава! Ей! Чуй ни, Ю Ес Ей! Помощ! Не щем суверенитет, искаме васалитет! Не щем идентичност, искаме в наличност! Не щем история, искаме в Калифорния! Помощ! Помощ!”… Тъй пищят българските ястреби, белким се харесат на своя сюзерен.  Гнусно нещо е предателството.      ", "date": "2017.09.21", "title": "Кой обяви Русия за враг?"}
{"url": "http://www.classa.bg/%D1%81%D0%B2%D1%8F%D1%82/item/372954-%D1%82%D1%80%D1%8A%D0%BC%D0%BF-%D1%81%D0%B0%D1%89-%D0%B5-%D0%BE%D1%81%D0%BD%D0%BE%D0%B2%D0%BD%D0%B8%D1%8F%D1%82-%D1%81%D0%BF%D0%BE%D0%BD%D1%81%D0%BE%D1%80-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC", "text": "След като нанесоха „погрешен” удар по Сирийската правителствена армия, която воюва с Ислямска държава, САЩ се опитват да обвинят Русия, че е нарушила споразумението и дори да й вменят вина, че е бомбардирала хуманитарен конвой на ООН и Сирийското общество на Червения полумесец. Арогантността на САЩ отново достига невиждани висоти. Винаги може да се „измисли” инцидент като „химическата атака на Башар Асад”, (която британците бързо доказаха, че не е негова, но си замълчаха). Първо се прави сценката, а после САЩ влизат в ролята на защитните на демокрация, а съответно вменяват на Русия – ролята на агресора. Евтини номера, които светът вече понаучи. Но трудно някоя страна може да повдигне глава, предвид военното опекунство на САЩ в почти всяка част на планетата.    пишат читатели във форума на испанския вестник „Ел Мундо” в отговор на съобщението за прекратяване на примирието от страна на САЩ, поради това, че Русия „не спазвала договореностите”. За всички отдавна е ясно, че под прикритието на хуманитарните конвои се превозват оръжия и провизии за терористите. Ако стигнат до мястото на предназначение – добре, ако бъдат бомбардирани – пак добре, защото се лансира в световното публично пространство как злодеите са бомбардирали хуманитарен конвой…   Ударът на американските ВВС по позициите на правителствените сирийски войски в района на Дейр ез-Зор се оказа удивително ефективен. Особено на фона на скромните успехи на американците в борбата с ислямските терористи. По информация на Министерството на отбраната на Русия, при нападението са убити 62 военнослужещи,  други повече от 100 са ранени и са унищожени около 20 единици бойна техника.   Те се свързали с американските си „колеги” и им съобщили, че водят огън не по терористите, а по сирийската армия. След като получили тази информация, американците веднага прекратили операцията.        Тези извинения не направиха впечатление на руските дипломати. На състоялото се по инициатива на Москва екстрено заседание на Съвета по безопасност на ООН, постоянният представител на Русия Виталий Чуркин в прав текст обвини САЩ в подкрепа на Ислямска държава. Военният аналитик на CNN подполковник Рик Франкона каза, че тези обвинения са абсурдни и цинично заяви:  В подобен дух беше и изказването на постоянния представител на САЩ в ООН, Саманта Пауър, която се възмути, че се свиква извънредно заседание като каза:  В своето изказване Чуркин отбеляза: По този повод вестник Bayerischer Rundfunk представя на своите читатели подробна версия за станалото и пише:     . Избраното време и други аспекти на ситуацията свидетелстват, че става дума за съзнателна провокация.   В неделя се получи още една информация за свален при неизяснени обстоятелства самолет на сирийските ВВС, а също така, че патрулен самолет на САЩ, P-8A Poseidon е извършил пореден, четвърти за изминалата седмица полет в непосредствена близост до руската авиобаза Хмеймим в Сирия и до пункта за материално-техническо обезпечаване на ВМФ на Русия в пристанището Тартус. Самолетът е летял ниско, над морската акватория на Средиземно море, където сега са разположени бойните кораби от постоянния оперативен състав на ВМФ на Русия.   Вероятността, бомбардировката на позициите на сирийската армия да е станала случайно, е почти нищожна. Като цяло, създалата се ситуация само затвърждава съмненията на редица експерти и политици, че това не е случаен инцидент. Кандидатът за президент Доналд Тръмп по този повод заяви:      САЩ използват в свой интерес ислямския тероризъм много отдавна. Ако говорим въобще за англосаксонската общност, то тя използва арабския тероризъм още в Първата световна война, поддържайки въстанието срещу турците на територията на Османската империя. След това бяха използвани басмачите срещу Съветска Русия. След това Америка  поддържаше муджахидините в Афганистан.         Неслучайно Саманта Пауър толкова се възмути на репликата на Виталий Чуркин, че САЩ подкрепя Ислямска държава. Това показа, че той засегна болното място. След споразумението на никой и през ум не му минаваше мисълта, че САЩ ще се решат на такава брутална и нечовешка провокация. Въпреки това примирието беше обречено, тъй като нямаше яснота кой контролира неговото спазване. За американците разположението на правителствените сили не е било тайна. Американските военни са извършили бомбардировката съвсем умишлено.", "date": "2017.09.21", "title": "Тръмп: САЩ е основният спонсор на международния тероризъм"}
