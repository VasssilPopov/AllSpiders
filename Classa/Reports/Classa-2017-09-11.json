{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372603-%D1%81%D0%BF%D0%B8%D1%81%D1%8A%D0%BA-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Германските власти откриха списъци с над 5000 имена на възможни мишени, включително повече от 100 политици, при акции в домовете и работните места на двама заподозрени за тероризъм в провинция Мекленбург-Долна Померания, предаде Ройтерс, като се позова на в. \"Велт\". Според цитирани от вестника източници по сигурността се предполага, че единият от заподозрените, който е бивш полицай, е използвал служебния си компютър, за да търси адресите на политически противници. На 28 август органите на реда са обискирали домовете и работните места на полицая, който е временно освободен от длъжност, и на още един човек, заподозрени, че са планирали да залавят и убиват политици заради възгледите им за имиграцията. Според прокуратурата заподозрените, които са се страхували, че германската бежанска политика може да доведе до обедняване на страната, са започнали да се запасяват с храна и боеприпаси и да планират нападения. Политиците в списъка са били от различни партии, включително Християндемократическия съюз на германската канцлерка Ангела Меркел.", "date": "2017.09.11", "title": "Списък за политически убийства в Германия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/372604-%D1%80%D1%8A%D1%81%D1%82-%D0%BD%D0%B0-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%BE%D1%81%D1%82%D1%82%D0%B0-%D0%BF%D1%80%D0%B5%D0%B7-%D1%8E%D0%BB%D0%B8", "text": "Промишленото производство нараства с 4,2% през юли спрямо година по-рано, показват предварителните календарно изгладени данни на Националният статистически институт (НСИ) Увеличението се дължи главно на ръст в преработващата промишленост с 6,3%. Производството на метални изделия, без машини и оборудване нараства с 37,7%, но месец по-рано беше отбелязан годишен спад от 8,4%. Намаление на годишна база през юли е отчетено и при производството на тютюневи изделия - с 26,4%, обработката на кожи; производството на обувки и други изделия от обработени кожи без косъм - с 15,7%, производството на облекло - с 11,6%, производството на напитки - със 7,1%. Спад спрямо юли 2016 г. има и в производството и разпределението на електрическа и топлоенергия и газ - с 1,4%, и в добивната промишленост - с 0,8%. През юли 2017 г. се наблюдава ръст от 7,9% на строителната продукция спрямо същия месец година по-рано, показват календарно изгладените данни на НСИ. Ръстът се определя от положителния темп при строителството на административни сгради, където нарастването е от 15,9%, за сметка на спад от 0,9% при гражданското и инженерното строителство.", "date": "2017.09.11", "title": "Ръст на промишлеността през юли"}
{"url": "http://www.classa.bg/%D1%81%D0%BF%D0%BE%D1%80%D1%82/item/372605-%D0%BA%D1%8A%D0%B4%D0%B5-%D0%BE%D1%82%D0%B8%D0%B4%D0%B5-%D0%B1%D0%B5%D1%80%D0%B1%D0%B0%D1%82%D0%BE%D0%B2", "text": "Феновете на Димитър Бербатов бяха започнали да се чудят дали той ще играе някога професионален футбол, след като нападателят бе без отбор повече от година. Тази дилема получи своето изненадващо решение, след като той влезе в индийския футболен сериал. През август Бербатов подписа 1-годишен договор със завършилия на второ място през миналия сезон „Керала Бластърс\", с което влезе в историята на местната Суперлига като първия българин, състезаващ се в страната с над 1,3 млрд. души население. „Следващото футболно приключение в моя живот е тук! „Керала Бластърс\", красивият футбол идва!\", сподели в социалните мрежи бившият играч на ЦСКА, „Байер Леверкузен\", „Тотнъм\", „Манчестър Юнайтед\", „Фулъм\", „Монако\" и ПАОК. Покажи ми парите Красивият футбол на Бербатов е ясен, но защо му е да го демонстрира на прохождащ азиатски пазар? Заради парите, разбира се. За един сезон, който трае 5 месеца, българинът ще прибере близо 1 млн. евро, което ще го направи третият най-високоплатен футболист, играл в индийската Суперлига. Пред него по този показател са: бившият му съотборник в \"Тотнъм\" Роби Кийн, който подписа с шампиона „Атлетико де Колката\" за 1,22 млн. евро; най-високата заплата, давана някога в индийския футбол, е тази на Алесандро дел Пиеро, който през 2014 година се договори да получава 1,33 млн. евро годишно от \"Делхи Дайнамос\". На 36 години Бербатов няма пред себе си много професионален футбол, така че това е много добро бизнес решение, което ще му позволи да монетизира граденото от него име в залеза на кариерата си. Никъде в европейските първенства, където футболът е интензивен и изисква оптимална физическа форма във всеки момент, той не би получавал подобна заплата, а в последните години други смятани за „екзотични\" дестинации, като в Китай, се развиха и станаха конкурентни. Но Бербатов не е сам в това азиатско приключение. През този сезон, който започва през октомври, доста застаряващи звезди от европейските терени ще привличат индийските фенове в мачовете от местната Суперлига – там са Дел Пиеро, Никола Анелка, както и бившият защитник на „Манчестър Юнайтед\" Уес Браун, който отново ще бъде съотбортник с българския нападател. Футбол вместо крикет Индийската „Хиро Индийска Суперлига\" е проект от 2010 г., когато Общоиндийската футболна федерация (ОФФ) подписва 15-годишен договор на стойност 7 млрд. индийски рупии (над 91 млн. евро) с „Рилайънс Индъстрис\" и „Интернешънъл Мениджмънт Груп\". Двете компании получават ексклузивни права за създаване на ново футболно първенство и неговото спонсорство, реклама, франчайзинг, излъчване и продажба на рекламни стоки. Суперлигата е от 8 отбора, които трябва задължително да имат поне един т. нар. „марков играч\" – футболист със световна известност – и още седем чужденци (част от които от своя страна са не по-малко известни от марковите играчи). Лигата следва модела на американската „Мейджър Сокър Лийг\" с франчайзинг система – след избирането на градовете домакини са създадени осем отбора, които играят, без последните в класирането да изпадат в по-долна дивизия. Всички отбори играят помежду си по два мача с разменено гостуване. След тази фаза първите четири отбора играят полуфинали, също на разменено гостуване, за да определят участниците във финалния двубой. Целта на първенството е да популяризира футбола в държава с огромен зрителски и маркетингов потенциал, в която обаче този спорт на местно ниво значително отстъпва на спорт номер едно – крикета. Изследване показва, че за 2012 г. 150 млн. индийци са гледали футбол по телевизията, но не от местната, а от английската Висша лига, испанското първенство и Шампионската лига. Къде отива Бербатов Новата футболна лига бързо се превръща в мода за най-влиятелните местни бизнесмени, актьори и звезди от крикета. Именно легендата от най-популярния индийски спорт Сечин Тендулкар създава клуба „Керала Бластърс\" през 2014 г. Кръщава тима на себе си – Тендулкар е популярен с прякора си Мастър Бластър. Дялове в тима от град Кочин имат още един от най-популярните представители на крикета Прасад Потлури, както и звездите на Боливуд, актьорите Чиранжееви и Акинени Нагаруна, както и продуцентът Аллу Аравинд. Едва ли футболът ще измести крикета от сърцата на индийците, но от разширяването на географията на най-популярната игра печелят всички. В това число и Бербатов. Яна Касова", "date": "2017.09.11", "title": "Къде отиде Бербатов"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/372596-%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%B8%D0%B7%D1%82%D0%BE%D1%87%D0%B2%D0%B0%D0%BD%D0%B5-%D0%BD%D0%B0-%D0%B1%D0%B0%D0%BD%D0%BA%D0%BE%D0%B2%D0%B0-%D0%BA%D0%B0%D1%80%D1%82%D0%B0-%D0%B1%D0%B0%D0%BD%D0%BA%D0%B0%D1%82%D0%B0-%D1%89%D0%B5-%D0%B8%D0%B7%D0%BF%D0%BB%D0%B0%D1%82%D0%B8-%D1%81%D1%83%D0%BC%D0%B0%D1%82%D0%B0-%D0%BD%D0%B0%D0%B4-100-%D0%BB%D0%B2", "text": "В случай на източване на банкова карта след кражба или разкриване на ПИН кода, банката ще бъде задължена да изплати изтеглената сума над 100 лв. Това ще бъде възможно след 2018 г. Сега максималният размер, над който банката възстановява неразрешени картови разплащания, е 300 лв. Промяната е предвидена в проекта на нов закон за платежните услуги и платежните системи, подготвен от финансовото министерство. Срокът за общественото му обсъждане вече изтече. С проекта се въвежда пакет от мерки за по-добра защита на парите на хората и по-голяма прозрачност на платежните услуги. Освен свалянето на прага, над който се покриват загубите при незаконно източване на сметки, в законопроекта се разписват и случаите, когато платецът не носи абсолютно никаква отговорност и банката или друг доставчик на платежната услуга трябва да възстанови цялата сума. Един от тези случаи е, когато банката не е въвела новите критерии за т.нар. задълбочено удостоверяване на клиентите си.    При него освен досегашното идентифициране с код ще се изисква платецът да посочи още и парола или някаква друга характерна особеност за себе си. В бъдеще, ако доставчиците на платежни услуги не осигурят критериите за задълбочено удостоверяване, при извършена измамна трансакция хората няма да носят никаква отговорност и всички загуби трябва да им бъдат възстановени до лев. И сега, ако от банковата карта бъдат изтеглени 300 лв. незаконно, някои банки възстановяват цялата сума. Но могат и да не го направят, ако решат, че клиентът е виновен, защото например е бил немарлив и не е опазил картата или ПИН кода си. При новия законов ред потребителите ще рискуват само 100 лв.    В голямата си част новите законови текстове целят да доведат до намаляване на таксите по основните платежни операции, както и до повишаване на тяхната сигурност, с което да направят безкасовите плащания по-изгодни и предпочитани пред плащанията в брой. Последните данни на БНБ за финансовите резултати на банките у нас показват, че те събират все повече приходи от такси и комисиони, с което компенсират рекордно ниските лихви. За първите 7 месеца на годината постъпленията по това перо в банките са 660 млн. лв. - с 50 млн. лв. повече от същия период на миналата година.   Ограничаването на банковите такси всъщност е обща европейска тенденция, подкрепена с редица регламенти на ЕС, които на практика се въвеждат и у нас с новия закон. Така например ще се въвежда изискването таксите, които всяка банка събира по основните платежни операции, да са по-ниски от средния размер на таксите, събирани в предходната календарна година. Контролът ще се осъществява от БНБ, която от есента на 2016 г. води регистър на средния размер на таксите при платежните услуги. Нещо повече, когато 10 или повече банки не начисляват такса за някоя от основните операции, тази услуга се определя като безплатна в регистъра на БНБ.    Това означава, че и останалите банки трябва да започнат да я предлагат безплатно. Основни операции са откриването и закриването на платежна сметка, внасянето и тегленето на средства, справките извлечения и др. Със сигурност от догодина платежните услуги директен дебит и кредитни преводи в евро трябва да станат безплатни за потребителите. Освен това клиентите ще заплащат таксата само ако са били информирани за размера й преди началото на трансакцията, се посочва изрично в закона.    Това означава, че ако не са уведомени предварително, че дадена услуга ще им струва примерно 5 лв., и не са съгласни с това, те просто може да откажат да платят. При това трансакцията не може да бъде анулирана. Как точно ще се докаже дали банковият служител е информирал, или не е информирал клиента си, е трудно да си представим, но в законопроекта изрично е записано, че доказателствената тежест е за сметка на доставчика на платежната услуга, т.е. на банката, и не е грижа на клиента.", "date": "2017.09.11", "title": "В случай на източване на банкова карта банката ще изплати сумата над 100 лв."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372597-%D0%BC%D0%B8%D1%81-%D0%B4%D0%B6%D1%83%D0%BA%D0%B8-%D0%BA%D0%B0%D0%B7%D0%B2%D0%B0-%D0%B4%D0%B0-%D0%B2-%D1%80%D0%BE%D0%BA%D0%BB%D1%8F-%D0%B7%D0%B0-%D0%BA%D0%BE%D0%BB%D0%BE%D1%81%D0%B0%D0%BB%D0%BD%D0%B0-%D1%81%D1%83%D0%BC%D0%B0-%D1%81%D0%BD%D0%B8%D0%BC%D0%BA%D0%B8", "text": "Мис Джуки Габриела Радославова ще се омъжи в рокля за 5000 лева, разкри пред \"Телеграф\" самата тя. Сватбата е утре в София и ще бъде втората подобна след тази на Мис Силикон Джулиана Гани.    Красавицата получи предложението от Велизар Гълъбов, с когото се запознала през 2016 година на футболен мач на ЦСКА в Гоце Делчев, когато отборът играеше във В група.    Червената фенка е категорична, че тази любов е от пръв поглед и може би най-красивото нещо, което й се е случвало до момента. \"Ние много бързо организирахме всичко.    Хубавите неща стават бързо. Сватбата ще е в тесен кръг. Няма да имаме гости, ще отидем да сключим брак пред Бог и пред закона, пред нашите кумове, родители и роднини. А догодина или по нататък може да направим голяма сватба с много приятели. Решихме просто това да е нашия миг и да го изживеем с най-близките си\", споделя Габриела.    \"Булчинската ми рокля е красива, стилна и нежна. В никакъв случай не е разголена. Една елегантна рокля, в която се чувствам горда и щастлива.    Достойна рокля. Такава, в каквато заслужават родителите ми да ме гледат. Мис Джуки сподели, че е похарчила толкова пари за минисватбата си, колкото някои хора дават за грандиозно тържество.          ", "date": "2017.09.11", "title": "Мис Джуки казва \"Да\" в рокля за колосална сума!(СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372598-%D0%BE%D0%B3%D1%80%D0%BE%D0%BC%D0%BD%D0%B0-%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B2-%D0%BF%D0%B5%D1%80%D0%BD%D0%B8%D0%BA", "text": "Млада перничанка излезе през нощта от дома си и потъна вдън земя. За последно Лидия, която е майка на малко момиченце, е видяна от съпруга си. Тя легнала да спи до мъжа си. Когато той се събудил сутринта, нея вече я нямало. „Вечеряхме. Легнахме си. По едно време се събудих, тя отиде до тоалетната и пак си легна.    После, към 5 часа, нея вече я нямаше\", разказа през сълзи пред камерата на bTV притесненият съпруг на Лидия Павел Христов. „Тя е с телефон. От момента, в който се събудих, не съм спрял да й звъня. Телефонът й е изключен.     динственото, което искам, е да се върне при мен\", добави разстроеният мъж. Лелята на младата жена разказа, че Лидия била безработна. „8 години беше затворена вкъщи. Беше много притеснена. Искаше да работи\", каза жената. Обикновено младата жена носи черни дрехи и дънки. Близките й я описват като затворено момиче. Обявена е за общодържавно издирване. Близките на Лидия не вярват тя да е отвлечена и не спират да повтарят, че единственото им желание е да я видят отново вкъщи.     По информация zapernik.com, младата жена е изчезнала на 8 септември. Облечена е с черна блуза, черен елек, сини дънки и обувки на платформа.", "date": "2017.09.11", "title": "Огромна мистерия в Перник!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372599-%D0%BF%D0%B8%D1%89%D0%BD%D0%B0%D1%82%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%B0%D1%88%D0%BB%D0%B8-%D0%B3%D1%80%D0%B5%D1%8A%D0%BC-%D1%81%D0%B5-%D1%80%D0%B0%D0%B7%D1%81%D1%8A%D0%B1%D0%BB%D0%B5%D1%87%D0%B5-%D1%81%D0%BD%D0%B8%D0%BC%D0%BA%D0%B8-18", "text": "Известната скандална моделка Ашли Греъм отново показа формите си по време на фотосесия по улиците на Ню Йорк, проведена във вчерашния ден, информира \"Дейли Мейл\".    29-годишната пищна красавица фокусира вниманието на минувачите като показа доста гола плът, скрита само от черни шорти и сутиен. Темата на фотосесията на световноизвестната моделка с наднормено тегло бе силовата тренировка.    Тя през цялото време се усмихваше в камерата като впечатление правеха и прелестните къдрици на шоколадовата й кафява коса. Ашли Греъм не се притесняваше да се изцапа по време на снимките и някои части от тялото й бяха покрити от бяла креда, докато се опитваше да се справи с изморителните упражнения.                          ", "date": "2017.09.11", "title": "Пищната моделка Ашли Греъм се разсъблече (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372600-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%B0%D0%B4%D1%80%D0%B8%D0%B0%D0%BD-%D0%B7%D0%BB%D0%B0%D1%82%D0%BA%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5", "text": "Нямаме представа кой ни причини това. Вярвам, че извършителите ще бъдат заловени\". Това заяви преди минути бащата на Адриан Златков, който беше отвлечен на 30 август, съобщава Нова тв. Тази нощ, както БЛИЦ съобщи, стана ясно, че младежът е намерен жив и здрав. „В добро здраве е, но има нужда от почивка\", заяви Тони Златков.    Припомняме, че вчера първо пред медията ни собственикът на \"Софавто\" потвърди, че синът му e добре. Той няма никаква представа къде е бил. Шокът за цялото ни семейство е много голям, не искахме да го натоварваме с допълнителни въпроси\", заяви още бизнесменът. Той потвърди, че отвличането е било с цел откуп.    \"Нямам право да говоря дали са платени пари за откуп, съжалявам\", каза той и уточни пред БНТ, че \"с похитителите е имало комуникация\".", "date": "2017.09.11", "title": "Бащата на Адриан Златков с ексклузивно разкритие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372601-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Днес, избягвайте да се занимавате със сделки с недвижими имоти, както и да искате юридически съвети. Малко вероятно е подобни неща да са успешни, но разходите и грешките могат да бъдат огромни. Заемете се с малка и рутинна работа, която ще увеличи доходите ви. Вечерта е възможно, неотложно пътуване по лични въпроси. Днес, не се противопоставяйте и възмущавайте на това, което се случва около вас. Бъдете мъдри и спокойно решете всички проблеми, които възникват, независимо от вашите желания. Трябва да бъдете не само отговорни в работата, но и точни. Всяко забавяне и пропуск, могат да бъдат пречка за постигане на целите ви. Днес е възможно интензивно сътрудничество с нови бизнес партньори. Основното е, не пропускайте възможностите - творчески или финансови. За преминаване към друго работно място, деня не е подходящ, затова пък е добър за установяване на контакти с бивши колеги и началници. Вечерта са възможни домашни и финансови проблеми. Днес бъдете по-близо до близките си и се вслушвайте в препоръките на по-опитните от вас. Проблем с недвижим имот, може така да се усложни, че без помощта на адвокат, да не може да се справите. Вечерта ви чакат новини, свързани с наследството. Решете всичко заедно с близките си хора, а не сами, както сте свикнали. Днес, ще получите ценна информация, която трябва да приложите активно в работата си. Ако не се страхувате, ще може да разрешите дори и най-сложните текущи проблеми. Навременната помощ от приятел ще ви позволи, да погледнете на много неща по различен начин. Ако покажете организационните си умения, тогава в личния живот, нещата ще тръгнат в положителна посока. Днес, дръжте емоциите си под контрол, особено ако искате да изразите цялата истина пред колега. Разбира се, трябва да защитите вашите права и интереси, но не по този начин. Добър ден, за тези които са планирали посещение на далечни роднини. Всичко ще се окаже още по-добре, отколкото сте очаквали. Не се паникьосвайте! Днес са възможни проблеми с техниката, така че с тези въпрос трябва да се заемете рано сутринта. Забравете за любовните приключения и интригите, в противен случай, ще се сблъскате с ужасни проблеми. В кариерата ви, всичко ще се развива отлично. Докато за здравето си, е добре да следите, възможни са настинки. Общувайте не само с дългогодишните си приятели, но обърнете внимание и на новите запознанства. Комуникациите, особено в бизнес план, ще ви бъдат от полза. Днес, повечето време ще посветите на решаването на неотложни проблеми. Вечерта е възможна малка схватка с човек, който отдавна изпитва към вас неприязън или завист.   Днес, навсякъде ще бъдете желани гости и приятни събеседници. Ако успешно решите проблемите в работата, ще получите не само пари, но и уважение от страна на шефовете ви. Важната информация, е по-добре да държите за себе си, в противен случай, конкурентите ви, могат да се възползват и да ви изпреварят в работата. Очаква ви натоварен ден, когато силата и енергията ви, ще бъдат на краен предел. Не взимайте всичко, което ви се предлага. По-добре, взимайте по-малко - придържайте към това правило. Активната кореспонденция по електронната поща, ще ви помогне да установите връзки с дългогодишни партньори. Вечерта е подходяща за семеен празник и разходка в парка. Днес на преден план ще бъде работата ви, затова близките ви хора, ще започнат да се обиждат във вашата заетост. Някои проблеми, могат да възникват от нищо, но ще трябва да бъдат решени спешно. За здравето ви, ще са полезни терапевтични процедури, гимнастика и закаляване. Особено, ако имате хронични заболявания, които се изострят в началото на есента. Днес, може да се захванете със всякаква работа – всичко ще ви спори. Срещу общественото мнение не тръгвайте, в противен случай ще подкопаете собственият си авторитет В любовта, трябва да слушате себе си, а не какво казват приятели и  роднини. В семейството, се съсредоточете върху вашите преки задължения, тогава всичко ще върви добре.", "date": "2017.09.11", "title": "Дневен хороскоп 11 септември"}
{"url": "http://www.classa.bg/%D1%82%D0%B5%D1%85%D0%BD%D0%BE/item/372602-%D0%BA%D0%B8%D1%82%D0%B0%D0%B9-%D1%89%D0%B5-%D0%B7%D0%B0%D0%B1%D1%80%D0%B0%D0%BD%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B4%D0%B8%D0%B7%D0%B5%D0%BB%D0%BE%D0%B2%D0%B8-%D0%B8-%D0%B1%D0%B5%D0%BD%D0%B7%D0%B8%D0%BD%D0%BE%D0%B2%D0%B8-%D0%BA%D0%BE%D0%BB%D0%B8", "text": "Китай ще обяви краен срок за прекратяване на продажбите от автомобилостроителите на коли с бензин и дизел, с което ще натисне компаниите да увеличат усилията си за разработка на електрически автомобили за най-големия автомобилен пазар в света, предаде „Блумбърг\". Заместник-министърът на индустрията и информационните технологии Син Гобин съобщи по време на автомобилен форум в град Тянцзин, че правителството обсъжда с други регулатори графика за постепенно прекратяване на производството и продажбите на коли с традиционни горива. Целта е Китай да изпълни международните си ангажименти за намаляване на въглеродните емисии до 2030 г. и същевременно да намали вноса на суров петрол. През юли т.г. Великобритания обяви, че до 2040 г. ще забрани продажбите на бензинови и дизелови автомобили, след като Франция съобщи малко по-рано за подобен план.", "date": "2017.09.11", "title": "Китай ще забрани продажбата на дизелови и бензинови коли"}
{"url": "http://www.classa.bg/%D1%81%D0%B2%D1%8F%D1%82/item/372591-%D1%80%D1%83%D1%81%D0%B8%D1%8F-%D0%BE%D0%B1%D1%8F%D0%B2%D0%B8-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0%D0%B4-%D0%B8%D0%B4-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%B2-%D0%B4%D0%B5%D0%B9%D1%80-%D0%B5%D0%B7-%D0%B7%D0%BE%D1%80", "text": "Сирийската армия, подпомагана от руските ВВС, нанесе голямо поражение на ислямска държава в град Дейр ез-Зор, който бе в ръцете на джихадистите от 2014 г., съобщава РИА Новости. Според руското министерство на отбраната това е най-голямата победа над терористичната група през последните три години. \"Сирийски правителствени войски, с подкрепата на руските ВВС, направиха значителни постижения и нанесоха голямо поражение на фракциите на ИД в град Дейр ез-Зор. Тази загуба надминава по значение и мащаб всички победи на последните три години \", се казва в изявление на руското министерство. Министерството потвърди по-рано съобщенията, че сирийската армия е разкъсала обсадата на терористите на военното летище на града, след масирана атака от ВВС. В момента сирийските войски заедно с гарнизона на въздушната база разширяват коридора между летището и Дейр ез-Зор, като водят битки по фланговете. Тази седмица сирийските сили успяха да разкъсат обсадата около град Дейр ез-Зор. За напредването допринесе Русия, която нападна позициите на терористите с круизни ракети от фрегатата Адмирал Есен.", "date": "2017.09.11", "title": "Русия обяви най-голямата победа над ИД през последните три години в Дейр ез-зор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372593-%D0%BF%D1%80%D0%B5%D0%BF-%D1%82%D0%B5%D0%BE%D0%B4%D0%BE%D1%80%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B8%D0%B9%D1%81%D0%BA%D0%B0-%D0%BF%D1%80%D0%B5%D0%BF-%D1%81%D0%B8%D0%BB%D1%83%D0%B0%D0%BD-%D0%B0%D1%82%D0%BE%D0%BD%D1%81%D0%BA%D0%B8", "text": "„...Очите на Господа са десет хиляди пъти по-светли от слънцето и гледат всички пътища човешки и проникват в скритите места. Нему е било известно всичко, преди да е било сътворено\"...   Не знаела тази истина знатната жена Теодора от Александрия. Тя повярвала на врага - дявола, който тайно внушавал и я убеждавал, че грехът, сторен в тъмното и не видян от слънцето, няма да стане известен на Бога. Но когато от собствен опит разбрала, че пред Бога нищо не остава скрито, о, какво велико покаяние проявила тя тогава!   Теодора живеела честно в съпружество с мъжа си, но паднала в изкушение. Един богат човек, млад и лекомислен, подбуждан от дявола, бил обзет от въжделение към нея и по всякакъв начин се опитвал да я склони към прелюбодеяние, изпращал й скъпи подаръци, обещавал още по-драгоценни и я прелъстявал с думите си. Но тъй като сам не успял да постигне нищо, той се обърнал към една вълшебница изкусителка, за да прелъсти целомъдрената Теодора и да я склони към замисленото от него злодеяние. А изкусителката, която имала за помощник сатаната, намерила удобно време и започнала да й говори за юношата.   Но Теодора казала:   - О, ако можех да се избавя от този човек, който отдавна ме безпокои! Ако го послушам, слънцето, което свети над нас, ще стане свидетел на моя грях пред Бога!   - Тогава - посъветвала съблазнителката, - когато залезе слънцето и падне тъмна нощ, на скришно място изпълни желанието на юношата и никой няма да научи какво сте сторили и няма да има свидетел пред Бога, защото нощта е дълбока и тъмнината ще покрие всичко.   Теодора казала:   - О, добре би било Бог да не узнае греха, извършен през нощта!   - Така и ще стане - уверила изкусителката, - защото Бог вижда само греховете, осветени слънцето, а станалото в тъмнина как може да види?   Теодора била млада, простодушна и неопитна и се поддала на нейните думи. Много спомогнало и бесовското изкушение, защото силата му е голяма, а нашата природа е склонна към страстите и силата ни е немощна. И така, тя послушала лукавия съвет и в нощния мрак извършила беззаконие. Но с утринната зора в сърцето й веднага засияла светлината на Божието милосърдие, защото като осъзнала греха си, започнала да се съкрушава, да се бие по лицето и да скубе косите си. Тя се срамувала сама от себе си и сама си станала противна. Така Божието милосърдие, което не търси смъртта на грешника, заради предишното й целомъдрие я подтикнало към бързо покаяние и изправяне, защото Бог допуска понякога падението на човека, та като се изправи, да прояви още по-голям подвиг и усърдие към Бога, Който прощава греховете.   Теодора съжалявала и плакала за сторения грях и се стараела поне малко да се утеши, като си мислела:   - Бог не знае за моя грях. Впрочем, дори и тогава за мене той е срам и мъка.   Като се опитвала да успокои скръбта си, тя отишла в един женски манастир при игуменията, която познавала. Виждайки скръбното й лице, игуменията попитала:   - Каква печал криеш, дъще моя? Да не те е обидил мъжът ти?   Теодора отговорила:   - Не, госпожо моя, аз и сама не зная, защо скърби сърцето ми.   Желаейки да я утеши, игуменията по внушение на Божия Дух започнала душеполезна беседа и взела да чете божествените книги. Когато четяла едно поучение, стигнала до евангелското изречение: „Няма нищо скрито, което да се не открие, и тайно, което да се не узнае; затова, каквото сте казали в тъмно, то ще се чуе на видело; и каквото сте казали на ухо в скривалищата, то ще бъде разгласено от покривите\"'.   Като чула тези евангелски слова, Теодора се ударила в гърдите и възкликнала:   - Горко на мене, окаяната! Ето, загинах, излъгах се, като си мислех, че Бог не ще узнае за моя грях!   И започнала да се удря, да плаче и да ридае.   Тогава игуменията разбрала, че Теодора е паднала в грях и започнала да я разпитва какво е станало. А тя, макар че едва можела да говори от сълзите си, й разказала всичко подробно.   С такива и други подобни слова игуменията я вразумила и поучила, наставила я по пътя на покаянието и я успокоила, като й разказала за Божието милосърдие и неизречената Му благост, с която е готов да приема каещите се и да прощава на съгрешаващите. Тя й напомнила и за евангелската грешница, която умила със сълзи и избърсала с косите си нозете на Христа и получила от Бога опрощение за греховете си.   Получила утеха за сърцето си, тя се завърнала вкъщи. Но тъй като съвестта й я изобличавала, тя се срамувала да гледа мъжа си в лицето и размишлявала как да умилостиви Бога. Отначало възнамерявала да постъпи в женски манастир, но знаела, че съпругът й няма да позволи това. И ето, за да се скрие от него и всичките си познати, тя намислила следното. Когато веднъж съпругът й отсъствал от дома по някаква работа, тя остригала косите си и късно вечерта, преоблечена в мъжки дрехи, поверила се на Божията воля, тайно напуснала къщата си и тръгнала бързо като птица, излетяла от мрежите. Тя стигнала до един пустинен манастир, наречен „Октодекат\", който се намирал на осемнадесет версти от града, и почукала на портите му.   Игуменът отстъпил пред молбите й, приел я и заповядал да преминава всички монашески послушания. Така сред мъжете заживяла жена в образ на мъж, с мъжко име и никой не знаел тази тайна, освен Единия Бог.    Кой може да опише трудното й житие? Братята виждали труда й в послушанието, търпението във въздържанието, смирението в подчинението, но нейните съкровени и тайни подвизи, всенощните молитви, сърдечните въздишки, сълзите, преклонените колене и въздигнати ръцете виждал само Бог. И денем, и нощем припадала тя към милосърдието Му, както някога блудницата, умила със сълзи нозете на Господа. Покаянието й било по-голямо от сторения грях, защото със смирение умъртвила страстите и похотите си, унижила се пред всички, победила волята си със самоотрицание и станала като ангел в плът. Тялото й, някога осквернено, а сега очистено от подвизите на покаянието и сълзите, станало свят Божий храм, жилище на Светия Дух.   След време блажената Теодора била пратена с камили в Александрия да купи пшеница за нуждите на манастира. Когато я изпращал, игуменът казал:   - Чедо, ако се забавиш по пътя, отбий се в Енатския манастир и там пренощувай с камилите.   Теодора наистина се забавила и изпълнявайки заповедта на игумена, се отбила в близкия до града манастир, наречен „Енат\". Тя се поклонила на игумена му и поискала благословия да даде отдих на камилите до другия ден. Игуменът й дал място в странноприемницата, където имало и обор за камилите. По това време там била отседнала една немлада девица - дъщерята на игумена, която дошла да се поклони на баща си и да го навести. Като видяла младия монах, тоест блажената Теодора, по дяволско внушение девицата усетила въжделение към него. През нощта тя дошла при Теодора, която спяла около камилите, и без да знае, че пред нея е жена, започнала безсрамно да я уговаря към грях. Но Теодора казала:   - Иди си от мене, сестро, защото не съм привикнал с такива работи. Освен това нося в себе си зъл дух и се страхувам, да не те убие.   Девицата си отишла посрамена, но намерила друг гост, с който извършила беззаконие и заченала в утробата си. На сутринта блажената се отправила в града и като изпълнила послушанието, се завърнала в манастира си и продължила подвизите за своето спасение. След шест месеца се разкрило, че девицата е бременна и домашните й започнали да я бият и да разпитват кой й сторил това. Научена от дявола, тя обвинила блажената Теодора.   Като се посъветвали помежду си, монасите я прогонили от манастира с безчестие и побоища и й дали младенеца. Голямо било дивното търпение на блажената! С една дума тя можела да докаже невинността си, но като не желаела да открие тайната, че е жена, приела върху себе си чуждия грях, като възмездие за предишното си престъпление. Тя взела младенеца и седнала пред манастирските врати, ридаейки като изгонения от рая Адам. После си направила малка колиба срещу манастира, изпросвала от пастирите мляко и цели седем години хранела с него младенеца, а сама търпяла глад, жажда и голота, студ и зной, като употребявала за питие морска вода и се хранела с диви треви.   След време братята намерили блажената в пустинята, довели я в манастира, а игуменът й казал:   - Брате Теодоре, Бог прости греха, който беше сторил. Живей с нас и се подвизавай, но не излизай повече извън манастира, за да не те изкуси отново дяволът. Възпитавай и сина си, за да бъде ревнител на твоите подвизи.   И й дал килия, като я освободил от всякакви манастирски работи, за да се моли спокойно на Бога и да почине след големите си трудове. Света Теодора живяла две години в килията заедно с мнимия си син Теодор, като го учела на четмо и писмо, на страх Божий и на смирение, послушание и други монашески добродетели.   Една вечер пред всички тя извикала момчето, затворила се с него в килията и започнала да го поучава. А игуменът по Божие внушение пратил неколцина братя да чуят пред вратите за какво беседва с чедото си. Света Теодора притиснала детето към гърдите си, прегръщала го, целувала го и му говорела:   - Възлюбени сине мой! Времето ми дойде, настъпи краят ми и аз си отивам от тебе. Недей да плачеш за мен и не казвай „аз съм сирак\", защото имаш за баща Бога, Който те покрива със Своята благодат. И аз ще се моля за теб, ако имам дръзновение пред Него. Чуй последните ми слова и ги скътай в сърцето си: обичай Бога повече от всякоя твар и повече от самия себе си, прилепи се към Него с цялото си сърце, не преставай да Го славословиш и да Го молиш с уста и сърце, език и ум. Не оставяй никога общото правило и заедно с другите братя ходи в църквата за първия, третия, шестия и деветия час, за вечерня, полунощна и утреня. Всичките ти молитви да бъдат съпроводени със сърдечно съкрушение, със сълзи и въздишки. Плачи пред Бога всеки ден, за да се сподобиш с вечно утешение.    Слушай игумена и братята, откажи се от своята воля, бъди незлобив отсега и до края на живота си. Загради с мълчание устата си, старай се да не осъдиш някого и да не се присмееш на чуждия грях. Като видиш някой да съгрешава, помоли се за него на Единия безгрешен Бог, за да го изправи, а тебе да избави от грехопадения и вражески изкушения. Не казвай нито нещо празно, нито скверно, нито хулно, от устата ти да не излиза такава дума, за която да трябва да отговаряш в деня на съда. Бъди кротък и смирен по сърце, почитай всички за свои отци и благодетели, а себе си смятай за най-малък от всички. Ако чуеш, че някой от братята е болен, не се лени да го посетиш, с усърдие му послужи и без ропот изпълнявай всяко възложено послушание. Обикни като скъпоценно съкровище нищетата и нестяжанието. Спомняй си живота ми и как се скитах заедно с тебе: какво придобих в колибата си пред манастирската ограда? Ястия и одежди ли? Предмети ли или някакво съкровище? Нищо друго, освен Бога.    Защото какво е по-важно за човека от Бога и Божествената Му любов? Той е нашето съкровище, Той е нашето богатство, Той е храна и питие, Той е дреха и покров, Той е нашето здраве и сила, Той е веселие и радост, надежда и упование. Него се потруди да придобиеш, сине мой. Ако придобиеш Него, то ще е достатъчно и ще се възвеселиш за Него повече, отколкото ако придобиеш и целия свят. Старай се да опазиш чистотата си: както сега си чист телом и духом, така пребивавай до края на живота си. Пази се, чедо мое, да не оскърбиш Божия Дух и да не го отдалечиш от себе си със сластолюбие и угаждане на плътта. Умъртви членовете си, не давай покой и угода на тялото си. Като непокорен осел го смирявай с глад, жажда, работа и рани, докато не преставиш пред Христа душата си чиста, като чиста невеста. Пази се внимателно и от бесовските мрежи, бъди трезвен и буден, защото дяволът не дреме и търси да погълне всеки, който служи на Бога. От този враг да те защити Божията помощ! Също поменувай и мен, чедо мое, за да се сподобя с милостта на праведния Съдия, Който ще съди не само явните, но и тайните грехове, и пред Когото ще се явя днес.   Разумното момче казало:   - Нима си отиваш и ме оставяш сирак, отче мой? Какво ще правя без тебе? Уви за мене, бедния! Горко на мен, сиротния, защото се лишавам от тебе, добри ми отче!   А Теодора го утешавала:   - Нима не ти казах, че не си сирак, защото имаш Бога за твой пазител и Той се грижи за тебе. Той ще ти бъде баща и майка, учител и наставник, покровител и ръководител в спасението.   Тя дълго се молела така, но не се чували всичките й думи, а само плачът и удрянето в гърдите. Заедно с нея ридаело и момчето, оплаквайки осиротяването си. Теодора отново го утешавала и отново се молела. Накрая радостно казала:   - Благодаря на Тебе, премилосърдни Творче мой, че ме чу, че ме помилва и избави душата ми от смърт и очите ми от сълзи.   Като изричала и други думи на благодарност и се веселяла духом, тя замълчала. Изглеждало така, сякаш предала светата си душа в ръцете на Господа, защото повече не се чували думите й, а само плачът на момчето. В този час започнали да благовестят за утренята. Монасите отишли при игумена и му предали всичко, което казала света Теодора. После игуменът събрал братята и отишъл в килията на Теодора, отворил вратата и казал:   - Отче Теодоре, благослови!   Но отговор нямало, защото блажената вече се преставила в Господа. А момчето, плачейки, заспало и едва успели да го събудят. Като влезли в килията, братята видели света Теодора да лежи на земята. Ръцете й били скръстени на гърдите, очите затворени, а лицето сияело с красота, като лице на ангел. Когато започнали да приготвят за погребение честното й тяло, игуменът открил гърдите й, изсъхнали от продължителния пост, и всички узнали, че била жена.   Много монаси, живеещи близо до Октодекатския манастир, научили за случилото се, събрали се със свещи и кадилници, приготвили светото тяло на преподобната Теодора и го погребали с почести в обителта. И светло празнували много дни, прославяйки Христа Бога и възвеличавайки възлюбената Му невеста. След погребението мъжът й си изпросил килията, в която живяла жена му, или по-добре да се каже - невестата Христова, и приел монашески постриг. Помнейки нейните подвизи, той се подвизавал в пост, молитва и сълзи и скоро се преставил в Господа. А момчето Теодор, когото тя имала като син, наследил нрава и добродетелното житие на мнимия си баща или по-добре на своята преподобна майка. Той достигнал такова съвършенство, че след смъртта на игумена всички монаси го избрали на негово място. Теодор бил добър отец, наставлявал чедата си по пътя на спасението и сам последвал преподобната по същия път и заедно се нея се заселили в небесните обители.   С молитвите на Твоите светии, Господи, не лишавай и нас от небесното Си Царство. Амин.   Жития на светиите, преведени на български език от църковно-славянския текст на Чети-минеите на св. Димитрий Ростовски", "date": "2017.09.11", "title": "Преп. Теодора Александрийска. Преп. Силуан Атонски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372594-%D0%B2%D0%BA%D1%83%D1%81%D1%8A%D1%82-%D0%BD%D0%B0-%D1%85%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B1%D0%B0%D0%B1%D0%B0-%D0%B8-%D0%B4%D1%8F%D0%B4%D0%BE", "text": "Ако ей така, без да му мислиш много, просто си затвориш очите, вдишаш дълбоко и си помислиш за вкуса на твоето детство, какъв ще е той?    Екипът на магазини МЕТРО започна свой проект за опазване на истинските, оригинални български сортове плодове и зеленчуци, според който малките производители в страната могат директно да предоставят цялата си продукция на магазина и неговите клиенти.   Агрономи и зеленчукопроизводители с опит обучават малки земеделски фирми и предприятия как да отглеждат български сортове, как да съхраняват семената и да опазват добива, като запазят познатите и толкова обичани от поколения вкусове.    Заедно с това и клиентите на веригата имат директен и гарантиран достъп до качествени и вкусни плодове и зеленчуци, отгледани на нашата земя, според нашите традиции.   В тази връзка между 10 и 16-ти септември, по време на станалото традиционно вече издание на  подкрепяно от МЕТРО, част от ресторантите ще подготвят и специално меню с розов домат.    По време на фестивала ще бъде отдадено заслуженото внимание на безспорния цар на родните зеленчуци, отглеждан с много грижа повече от един век по нашите земи.       Празникът на открито ще започне в 11 часа в Княжеската градина пред паметника на Съветската армия, а организаторите обещават множество „розови\" преживявания, сред които фермерски пазар с изобилие от родни розови домати, ще се проведе  най-дългото доматено хоро в историята на България, доматен велокарнавал и, разбира се, сътворяване на близо тон българска лютеница в гигантска тава.     Ароматът на печени червени чушки се носеше из целия град като някаква лежерна въздишка на умореното от слънце лято, а свежият дъх на доматите, все още здрави, плътни и ухаещи на земя и въздух, сякаш не му даваше да отстъпи място на есента.   Баба и дядо притежаваха фурна, в чиято почерняла от огъня паст се бяха изпекли тонове тутманици, баници, козунаци и хлябове. С годините тежкият труд около приготвянето на тестото, виенето на корите и втасването се беше предал пред напредващите години на моите старци и те вече печаха само приготвени от домакините ястия.   Вратата на дюкяна се отваряше точно в седем часа сутринта и половин час по-късно по тротоарите наоколо в посока към фурната дефилираха пъстри гювечи, керамични съдове с капами, метални тави с агнета, прасенца и ярета, ухаещи мармалади и лепкави от сладост сладка.   Дядо разпределяше ястията според мястото им до огъня, слагаше странни знаци с тебешир по тавите и даваше бележки с точен час за получаване.   Баба пробваше на сол и пипер, добавяше по малко подправки, доливаше бульон, режеше на ситно свеж магданоз, който наръсваше накрая, когато ястието излизаше готово и с виеща се пара от пещта.   За да оцени зеленчуците, дядо ги опипваше с цяла длан, като съвсем леко стискаше, после шумно вдъхваше аромата им и накрая ги разрязваше, за да огледа добре вътрешността им.   Можеше да разпознае добрия самоковски картоф само по миризмата му, истинския розов домат - по структурата на вътрешността му (да не е куха и прекалено водниста, нито твърде плътна и зърнеста), а червената чушка - по дръжката. Клиентите му знаеха, че е придирчив към продуктите, дори когато са съставна част от чуждите печива, затова и се чувстваха длъжни да му докладват откъде са се сдобили със зеленчуците, как точно са ги съхранявали и нарязали и с какво са ги подправили.    Баба познаваше целия град, а и целият град я познаваше и обичаше, като й засвидетелстваше тези свои топли чувства с всякакви домашни хранителни продукти. Пилетата, които се готвеха в къщата на баба и дядо, имаха жълтеникава мазнина и тъмно розово месо.    Задължително закусваха домашно подквасено кисело мляко, в което забодената лъжица стоеше изправена като караул на пост. Подслаждаха го с горски мед (всяка година ходеха на планинска почивка и оттам се връщаха с двадесет буркана пирински, рилски или родопски мед) или с някое от домашно изпечените на фурна сладка - от сини сливи, от тиква или дюли.   Когато беше горещо, минаваха предимно на сурова храна. „Лятото храната е по поляната.\", казваше селската прабаба на децата ми. Така бяха научени и моите старци, за които домат, краставица, зелена чушка и плочка истинско овче или козе сирене, обилно поляти с гръцки зехтин и гарнирани с риган и някоя и друга маслина, беше перфектният обяд.   . Въпреки това обаче у нас, в България, все още „храната от поляната\" може да бъде като тази някога - истинска, много родна и апетитна.   Накрая нека се върна на онзи вкус от началото на този текст - на лютеницата.  И на хляба преди нея.   Хлябът на баба и дядо беше домашно приготвен и черен. Баба го месеше за нула време, като винаги слагаше истинска, жива мая. Изпичаше го на голяма питка, от която се режеха дълги, прави филии. Детското ми въображение ги виждаше като подметки на джапанки, затова и в семейния фолклор присъстваше например израза „да хапнем по една джапанка с лютеница\".   А лютеницата моите старци я правеха с червени чушки и домати и я подслаждаха с мед. Вареше се в гигантска почерняла от употреба тенджера досами фурната, отново на истински огън от букови трупчета и въглени. Дядо я бъркаше с огромна дървена лъжица, докато наоколо се носеше обичайния за септември аромат на печени червени чушки, които на тави се вадеха от фурната заедно с патладжаните, подготвени за кьопоолу.          Една джапанка с още топла лютеница, прясно опечена червена пиперка (както се казва на чушката на изток), нарязан на едро сочен домат „Биволско сърце\" и накълцан сладък, червен лук беше всичко, от което тогава се нуждаеше септемврийското ни детство. Някак хубаво е, че точно този някогашен спомен от вкусовете на нашите детски години, може да се превърне и в спомена, който моето, твоето, нашите съвременни деца ще разказват на свой ред на своите наследници. От МЕТРО вече ни го обещават...", "date": "2017.09.11", "title": "Вкусът на храната на баба и дядо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372595-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B8-%D0%B5-%D0%BF%D1%80%D0%B5%D0%BA%D1%80%D0%B0%D1%81%D0%BD%D0%B0,-%D0%BD%D0%BE-%D0%B7%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B5-%D0%BC%D0%BD%D0%BE%D0%B3%D0%BE-%D1%82%D1%80%D1%83%D0%B4%D0%BD%D0%BE", "text": "\" \", погневи се премиерът на въпросите за пътната инфраструктура на откриване днес на наново изградения храм \"Всех Святих\" в Русе.   За пътя  .   В началото на октомври се планира съвместно заседание с румънското правителство.  , за да не се вадят пари от бюджета\", обясни министър председателят.   \"  - мостове, тунели, отчуждителни процедури\".   По мнение на министър председателя  .Той изтъкна работата по магистрала  , която е основен приоритет.   \"За съжаление толкова  \". Бойко Борисов обясни, че се проектира пътят Велико Търново-Русе и вече вървят и отчуждителните процедури. Ставало бавно,  .   \" \", коментира премиерът въпроса за подготовката за европредседателството. Относно НДК премиерът беше категоричен.   \" . Ако 20-30 години  . Ще платим наем и ще отидем да го проведем. Тези, които не са го пипнали, а продаваха  ,сега намират опорни точки\", отсече министър председателя.   \"Съжалявам, че пак ме карате да им   и да се прави наново\", обясни ситуацията премиерът Борисов.", "date": "2017.09.11", "title": "Борисов: България ни е прекрасна, но за строителство е много трудно"}
{"url": "http://www.classa.bg/%D1%81%D0%B2%D1%8F%D1%82/item/372585-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%B7%D0%B0%D0%BF%D0%B8%D1%81-%D0%BF%D0%BE%D0%BA%D0%B0%D0%B7%D0%B2%D0%B0-%D0%BF%D0%BE%D0%BB%D1%83-%D0%BF%D1%83%D1%81%D1%82-%D0%BF%D1%85%D0%B5%D0%BD%D1%8F%D0%BD", "text": "Наскоро на сингапурския фотограф Арам Пан му беше разрешено да снима столицата на Северна Корея от самолет. Записът бе пуснат на 2 септември в YouTube. \"Видеото от моя полет до Пхенян. Това е рядко удоволствие - на чужденец да му позволят да снима и филмира от небето на Северна Корея, а още по-рядко - да го направи от лек самолет Piper Matrix PA-46\", каза Арам Пан в YouTube. Фотографът осъществява проект наречен \"КНДР 360\", чрез който се опитва да отрази ежедневието на Северна Корея. Видеото показва севернокорейската столица във всеки детайл: нейните небостъргачи, улици и мостове, както и жилищни райони и спортни съоръжения. Градът изглежда чист и подреден. Появява се обаче необичайна подробност: хора едва се виждат. Ако погледнете на разширен екран, ще забележите, че на улицата има много малко коли и минувачи. Това може ли да е знак, че в Пхенян хората се страхуват да излязат по улиците? Може да е така, а дали пък записът не е направен в ранните часове на деня?", "date": "2017.09.11", "title": "Уникален запис показва полу-пуст Пхенян"}
{"url": "http://www.classa.bg/%D1%81%D0%B2%D1%8F%D1%82/item/372587-%D1%82%D0%B5%D0%B7%D0%B8-%D1%83%D1%80%D0%B0%D0%B3%D0%B0%D0%BD%D0%B8-%D1%81%D0%B0-%D0%B8%D0%B7%D1%84%D0%B0%D0%B1%D1%80%D0%B8%D0%BA%D1%83%D0%B2%D0%B0%D0%BD%D0%B8-%D0%B8%D0%BD%D0%B6%D0%B5%D0%BD%D0%B5%D1%80-%D0%BD%D0%B0%D0%BC%D0%B5%D1%80%D0%B8-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B2-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D0%BD%D0%B0%D1%81%D0%B0", "text": "Патрик Роди, химик и активист по геоинженерство, казва, че ураганите Харви, Ирма и Хосе, които тази седмица опустошават Карибските острови в Атлантическия океан, са били \"произведени и причинени от човека\". Това е заключението на Роди, промоутър на екологична група Stop Spraying Us, след изучаване на снимките на НАСА с интерактивния инструмент Worldview, който позволява разглеждане на планетата от сателитна перспектива. В своето разследване активистът откри \"подозрителни посоки\" в траекториите на ураганите Харви и Ирма и гарантира, че снимките на \"перести елементи, мъгла и вълнови модели\", са често срещани в т.н. хемтрейлс (следи от разпръскване на химически агенти в небето), което показва наличието на \"геоинженерни материали\" около ураганите. Роди излъчи тези идеи в интервю дълго повече от час в портал Era of Wisdom на Youtube, където той подчерта, че този аномален произход на урагани би трябвало да подтикне хората да \"разследват възможната роля на геоинженерството в тях.\" Учените обаче смятат, че няма нищо специално за появата на тези атмосферни явления, тъй като интензивният сезон на тропическите бури е повтарян от десетилетия. Нова теория на конспирацията?", "date": "2017.09.11", "title": "\"Тези урагани са изфабрикувани\": инженер намери доказателство в снимки на НАСА"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372589-%E2%80%9D%D1%81%D1%8A%D1%80%D0%B4%D0%B5%D1%87%D0%BD%D0%B0-%D0%BD%D0%B5%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE%D1%81%D1%82%E2%80%9D-%D0%BA%D0%BE%D1%81%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8,-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%BA%D0%B3%D0%B1-%D0%B8-%D1%82%D0%B8%D1%82%D0%BE%D0%B2%D0%B0%D1%82%D0%B0-%D0%B4%D1%81-%D0%BE%D1%82%D0%BD%D0%BE%D0%B2%D0%BE-%D1%80%D0%B0%D0%B1%D0%BE%D1%82%D1%8F%D1%82", "text": "  Странната смърт на 47-годишния противоречив словенски бизнесмен Робърт Ротар е достатъчен повод да си зададем въпроса: ”Дали ставаме свидетели на завръщането на класическите убийства на КГБ и УДБА(югославската държавна сигурност от времето на Тито)?” Под това заглавие хърватският седмичник \"7дневно\" публикува обширно разследване за зловещата Държавна сигурност от времето на югославския диктатор Йосип Броз Тито - УДБА и за смъртта на 6-ма руски дипломати. Изданието подчертава, че \"повечето жертви са имали наранявания по главите, включително и Ротар, но като причина за тяхната смърт се посочва сърдечна недостатъчност\".    Ротар от 15 години е живял в разкош във вилата си в Дикло, край Задар, в Хърватия. Тази пролет той бе арестуван по подозрение в изготвянето на фалшиви документи. Почина в ареста в началото на месец август \"след падане от стол\", което е било предизвикано от \"сърдечна недостатъчност\". Ден преди това той е бил прегледан от лекар, но не са били установени никакви сериозни заболявания.   Нещо подобно се случва и с руски дипломати, за кое Фрогнюз вече писа. За по-малко от една година шестима руски дипломати починаха от \"сърдечна недостатъчност\". Неотдавна в суданската столица Хартум, бе открит мъртъв руският посланик в тази държава. Като причина за неговата смърт бе посочена \"сърдечна недостатъчност\". Това е поредният случай на странна кончина на руски дипломат в чужбина от ноември миналата година.   В деня на изборите в САЩ на пода в руското консулство в Ню Йорк бе открит дипломатът Сергей Кривов. Той имаше наранявания по главата. Руските официални лица обаче съобщиха, че той е починал от сърдечен удар. Три месеци по-късно през януари тази година, руският консул в Атина, 55-годишният Андрей Маланина, бе намерен мъртъв на пода в банята в апартамента му. Според полицията той е починал от естествена смърт.   Няколко седмици по-късно в Индия след кратко боледуване почина Александър Кадакин. През февруари месец Виталий Чуркин, руският посланик в ООН, почина в кабинета си. От дипломатическата мисия на Москва в САЩ съобщиха, че причината за неговата смърт е сърдечен удар. Британската преса обърна внимание на факта, че като \"причина за смъртта на повечето руски дипломати се приписва сърдечен удар, въпреки други признаци по тялото на починалите\". \"След тайнствената кончина на Робърт Ротар има сериозни съмнения относно \"спонтанните му сърдечни проблеми\".   Журналистът от вестник \"Репортер\" Ненад Глукс тези дни оповести нови данни около случая. Негов източник, който е запознат с инцидента в Задър, където умира словенският бизнесмен, твърди, че \"Робърт Ротар е убит след инжекция, която е предизвикала смъртта му\". Глукс задава и още един много тежък въпрос: Защо аутопсията е извършена в съседния град Шибеник, а не в Задар, каквато е практиката при подобни случаи?   Интересен е и фактът, че \"словенските медии, които са под контрола на олигархията на прехода, остро атакуваха болницата в Задар и твърдяха, че там няма \"елементарни условия за лечение\". Тук трябва да подчертаем, че болницата в Задар никога не е била предмет на разследвания или какъвто и да е интерес за словенските медии\", отбелязва загребският седмичник и подчертава: Няма как да свържем смъртта на руските дипломати с тази на Ротар. Но няма как и да не си зададем въпроса за причините за тази масова \"сърдечна недостатъчност\" при толкова дипломати за по-малко от 9 месеца.   Тези случаи ни напомнят за смъртта на много журналисти, опозиционни лидери и бивши олигарси, които \"тръгнаха по лошия път\". Общото между тях е, че за всички тези случаи Москва твърди, че тяхната смърт е случайна и че има логично обяснение, което естествено изключва вината на Кремъл. В същото време трябва да обърнем внимание на един важен факт: Пробождането с малка игла /инжекция/, толкова малка, че то може и да не се усети, а в същото време предизвиква смърт поради сърдечна недостатъчност, бяха класически методи за ликвидиране на УДБА и КГБ в миналото.   Много от жертвите починаха, без дори да се усетили пробождането. \"Каква е причината за смъртта на Робърт Ротар със сигурност никога няма да разберем. Дори и да научим, че онези, които извършиха аутопсията са работили по заповед, но това не ни пречи да си припомним кой бе Ротар и с какво се занимаваше. Той бе едно \"успешно дете на номенклатурата от прехода\". Той спечели много пари занимавайки се и с политика. Той винаги ще припомня, че политиката на територията на бивша Югославия е свързана с престъпността. Точно така, както и в родината на всички комунистически експерименти - Русия\", пише изданието.   \"Както в Хърватия, така и в Словения нямаше лустрация. Това позволи на бившите комунисти елегантно да се инфилтрират в демократическите партии на първите избори през 1990 година. Днес със сигурност знаем, че УДБА се прегрупира и продължи да работи по същия начин и да използва старите си методи\", се казва в края на разследването на хърватския седмичник.", "date": "2017.09.11", "title": "”Сърдечна недостатъчност” коси бизнесмени, журналисти и дипломати: КГБ и титовата ДС отново работят?"}
{"url": "http://www.classa.bg/%D1%81%D0%B2%D1%8F%D1%82/item/372588-%D0%B8-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D0%B5-%D0%B7%D0%B0-%D1%83%D1%80%D0%B0%D0%B3%D0%B0%D0%BD%D0%B0-%D0%B8%D1%80%D0%BC%D0%B0", "text": "В момент, когато САЩ посрещат урагана Ирма, вече причинил огромни щети в Карибския басейн, терористичната групировка Ислямска държава приветства неговото пристигане на територията на САЩ. Рита Кац, шеф на частната разузнавателна агенция SITE Intel Group, пусна в петък в поредица от туитове и цитати от бунтовници от ИД за урагана, квалификациран от тях като \"войник на Аллах\", които обясняват произхода му с най-войнствени теории. Като цяло те твърдят, че циклонът е бил \"изпратен\" от Аллах и пророкуват, че това ще бъде \"нов 11 септември за Америка\". Кац, специалист по джихадисткия тероризъм, казва, че един от каналите на ИД в социалните мрежи дори е променил името си на \"Урагана Ирма\". Той също така ретуитнал изображение, в които ефектите от природния феномен се сравняват с унищожаването на град Мосул, \"столица\" на терористичната групировка в Ирак. Подобно медийно отразяване на ИД \"би било забавно, ако не бяха в опасност толкова много животи\", заключава Рита Кац.", "date": "2017.09.11", "title": "И Ислямска държава с обяснение за урагана Ирма"}
{"url": "http://www.classa.bg/%D1%81%D0%B2%D1%8F%D1%82/item/372590-%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81-%D0%BE%D0%B1%D1%8F%D1%81%D0%BD%D1%8F%D0%B2%D0%B0-%D0%BF%D1%80%D0%BE%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D0%BE%D0%BF%D1%83%D1%81%D1%82%D0%BE%D1%88%D0%B8%D1%82%D0%B5%D0%BB%D0%BD%D0%B8%D1%82%D0%B5-%D1%83%D1%80%D0%B0%D0%B3%D0%B0%D0%BD%D0%B8", "text": "Докато ураганът Ирма продължава да опустошава всичко преминавайки през Карибите и вече е на територията на САЩ, президентът на Боливия, Ево Моралес, е говорил чрез профила си Twitter за произхода на този тип циклони. \"Опустошението на ураганите е причинено от замърсяването на капитализма\", заяви президентът в своя Twitter профил. \"Ние приветстваме помирението с Майката Земя, искано от папа Франциск\", гласи неговият туит, който се позовава на изявленията на папата, направени по време на посещението му в Колумбия. \"Наложително е да се възобнови Споразумението от Париж. Светът призовава за мир между народи-братя, а не стени срещу човешки същества\", каза президентът в друг туит, публикувани часове по-рано. По този начин той се позовава на решенията на американския президент Доналд Тръмп относно изграждането на граничната стена между САЩ и Мексико и изтеглянето на САЩ от историческото споразумение за изменението на климата.", "date": "2017.09.11", "title": "Ево Моралес обяснява произхода на опустошителните урагани"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372592-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%B0-%D0%BD%D0%B0%D0%B3%D0%BB%D0%BE%D1%81%D1%82-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BF%D0%B0%D0%BA-%D0%B7%D0%B0%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B7%D0%B0-%D0%BC%D0%B0%D0%B6%D0%BE%D1%80%D0%B8%D1%82%D0%B0%D1%80%D0%B5%D0%BD-%D0%B2%D0%BE%D1%82", "text": "  Мажоритарното гласуване явно е на път отново да излезе на дневен ред. 3 месеца, след като отхвърли идеите на националния референдум, парламентът пак заговори за пряк избор на народни представители и намаляване на партийните субсидии.   Преди лятната ваканция парламентът отказа да разпише в закони идеите от референдума. С това въпросът за мажоритарното гласуване и намаляването на партийната субсидия изглеждаше приключен. Оказа се обаче, че в закона пише друго, съобщи Нова телевизия. намаляване на партийната субсидия. Така ще  влезе в час и няма да плещи врели-некипели.   „Народното събрание трябва да се произнесе в тримесечен срок по отношение резултатите от националния референдум”, обясни говорителят на ЦИК Александър Андреев.  Този срок изтича на 14 септември, но вероятно няма да бъде спазен. Според ГЕРБ съдържателната част от работата е свършена в аванс още през лятото. Затова гласуване сега било ненужно и дори излишно.  „При положение, че сме се произнесли по същество, не дължим формален отговор.  Отговорът по същество е изпреварил по време формалният отговор. Ние сме направили по- силното”, коментира новият корифей на политиката у нас Данаил Кирилов от ГЕРБ.    „Нашата битка за изпълнение на референдума не е приключила. При първа възможност ще подновим усилията”, подчерта Данаил Кирилов.     Усилията ще включват въвеждането на пряк избор за народните представители и намаляване на партийната субсидия на 1 лев за получен глас. За целта обаче е нужно мнозинството в пленарната зала да събере достатъчно подкрепа – както в чуждите редици, така и в своите.   Това е направо удивително. След като двамата най-велики привърженици на мажоритарния вот- Цветан Цветанов и Корнелия Нинова се скриха като мишки и дума не проронват по темата, сега на преден план излиза Кирилов. Въобще този депутат се очертава като човек, сведущ по всички въпроси, по които другите не искат да говорят. Изказва се и смята, че насреща си има дебили. Може и така да е, но сред дебилите все още има по някой нормален човек.   Някой трябва да му обясни на Кирилов, че ако искат, ГЕРБ имат достатъчно средства да прокарат закон за такъв вот и да ограничат субсидията, както бе поискано в референдума. Нека вземе за пример сагата с \"Дунарит\" и ще види как държавата и управляващите могат да направят всичко, каквото им дойде наум, та един вот ли ще им се опре. Още повече, че в коалицията има послушни партньори като така наречените \"патриоти\".   Вместо да обяснява, че има някаква битка за поисканото от близо 3 милиона българи на референдума, Кирилов трябва просто да отиде при своето гуру-Борисов и да попита иска ли мажоритарни избори и", "date": "2017.09.11", "title": "Абсолютна наглост: Депутатите пак заговориха за мажоритарен вот"}
{"url": "http://www.classa.bg/%D1%81%D0%B2%D1%8F%D1%82/item/372583-%D1%86%D0%B5%D1%80%D0%B5%D0%BC%D0%BE%D0%BD%D0%B8%D0%B8-%D0%B2-%D1%81%D0%B0%D1%89-16-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "  Навършват се 16 години от атентатите на ”Ал Кайда” в САЩ, причинили срутването на двата небостъргача на Световния търговски център в Ню Йорк, разрушаването на част от Пентагона и падането на пътнически самолет край Шанксвил, Пенсилвания. Жертвите са 2 974 души, без терористите: 246 - на четирите самолета (от които няма оцелели), 2 603 - в кулите в Ню Йорк и на земята, 125 - в Пентагона. Други 24 души са обявени за липсващи. С изключение на 55 военни, убити в Пентагона всички останали жертви са цивилни лица. Сред загиналите има представители на повече от 90 държави.   411 служители на спасителните служби, които се отзовават на сигналите, загиват, докато се опитват да спасят хората и да ограничат пожарите.   Атаките започват рано сутринта, когато 19 терористи установяват контрол над 4 пътнически самолета, излитащи от Източното крайбрежие на САЩ в посока към Калифорния. Специално са подбрани самолети за далечни направления, тъй като те са заредени догоре с гориво.   Петима отклоняват полет №11 на \"Американ Еърлайнс\" (от Бостън за Лос Анджелис) и насочват \"Боинг 767-723\" към Северната кула от Световния търговски център. Самолетът се удря в северната страна на сградата в 8:46:33 часа местно време.   В 9:02:59 часа местно време други петима принуждават \"Боинг 767-222\" на \"Юнайтед Еърлайнс\" да се вреже в Южната кула. Сблъсъкът е видян на живо по целия свят, тъй като след първия сблъсък телевизионните канали излъчват пряко от Световния търговски център. Редовният маршрут на полета е трябвало да бъде от Бостън за Лос Анджелис.   Друга група от петима терористи превзема \"Боинг 757-223\" на \"Американ Еърлайнс\" (изпълняващ редовен полет от Вашингтон до Лос Анджелис) и го насочва към Пентагона. Самолетът катастрофира и причинява разрушения на сградата. Четвърти самолет - \"Боинг 757-222\", изпълняващ 93 на \"Юнайтед Еърлайнс\" от Нюарк за Токио, е отклонен от четирима терористи. Предполага се, че целта на полета е бил Капитолия или Белия дом, но пътниците се противопоставят на похитителите и осуетяват намерението им. Самолетът се разбива в поле в Югозападна Пенсилвания, на около 240 км северозападно от Вашингтон, в 10:03:11 часа местно време.   Ще има церемонии във всички американски щати, с които ще бъде отбелязана датата и почетена паметта на жертвите. Саудитска Арабия често е обвинявана заради атаките, тъй като повечето атентатори са саудитци. Закон, приет от САЩ, предвижда възможност роднини на жертви да могат да съдят Рияд. Кралството отхвърля обвиненията в спонсорство на тероризма.", "date": "2017.09.11", "title": "Церемонии в САЩ - 16 години от 11 септември"}
{"url": "http://www.classa.bg/%D1%81%D0%B2%D1%8F%D1%82/item/372584-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%B5%D0%B3%D0%B8%D0%BF%D0%B5%D1%82-%D0%B3%D1%80%D0%BE%D0%B1%D0%BD%D0%B8%D1%86%D0%B0-%D0%BF%D1%8A%D0%BB%D0%BD%D0%B0-%D1%81-%D0%BC%D1%83%D0%BC%D0%B8%D0%B8-%D0%B8-%D1%81%D0%BA%D1%8A%D0%BF%D0%BE%D1%86%D0%B5%D0%BD%D0%BD%D0%BE%D1%81%D1%82%D0%B8-%D0%BD%D0%B0-%D0%BD%D0%B0%D0%B4-3000-%D0%B3%D0%BE%D0%B4%D0%B8%D0%BD%D0%B8", "text": "Гробница, пълна с мумии над 3000 години е била намерена от египетски археолози в некропола Драа Абу ел Нага, разположен в Долината на царете (Луксор, Египет), на западния бряг на Нил, съобщава Ройтерс. Това погребение, което принадлежи на известния бижутер на име Аменемхат, е част от периода на XVIII династия, наречена от египетските историци Новото царство, според Министерството на антиките на Египет. По-специално откритата гробница датира от 1400 г. пр. Хр. В гробницата, близо до тялото на златаря, който лежи в украсен ковчег, бяха открити останките от неговата съпруга и син, както и статуи, мумии, бижута и други предмети. Министърът на древността Халед Ал-Анани заяви, че \"откритието е значително, но работата все още не е завършена\" и екипът от археолози все още работи \"за намиране на още предмети и гробове\".", "date": "2017.09.11", "title": "Откриха в Египет гробница пълна с мумии и скъпоценности на над 3000 години"}
{"url": "http://www.classa.bg/%D1%81%D0%B2%D1%8F%D1%82/item/372586-%D1%83%D0%B5%D0%BB%D1%81-%D0%B8-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D1%81%D0%B5-%D0%BE%D0%B1%D1%8F%D0%B2%D0%B8%D1%85%D0%B0-%D1%81%D1%80%D0%B5%D1%89%D1%83-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9", "text": "Преговорите за излизане на Великобритания от ЕС могат да доведат до конституционна криза във Великобритания. Уелс и Шотландия планират да оспорят официално плановете на британския премиер Тереза Мей относно Брекзит още през идната седмица, пише \"Индипендънт\".   Те предупреждават, че \"ако не бъдат направени промени, може да се стигне до конституционна криза във Великобритания\". Очаква се правителствата в Уелс и Шотландия да представят документи, потвърждаващи тяхното намерение да оттеглят подкрепата си за подхода на Мей.   Министри от консерваторите признават пред британското издание, че без подкрепата на Уелс и Шотландия Брекзит може да се забави.", "date": "2017.09.11", "title": "Уелс и Шотландия се обявиха срещу Тереза Мей"}
{"url": "http://www.classa.bg/%D1%81%D0%B2%D1%8F%D1%82/item/372576-%D1%81%D1%8A%D1%80%D0%B1%D0%B8%D1%8F-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BD%D0%B0%D0%B9-%D0%B1%D1%8A%D1%80%D0%B7%D0%BE-%D1%80%D0%B0%D0%B7%D0%B2%D0%B8%D0%B2%D0%B0%D1%89%D0%B0%D1%82%D0%B0-%D1%81%D0%B5-%D0%BA%D0%BE%D0%BD%D0%B3%D1%80%D0%B5%D1%81%D0%BD%D0%B0-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D1%8F", "text": "", "date": "2017.09.11", "title": "Сърбия се превърна в най-бързо развиващата се конгресна туристическа дестинация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372577-%D0%BA%D0%BE%D0%B9-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BE%D1%82-%D0%B6%D0%BF-%D0%BA%D0%BE%D1%80%D0%B8%D0%B4%D0%BE%D1%80%D0%B0-%D0%BC%D0%B5%D0%B6%D0%B4%D1%83-%D1%87%D0%B5%D1%80%D0%BD%D0%BE-%D0%B8-%D0%B5%D0%B3%D0%B5%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "На 6 септември премиерите Бойко Борисов и Алексис Ципрас постигнаха важна договореност със съществени геополитически последици В сряда, 6 септември, българският министър-председател Бойко Борисов бе на официално държавно посещение в Гърция, което поради празничното настроение в страната премина, може би, някак незабелязано. Пред погледите на премиерите на България и Гърция министърът на транспорта, информационните технологии и съобщенията Ивайло Московски и гръцкият му колега Христос Спирдзис, подписаха меморандум за разбирателство за развитието на железопътна връзка “Солун – Кавала – Александруполис – Бургас – Варна – Русе”.   Според замисъла зад мащабния проект река Дунав, Черно и Егейско море трябва да бъдат свързани със скоростен железопътен коридор, а в пристанищата да бъдат инвестирани сериозни средства. Няколко дни преди символичната дата на Съединението, на която лидерите на двете страни се договориха за новия жп коридор, в български медии ударно излязоха анализи, критикуващи инициативата. Сред изводите в тях са уверения, че реализацията на коридора обрича на смърт пристанище Бургас, както и коридор №8, лансиран в последните месеци след смяната на властта в Македония.   Любопитна подробност е, че първият подобен анализ се появи ден преди министър Московски публично да обяви намерението на кабинета да подпише меморандума, при това без авторство.  Непосредствено сред събитието дежурните политически коментатори се впуснаха да обясняват колко нерентабилен е подобен проект и как София може само да загуби от него. Какво в действителност се крие зад българо-гръцката инициатива?   Както е известно зад големите инфраструктурни проекти винаги наднича голямата геополитика. По транспортните коридори освен стоки преминават и цели вектори от стратегията на Великите сили. В България още от Освобождението транспортната геополитика диктува голяма част от дневния ред на страната. По силата на ангажиментите, които Високата порта поема пред Австро-Унгария няколко години преди освободителната война, султанът започва изграждането на железница между Истанбул и Виена.   Малко известен например е фактът, че голяма част от клаузите на Берлинския договор от 1878 г. касаят именно строителството на жп линии, които падат в тежест на Княжество България и Източна Румелия. Австро-Унгария иска връзка между Виена и Цариград, руският цар – жп линия между Дунав и София, а за Англия от първостепенно значение е да защити капиталовложенията на барон Хирш в железопътната инфраструктура на Балканите, но заедно с Русия няма нищо против връзка между река Дунав и пристанището в Солун.   Както е добре документирано в българската историография, конфликтите по повод на железопътните коридори са водили до политически сътресения, обтягане на отношенията с Великите сили и падане на правителства.  Повече от сто години по-късно малко неща са се променили. Днес българо-гръцкият проект е сериозна перспектива за съживяване на икономическата активност в страната.   С него София има уникална възможност да балансира полуколониалната си в последните години външа политика. Подобно на спрения енергиен коридор “Южен поток” обаче срещу идеята застават влиятелни външни фактори. Жп инициативата на България и Гърция е опростена версия на проекта Sea2Sea, одобрен през 2012 г. от Европейската комисия в рамките на програмата TEN-T. Проектът предвижда изграждане на интермодален товарен транспортен коридор между българските пристанища Варна и Бургас и гръцките пристанища Кавала и Александруполис. Основната цел на инициативата е намаляване на зависимостта на ЕС от претоварения морски път през Босфора и Средиземно море и създаване на нов, алтернативен път. Според министър Московски, въпреки че пъpвoнaчaлнaтa идeя e билa вpъзĸa caмo мeждy Бypгac и Aлeĸcaндpyпoлиc, впocлeдcтвиe ca вĸлючeни пpиcтaнищaтa в Kaвaлa и Coлyн, a oт бългapcĸa cтpaнa – Bapнa и дyнaвcĸoтo пpиcтaнищe пpи Pyce.  Над 1 млpд. eвpo щe cтpyвa изгpaждaнeтo нa тpaнcпopтния ĸopидop нa poднa тepитopия, допълни министърът, според когото проектът е с висока добавена стойност и се очаква да привлече големи инвеститори от Близкия и Средния Изток, Китай, Русия и други големи пазари.   Как може да бъде разгледана мащабата балканска инициатива в геостратегически план?   На първо място проектът за жп връзка между Русе и Александруполис е в съзвучие с геополитическите интереси на Германия и политиката на Европейската комисия.  Река Дунав е международен коридор №7 и се разглежда от Берлин и Виена като важен транспортен маршрут за стоки и ресурси. Именно с тази цел през 2010 г. беше представена Дунавската стратегия на ЕС, която в дългосрочен план предвижда оползотворяването на транспортния маршрут и все по-голям пренос на товари. Поради това беше предвидено изграждане на интермодален терминал в Русе, който да комбинира речен, железопътен и автомобилен транспорт. Оттам немските стоки трябва да тръгнат в направление „юг” по одобрения от Комисията коридор №9 и безпрепятствено достигат в Александруполис на беломорското крайбрежие.   Следваща важна подробност – коридор №9 тръгва от Хелзинки, Санкт Петербург и Москва.  Свързването на Бургас и Александруполис е надежда на руската страна от десетилетия. Както е известно, още по време на Руско-турската война руснаците достигат до тогавашното село Дедеагач и дори са отговорни за превръщането му в град с европейски архитектурен облик. С реализацията на българо-гръцкия проект руските товари излизат на Средиземно море без да преминават през Проливите, като в същото време усилват руското влияние на Балканите. “Основна характеристика на сътрудничеството между България и Гърция е, че то не е агресивно – насочено срещу трети страни”, обясни премиерът Алексис Ципрас по време на срещата с Бойко Борисов в Кавала.   В края на изказването си обаче гръцкият лидер напрви ключов коментар като допълни, че България и Гърция биха могли да изиграят ролята на мост между ЕС и Русия. “Съществуват исторически връзки, свързани с Русия, които биха могли да улеснят такъв мост”, допълни Ципрас. Към думите на гръцкия премиер се добавят няколко факти, които навеждат на мисълта за интерес на Москва към проекта. Така например руският бизнесмен от гръцки произход Иван Савидис заедно със своите немски и френски партньори в момента са на път да финализират сделка по придобиване а пристанището в Солун. През февруари пък зам.-председателят на руските железници РЖД Александър Мишарин обяви, че компанията възнамерява да създаде съвместно предприятие за железопътни превози с Гърция. Очевидно е, че пристанището и гръцката жп инфраструктура трябва да бъдат включени към транспортен коридор на север. Проектът за свързване на Солун, Кавала и Александруполис с Бургас, Варна и Русе влиза в интересите на още един ключов геополитически играч с планове за мащаби инвестиции в региона – Китай.  Входът за китайските стоки към Югоизточна и Централна Европа по мегапроекта на Поднебесната “Един пояс, един път” е Гърция. Китайската компания COSCO наскоро придоби най-голямото пристанище в региона – гръцкото Пирея в близост до Атина. Според замисъла на китайците оттам товарите трябва да продължат с влакове към Централна Европа през Македония, Сърбия и Унгария. За целта Пекин финансира строителството на скоростно жп трасе между Белград и Будапеща и планира да го продължи през македонска територия. В последните месеци обаче лошите новини за Китай усложниха плановете. Смяната на властта в Скопие доведе в правителството враждебни за Пекин сили.  На Македония й предстои членство в НАТО, на което след подписването на Договора за добросъседство с България опонент остана само Гърция. Но с този ход на интеграция малката страна ще премине напълно под американски военно-политически контрол. Това означава, че никакво китайско жп трасе не може да мине по долината на Вардар без съгласието на Вашингтон. Пристанището в Пирея остава блокирано и единствената надежда за жп превозите на Поднебесната на север е България. Преди няколко седмици премиерът Бойко Борисов проведе интересна среща, която остана незабелязана. Българският министър-председател прие в своя кабинет представители на китайската компания CITIC Construction.  CITIC изобщо не е случайна китайска фирма. Корпорацията е учредена през 1979 г. като едно от първите дружества за привличане на чужди капитали и технологии в ерата на реформи на Дън Сяопин. CITIC Construction е дъщерно дружество на държавната мегакорпорация и в последните няколко години има зад гърба си редица успешни проекта в рамките на инициативата “Един пояс, един път”. Представителите на CITIC се срещнаха и със строителния министър, от чиито думи стана ясно, че китайците проявяват интерес към инфраструктурните връзки между сръбската граница и София, както и към пътя между Русе и Велико Търново с тунела под Шипка. Не е нужно да съпоставяме маршрута на българо-гръцкия транспортен коридор между Русе и Александруполис с проектите от китайски интерес. Германци, руснаци и китайци биха се възползвали от изграждането на скоростния жп коридор между Дунав, Черно и Егейско море. Проектът обаче има един съществен недостатък – не попада в стратегическите интереси на други глобални фактори, които от години опитват да блокират всички инициативи по направлението “север-юг”.  Именно това се крие зад усилените атаки срещу проекта в последните дни. Както и при офанзивата спрямо “Южен поток”, при която обществото трябваше да бъде убедено, че бялото е черно, т.е. че един проект от огромна полза за София е вреден, така и днес публичното пространтво е наводнено от мнения срещу инициативата. На 2-3 октомври във Варна се събират лидерите на България, Гърция, Румъния и Сърбия, които по думите на Бойко Борисов ще продължат усилията си за реализиране на големия жп проект. За премиера това би било от малкото ходове на несъгласие с мейнстрийма след блокирането на написания отвън проект за съдебна реформа, както и на инициативата за общ антируски военен флот в Черно море.  Ще добие ли българското правителство куража да отстои интереса си от проекта пред своите западни партньори? На 6 септември премиерите Бойко Борисов и Алексис Ципрас постигнаха важна договореност със съществени геополитически последици Според замисъла зад мащабния проект река Дунав, Черно и Егейско море трябва да бъдат свързани със скоростен железопътен коридор, а в пристанищата да бъдат инвестирани сериозни средства. Любопитна подробност е, че първият подобен анализ се появи ден преди министър Московски публично да обяви намерението на кабинета да подпише меморандума, при това без авторство.  Както е добре документирано в българската историография, конфликтите по повод на железопътните коридори са водили до политически сътресения, обтягане на отношенията с Великите сили и падане на правителства.  С него София има уникална възможност да балансира полуколониалната си в последните години външа политика. Подобно на спрения енергиен коридор “Южен поток” обаче срещу идеята застават влиятелни външни фактори. Според министър Московски, въпреки че пъpвoнaчaлнaтa идeя e билa вpъзĸa caмo мeждy Бypгac и Aлeĸcaндpyпoлиc, впocлeдcтвиe ca вĸлючeни пpиcтaнищaтa в Kaвaлa и Coлyн, a oт бългapcĸa cтpaнa – Bapнa и дyнaвcĸoтo пpиcтaнищe пpи Pyce.  На първо място проектът за жп връзка между Русе и Александруполис е в съзвучие с геополитическите интереси на Германия и политиката на Европейската комисия.  Следваща важна подробност – коридор №9 тръгва от Хелзинки, Санкт Петербург и Москва.  В края на изказването си обаче гръцкият лидер напрви ключов коментар като допълни, че България и Гърция биха могли да изиграят ролята на мост между ЕС и Русия. “Съществуват исторически връзки, свързани с Русия, които биха могли да улеснят такъв мост”, допълни Ципрас. Проектът за свързване на Солун, Кавала и Александруполис с Бургас, Варна и Русе влиза в интересите на още един ключов геополитически играч с планове за мащаби инвестиции в региона – Китай.  За целта Пекин финансира строителството на скоростно жп трасе между Белград и Будапеща и планира да го продължи през македонска територия. В последните месеци обаче лошите новини за Китай усложниха плановете. Смяната на властта в Скопие доведе в правителството враждебни за Пекин сили.  Българският министър-председател прие в своя кабинет представители на китайската компания CITIC Construction. Представителите на CITIC се срещнаха и със строителния министър, от чиито думи стана ясно, че китайците проявяват интерес към инфраструктурните връзки между сръбската граница и София, както и към пътя между Русе и Велико Търново с тунела под Шипка. Проектът обаче има един съществен недостатък – не попада в стратегическите интереси на други глобални фактори, които от години опитват да блокират всички инициативи по направлението “север-юг”.  За премиера това би било от малкото ходове на несъгласие с мейнстрийма след блокирането на написания отвън проект за съдебна реформа, както и на инициативата за общ антируски военен флот в Черно море.    * Този текст не може да бъде препечатван и копиран в други медии без изричното разрешение на редакцията на a-specto  ", "date": "2017.09.11", "title": "Кой се страхува от ЖП коридора между Черно и Егейско море?"}
{"url": "http://www.classa.bg/%D1%81%D0%B2%D1%8F%D1%82/item/372578-%D1%82%D1%80%D0%B8%D0%BA%D0%BE%D0%BB%D1%8C%D0%BE%D1%80%D1%87%D0%B5%D1%82%D0%B0", "text": "В щастливите мързеливи летни дни, когато всички лежат по плажовете и освен с преписани творчески от бюлетина на МВР съобщения  за катастрофи и малки убийства няма с какво да се запълнят страниците на вестниците, на помощ се притичват диетолозите. „Яжте плодове и зеленчуци с цветовете на светофара” – препоръчва известна професорка в „СТАНДАРТ”.  Първоначално се притесних – светофарът на нашия ъгъл е боядисан с цвят на патладжан, но после стоплих, че става въпрос за светлините – червена, жълта, зелена. И съжалих, че не съм професионален патриот, за да се възмутя - как така национален всекидневник ще ми препоръчва диета с цветовете на литовското знаме! Кое му е лошото на нашия трикольор!  Професионални патриоти си имаме много, нямаме особен шанс да се реализираме в тази пазарна ниша – „ТРУД” вече я заема с гордото заглавие „Българското „малко” е сред най-големите в Европа”. Става въпрос за малката ракия, разбира се, не за другите поводи за национална гордост. Нашата малка била два пъти по-голяма от немската, да речем. И дори от тая на ледената Исландия, където според нашите разбирания малкото питие би трябвало да е поне сто грама, иначе човек направо си замръзва сред гейзерите и ледниците!  „МОНИТОР” набляга на успешните български изяви зад граница – „Българин ошушка 700 кг тръби от три испански града”. Нашенецът направо смаял испанската полиция, като режел медните тръби на газовите инсталации дори без да си направи труда да изключи газта – и въпреки че нарязал така инсталациите на тридесетина къщи, никъде нищо не гръмнало!  Но когато нещо трябва да гръмне – при нас гръмва всякак – „Разпориха банкомат, хвърчат банкноти” – съобщава за новото постижение на българския технически гений „ТРУД”. Приложена била революционна техника – „Апаши използваха сгъстен въздух, вкараха го в устройството и от налягането то било разпорено”.  Испанските бандюги направо са още в отделенията – на тях друг път ще им дойде на ум такова нещо!  Но краят на лятото не е само криминален – задава се прекрасният сезон на компотите, туршиите, сладката и лютениците, от поляните край блоковете вече се носи мирисът на печени върху тенекия чушки – а пред земеделското министерство „Варят сладко от биосливи”. Точно така пише в „СТАНДАРТ”. Вече се научихме, че когато сиренето е с мляко, се казва сирене, а когато не е с мляко – продукт. Сега научаваме, че истинската слива е биослива, а неистинската – предполагаме – небиослива. Или – за краткост – неслива. Трудно се произнася, но важна е коректността – човек трябва да знае какво яде! В края на краищата, човекът е ако не друго, то поне биологична единица и трябва да се храни биосъобразно.  Политиката може да е излязла в отпуск и избраниците ни да се превъртат от кълка на кълка край морета и басейни, но избирателите им не винаги имат тая възможност – и си носят последствията! „Дядо нападнат със стол, носел тениска с Борисов” – съобщава за поредната политическа драма край пловдивско капанче „24 ЧАСА”. Политически опонент рекъл, дядото отвърнал, опонентът се отнесъл нетолерантно към убежденията на дядото, взел си стола и подхванал политически дебат сред политическата скука…  Така е по нашенско – особено във Филибето, според „СТАНДАРТ” – „Пловдив – световна столица на спиртните напитки”. Е, става въпрос за световен конкурс за високоалкохолни удоволствия, но и без конкурса твърдението е сто процента вярно.  Е, ако не сто, то поне четиридесет…  Някой да сипе едно трикольорче? Лесно е – малко червен вермутец на дъното на чашата, над него – два пръста мента, отгоре – два – мастика…   Омайващо патриотично! Да живей!", "date": "2017.09.11", "title": "Трикольорчета"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/372579-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%BF%D0%BE-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B8", "text": "Хваща се на работа в такава фирма: отзовават се на молба за посещение и разговор. Обикновено самотни старци. Плащат си някой да ги посети, да поседне, да се разговорят. В Истанбул. Този му е първият случай. И последният – в романа „Сватбен салон „Шанз Елизе” на Тарък Туфан (изд. „Кралица Маб”, превод Надежда Иванова). Героят е магнит за съдбовни и съвсем смъртоносни недоразумения. Една нощ се звъни в квартирата му, на прага приятел и момиче в сватбена рокля. Онзи работи в салона от заглавието, почва сватба, булката само дето е жива, споглежда се с него, в погледите им е решението. Съвсем като в турски сериал: „Ако ги издам, ще затворят Рюстем зад решетките, а момичето със сигурност ще бъде убито от семейството си. След като Рюстем излежи присъдата си и излезе на свобода, първата им работа щеше да бъде да убият и него”… Извършил е убийство, убил е себе си. Израсъл в семейството на шейха – водача на дервишите в Истанбул и сред тях, с еди-колко си молитви на ден, Корана, пълно въздържание и всичко останало. В университета убива това, което е – с алкохол, нощен живот, наркотици… Заради единственото възможно: жена. Тя е с друг. И от въпросното убийство тръгва към самоубийство… Туфан е съвременен писател (1973) и киносценарист. Разказва с онзи характерно турски маниер – сякаш на моменти забравя, че е пред белия лист и се мести в кафенето отсреща в компанията на търпелив изповедник, за когото часовете, дните, сезоните могат да почакат колкото е необходимо. Колкото е необходимо непроходимо гъстият на превратности живот да се побере в роман. Още един читателски късмет покрай проекта на турското Министерство на културата и туризма да съдейства за превеждане на техни автори в чужбина. Междувременно литературният агент на Тарък Туфан е арестуван, съобщиха българските издатели.", "date": "2017.09.11", "title": "Убийства по истанбулски"}
{"url": "http://www.classa.bg/%D1%81%D0%B2%D1%8F%D1%82/item/372580-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%BD%D0%BE%D1%81%D1%82%D1%80%D0%B0%D0%B4%D0%B0%D0%BC%D1%83%D1%81-%D0%B7%D0%B0-2018-%D0%B3", "text": "През 1555 г. във Франция Нострадамус започва да пише поредица от мистериозни стихове, изпълнени със странни идеи. Сега се твърди, че това са удивителни предсказания за бъдещи събития на Земята. Предричайки катаклизми и бедствия стотици години преди да са се случили, твърди се, че Нострадамус е предсказал цялата история от смъртта си до сега и още доста напред. И докато мнозина смятат предсказанията, направени от Нострадамус, за съвпадения или плод на грешно тълкуване или лоши преводи, милиони хора по земното кълбо твърдо вярват, че Нострадамус е бил един от най-великите и най-точните пророци в историята.", "date": "2017.09.11", "title": "Предсказанията на Нострадамус за 2018 г."}
{"url": "http://www.classa.bg/%D1%81%D0%B2%D1%8F%D1%82/item/372581-%D1%89%D0%B5-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D1%8F%D1%82-%D0%BB%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "      Преговорите за излизането на Великобритания от ЕС не вървят добре. Според начертания план, до една година трябва да бъде постигнато споразумение, което да бъде ратифицирано до края на март 2019 година. Само че засега преговорите не водят до видими резултати, а вече изминаха шест месеца от началото им. Това се дължи най-вече на окаяното политическо положение в Обединеното кралство. Британците обаче смятат, че вина има и Европейската комисия. Според тях, ЕК не се стреми към бързо и честно решение.     Тактическите съображения и у двете преговарящи делегации се примесват с емоции и инат. Екипът на британския министър за Брекзита Дейвид Дейвис не е наясно къде трябва да бъдат прокарани понастоящем червените линии. След изборите във Великобритания, властовите съотношения в парламента и в Консервативната партия са толкова объркани, че никой не може да каже за кой вариант на Брекзит ще се събере мнозинство. Това междувременно принуждава Лондон да остави много отворени въпроси.   Същевременно силната вече Лейбъристка партия използва преговорите за Брекзит за вътрешнополитическата си борба. Жан-Клод Юнкер не крие, че смята Брекзит за историческа глупост. Той и неговият главен преговарящ Мишел Барние знаят много добре, че всяка критика към британската делегация и дори застой в преговорите е коз в ръцете на лейбъристите - т.е. партия, която при евентуална смяна на властта в Лондон би била много по-приятен партньор на Брюксел.   В основата си преговорите за Брекзит са усложнени от различните позиции на двете страни. Британските политици се чувстват обвързани с резултатите от референдума от юни 2016 година. Те смятат за своя легитимна цел да осъществят желанието на гражданите - и то по възможно най-изгодния за тях начин. Европейската комисия пък от своя страна смята правителството в Лондон, или поне ангажираните с Брекзит министри, за зловещо сдружение, което е довело Обединеното кралство до пропастта и е вкарало ЕС в една никому ненужна криза. ЕК не иска да прави компроми с тези хора, а по-скоро да им даде добър урок: виждате ли колко скъпо ще Ви струва излизането от нашия клуб!     Залитащата правителствена ръководителка Мей, нейният министър за Брекзит и своенравният ѝ външен министър дават на европейците достатъчно поводи за подигравки. Човек остава с впечатлението, че главните действащи лица в драмата \"Брекзит\" едва сега осъзнават какво са натворили. Не всички позиции на британците обаче са смехотворни. Все пак всяко едно правителство, към което се отправя искане за изплащане на стотици милиарди евро, първо би проучило подробно цифрите. И тъй като ЕК декларира високата сума като \"правно задължение\", британците също имат право да привлекат юристи в проверката, преди да внесат контрапредложение.   Може да бъде проявено известно разбиране и за позицията на Лондон, че т.нар. развод (първата фаза) не бива да се разглежда отделно от разговорите за бъдещите отношения с ЕС (втората фаза). Така например за бъдещата външна граница на ЕС в Ирландия може да се разговаря сериозно едва когато са очертани поне контурите на бъдещите отношения на Лондон с ЕС.   27-те страни членки на ЕС са в по-изгодната позиция и постоянно засилват натиска върху Великобритания. Само че те трябва да знаят, че провалът на преговорите, който става все по-вероятен, не служи никому. Британското желание за свободна търговия и тясно секторно сътрудничество при възможно малко задължения и разходи е разбираемо, но нереалистично. Правителството в Лондон ще трябва най-сетне да разбере, че излизането от ЕС не може да бъде възнаградено с идеални условия. Също толкова противоречиво и неводещо до никъде е желанието на ЕС да подготви на британците болезнена раздяла, а самият той да остане незасегнат.   Навярно британците ще загубят повече, отколкото ЕС. Но европейците не могат да имат интерес да загубят дълготрайно своя най-силен икономически съсед и най-важен партньор по отношение на сигурността.  ", "date": "2017.09.11", "title": "Ще се провалят ли преговорите за Брекзит?"}
{"url": "http://www.classa.bg/%D1%81%D0%B2%D1%8F%D1%82/item/372582-%D0%B8%D0%BC%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F", "text": "        Мнозина в Германия се оплакват, че в предизборната битка за Бундестаг няма никаква тръпка. Та нали в крайна сметка всичко ще си остане по старому! И дума не може да става за сравнение с горещата битка в САЩ през 2016-та, където борбата се водеше с всички възможни средства и бе следена в детайли от телевизионните камери. Нито Германия, нито Щатите обаче могат да служат за сравнение, когато говорим за Русия: днес там се провеждат местни избори, на които ще бъдат избрани безброй губернатори и хиляди депутати в местните парламенти. Само че: много руснаци дори не знаят, че са призовани да гласуват. Защото телевизиите и вестниците почти не споменават темата. Затова и експертите прогнозират избирателна активност от порядъка на 30 процента. Избори? Какви избори?   Толкова по-удивителен е фактът, че много млади руснаци се кандидатират за депутатските места в местните парламенти, за които по правило не се получава заплата. Така например кандидатите под 21 години са двойно повече в сравнение с 2012 година. Броят на онези между 21 и 35 години също се е увеличил. Как да си обясним това?   Ако заговорите някого от тези млади кандидат-депутати, вероятно отново ще повярвате в политическото бъдеще на Русия. Те не са цинични - каквито всъщност са много от по-възрастните руснаци, които смятат, че така и така нищо не може да се промени. Всички тези млади кандидати - студенти и интелектуалци - са патриоти с демократично мислене. Те осъждат жестоката корупция, задушаването на медиите и недостатъчните инвестиции в образователната система на Русия. Те искат да вземат живота си в свои ръце и да участват в политиката.    Първоначално на местно ниво, т.е. там, където политиката е най-близо до хората. Тези млади кандидати са наясно, че само малцина от тях ще бъдат избрани. Защото кандидатите от управляващата партия разполагат с много пари, цяла армия от платени помощници, които раздават плакати и рекламни брошури сред народа. Въпреки това политическият Давид се изправя срещу всесилния Голиат и това прави впечатление. Младите хора ходят от врата на врата и с обикновени думи се борят за гласовете на хората. Именно така те будят симпатии и надежди.   На въпроса дали днешните местни избори в Русия са нещо като генерална репетиция за президентските през 2018 година може да се отговори и с \"да\", и с \"не\". Да, защото днес президентският апарат проверява колко голям е протестният потенциал сред населението и изпробва своята изборна машина. Не, защото на тези избори няма да бъде поставена принципно под въпрос управляващата партия.   А дали днес ще се стигне до някакви изненади? През септември 2013 година \"някой си\" Алексей Навални постигна необичайно добър резултат на изборите за кмет на Москва. Той предизвика ужас сред управляващата номенклатура, от който тя не се е съвзела и до днес. Пак тогава в Екатеринбург изборите спечели Евгений Ройзман и стана кмет. А плановете на Кремъл бяха съвсем други.   Какъвто и да е резултатът от днешните избори: Русия има нужда от тези млади и ангажирани хора. Русия би трябвало да се гордее с тях. Рано или късно именно те ще променят страната.", "date": "2017.09.11", "title": "Има надежда за бъдещето на Русия"}
{"url": "http://www.classa.bg/%D1%81%D0%B2%D1%8F%D1%82/item/372573-%C2%ABchemtrails%C2%BB-%D0%B2-%D0%BF%D1%80%D0%BE%D0%B5%D0%BA%D1%82%D0%BE%D0%B7%D0%B0%D0%BA%D0%BE%D0%BD-%D1%84%D0%B8%D0%B3%D1%83%D1%80%D0%B8%D1%80%D0%B0%D1%89%D0%B8-%D0%B2-%D0%B3%D1%80%D0%B0%D1%84%D0%B0-%E2%80%9D%D0%B5%D0%BA%D0%B7%D0%BE%D1%82%D0%B8%D1%87%D0%BD%D0%B8-%D0%BE%D1%80%D1%8A%D0%B6%D0%B8%D1%8F%E2%80%9D", "text": "       ", "date": "2017.09.11", "title": "«Chemtrails» в проектозакон фигуриращи в графа ”екзотични оръжия”!"}
{"url": "http://www.classa.bg/%D1%81%D0%B2%D1%8F%D1%82/item/372574-%D0%B2-%D0%BA%D0%BE%D0%B9-%D1%81%D0%BB%D1%83%D1%87%D0%B0%D0%B9-%D1%80%D1%83%D1%81%D0%B8%D1%8F-%D1%89%D0%B5-%D1%83%D0%BF%D0%BE%D1%82%D1%80%D0%B5%D0%B1%D0%B8-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5", "text": "  Reuters Ако между НАТО и Русия избухне война, на ход е ядреното оръжие — особено в случай, ако Русия по време на конфликта започне да търпи неуспех, счита The National Interest. През 1993 г Русия отхвърли съществуващата в съветските време политика на «неизползване първи» на ядрено оръжие. През 2000 г. Русия разработи доктрина, според която Москва може да използва ядрено оръжие в случай, че при широкомащабно нападение армията на противника може да унищожи нейните обичайни въоръжени сили. През 2010 година тази доктрина беше променена — сега Москва може да пусне в ход ядреното оръжие в случай, че «e поставено под заплаха самото съществуването на държавата». И макар в доклада на корпорация RAND да се казва, че Русия може да завземе Прибалтика «достатъчно леко», в него няма нищо за това, което ще се случи, ако НАТО реши да отговори. Както предупреждава изданието, позовавайки се на доклада, алиансът при такава ситуация ще има малко добри варианти: Както счита американското издание, най-вероятен отговор на руската намеса ще бъде кръвопролитно контранастъпление, в този случай руските въоръжени сили ще «понесат огромни загуби или ще бъдат напълно унищожени».  ", "date": "2017.09.11", "title": "В кой случай Русия ще употреби ядрено оръжие"}
{"url": "http://www.classa.bg/%D1%81%D0%B2%D1%8F%D1%82/item/372575-%D0%B2-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%BA%D0%BD%D0%B4%D1%80-%D0%BF%D1%83%D1%82%D0%B8%D0%BD-%D0%B5-%D0%B3%D0%BB%D0%B0%D1%81%D1%8A%D1%82-%D0%BD%D0%B0-%D1%80%D0%B0%D0%B7%D1%83%D0%BC%D0%B0", "text": "Руският президент в кризата с КНДР се позиционира като гласа на разума и посредник, стремящ се да помири страните. Както отбелязва Джил Дохърти за CNN, Путин счита ожесточаването на санкциите срещу Пхенян за безсмислени и неефективни.   Чуйте какво говорят за Северна Корея.   Путин направи редица твърде интересни бележки за жителите на Северна Корея. С други думи, все едно се бе вмъкнал в главите им, той заяви, че е безсмислено да се налагат санкции срещу тях, това ще бъде неефективно, защото жителите на Северна Корея, както и останалите в света, помнят какво се случи със Саддам Хюсеин.   Саддам Хюсеин беше несправедливо обвинен в създаването на оръжие за масово унищожение.   И погледнете какво стана с него — убиха го.   Така че севернокорейците, както съобщи господин Путин, са извлекли от това урок и няма да го забравят.   Сега Русия и Китай казват на Северна Корея:   «Спрете! Стоп!» — за да може Пхенян да прекрати изпитанията на своето оръжие.   А САЩ и техните съюзници — прекратиха военните учения.", "date": "2017.09.11", "title": "В кризата с КНДР Путин е гласът на разума"}
