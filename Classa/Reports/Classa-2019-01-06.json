{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391261-%D1%80%D0%B5%D1%88%D0%B8%D1%85%D0%B0-%D0%BA%D0%BE%D0%B3%D0%B0-%D0%B8-%D0%BA%D1%8A%D0%B4%D0%B5-%D1%89%D0%B5-%D0%BF%D0%BE%D0%B3%D1%80%D0%B5%D0%B1%D0%B0%D1%82-%D0%B8%D0%B2%D0%B0%D0%BD-%D0%BB%D0%B0%D1%81%D0%BA%D0%B8%D0%BD,-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0%D1%82%D0%B5-%D1%81-%D0%BD%D0%B5%D0%B3%D0%BE-%D0%B2", "text": "Поклонението пред тленните останки на Иван Ласкин ще бъде във вторник (8.01) от 12.30 в храма \"Свети Седмочисленици\". Малко по-късно погребението ще се състои в Алеята на творците на Централните софийски гробища. Това съобщиха на страницата на Съюз на артистите в България. [null] Актьорът Иван Ласкин си отиде от този свят на 48-годишна възраст на Богоявление.      На 28 декември м.г. той беше приет във ВМА. Ласкин има множество роли в театъра, снимал е в български и чужди филми. Ласкин с разтърсващи последни думи към любимата му Сърчаджиева През 1986 г. детският сериал „Васко да гама от село Рупча\" го превръща в най-популярното момче у нас. По-късно завършва ВИТИЗ. Помнят се ролите му и в сериали като „Хайка за вълци\" и „Дунав мост\". Само в БЛИЦ! Страшна прокоба или черна шега на съдбата бележи смъртта на Ласкин? През последните години умът и острият му език имаха свой „живот\" в социалните мрежи – коментарите му предизвикваха люти спорове и стотици споделяния.     Христо Мутафчиев призна неутешимо пред БЛИЦ защо Бог прибра именно днес Ласкин             „Мъчно ми е много за Иван. Той не споделяше проблемите си, тежките си моменти, а знаем, че е имал такива. Не обичаше да го прави. Беше се заключил в себе си”, каза с болка Мутафчиев. И добави: „Иван е много умен мъж, с много бърз ум и много силно развито чувство за хумор. Не е от хората, които си показват болката, изкарват я навън и я обличат в емоция. Таеше я в себе си и може би.. това натежа на душата му в крайна сметка”. По думите му човекът, пред когото Ласкин единствено е разкривал и най-тъмните кътчета от душата си, това е неговата любима Александра Сърчаджиева. „Споделяше на Александра, но тя е най-близкият му човек. Освен това е свидетел на много от нещата, които се случиха в живота му. Тя и дъщеря му Люба бяха най-близките му хора. Люба беше много в сърцето му”. Приживе сме виждали неведнъж Иван Ласкин да участва в различни формати и когато е бил пред камерите, винаги е поднасял усмивки и много ирония. В поведението му винаги е личало живо настроение. „И точно това беше най-голямата му сила”, категоричен е Христо Мутафчиев. „Неговата сила беше в умението да се шегува с всичко, да иронизира. И всъщност по този начин се съхраняваше. Най-вероятно Бог си го прибра именно днес, на Богоявление, за да му успокои душата. Освен това най-после ще се видят с Чочо, неговият голям приятел, за което му завиждам малко, ако трябва да бъда честен… Както правят всеки път, така и сега – колегите на Иван Ласкин ще го изпратят с бурни аплодисменти пред църквата. Най-вероятно актьорът ще бъде погребан в Алеята на творците в Централните софийски гробища.  ", "date": "2019.01.06", "title": "Решиха кога и къде ще погребат Иван Ласкин, може да се сбогувате с него в..."}
{"url": "http://www.classa.bg/%D1%81%D0%B2%D1%8F%D1%82/item/391256-%D0%BA%D0%BE%D1%80%D0%B0%D0%B1-%D1%81-3500-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-nissan,-%D0%BF%D0%BB%D0%B0%D0%B2%D0%B0-%D0%BD%D0%B5%D1%83%D0%BF%D1%80%D0%B0%D0%B2%D0%BB%D1%8F%D0%B5%D0%BC-%D0%B8-%D0%B1%D0%B5%D0%B7-%D0%B5%D0%BA%D0%B8%D0%BF%D0%B0%D0%B6-%D1%81%D0%BB%D0%B5%D0%B4-%D0%BF%D0%BE%D0%B6%D0%B0%D1%80", "text": "Кораб, натоварен с 3500 автомобила на японската марка Nissan, се носи свободно в Тихия океан, след като е бил поразен от пожар, на около 1800 морски мили (3,312 км) северозападно от американския архипелаг Хавай.   Корабът „Sincerity Ace\" под панамски флаг се отправял от Йокохама към пристанището на Хонолулу на 31 декември, когато по неизвестни причини се запалил и това принудило капитана да нареди спешна евакуация на кораба.   След три дни борба с лошото време, пет доброволно притекли се на помощ кораба, заедно с бреговата охрана на САЩ, успяха да спасят живи 16 души от 21-членния екипаж на кораба. Телата на четири от петимата останали моряци бяха извадени, след което бреговите охранители обявиха спиране на претърсването. Снимки, споделени от бреговата охрана на САЩ, показват част от спасителната операция на „Sincerity Ace\". Построен през 2009 г. и дълъг почти 200 метра, корабът има капацитет за транспортиране на повече от 6 000 превозни средства.   Собственикът на фирмата, Шоей Кисен Кайша, съобщи, че влекач вече е на път към мястото на събитието и ще се опита да премести до континента Sincerity Ace, за който се смята, че все още е в пламъци. Поради тази причина остава страхът, че корабът ще претърпи корабокрушение заради щетите, причинени от пожара.", "date": "2019.01.06", "title": "Кораб с 3500 автомобила Nissan, плава неуправляем и без екипаж след пожар"}
{"url": "http://www.classa.bg/%D1%81%D0%B2%D1%8F%D1%82/item/391258-%D0%B8%D1%80%D0%B0%D0%BD-%D1%89%D0%B5-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B8-%D0%B2%D0%BE%D0%B5%D0%BD%D0%BD%D0%B8-%D0%BA%D0%BE%D1%80%D0%B0%D0%B1%D0%B8-%D0%B2-%D0%B7%D0%B0%D0%B4%D0%BD%D0%B8%D1%8F-%D0%B4%D0%B2%D0%BE%D1%80-%D0%BD%D0%B0-%D1%81%D0%B0%D1%89", "text": "Иран ще изпрати военни кораби в западната част на Атлантическия океан през март, заяви висш ирански военноморски командир, цитиран от Ройтерс. Съобщението дойде няколко седмици, след като Пентагонът изпрати в Персийския залив атакуваща група начело с ядрения самолетоносач на САЩ Джон Стеннис.   Решението за изпращане на ирански военноморски сили на запад е мотивирано от намерението на ислямската република да противодейства на това, което тя счита за агресивно американско военноморско присъствие в задния двор на Техеран.   Операцията ще започне през март и се очаква да продължи няколко месеца. \"Атлантическият океан е далеч и операцията на иранската военноморска флотилия може да отнеме пет месеца,\" каза контра-адмирал Турай Хасани, добавяйки, че новият разрушител Саханд ще бъде един от иранските военни кораби, които ще участват във флотилията.   Саханд разполага с палуба за хеликоптери и според сведенията е снабден с противовъздушни и противокорабни оръдия, ракети земя-земя и земя-въздух. Техеран твърди, че разрушителят има и възможности за електронна война.   Високопоставен ирански военнослужещ заяви миналия месец, че флотът на страната може да плава в Атлантическия океан близо до водите на САЩ, като се има предвид, че на американските самолетоносачи е било разрешено да се движат в международни води близо до Иран.   През последните години иранският флот разшири обхвата си, изпращайки кораби в Индийския океан и Аденския залив, за да предпази корабите си от сомалийските пирати. Хасани обяви също, че скоро Иран може да изпрати два или три кораба на мисия във Венецуела. Пристигането на американския самолетоносач в Персийския залив доведе до увеличаване на напрежението в региона, активирайки още на следващия ден военни маневри на Иранската революционна гвардия в Ормузкия пролив и иранския остров Кешм.   Операцията на САЩ идва след многократните заплахи от страна на ирански служители за затваряне на Ормузкия пролив, входна врата на Персийския залив и през която минават една трета от всички петролни транзити, след налагането на антииранските санкции от Вашингтон.", "date": "2019.01.06", "title": "Иран ще разположи военни кораби в \"задния двор\" на САЩ"}
{"url": "http://www.classa.bg/%D1%81%D0%B2%D1%8F%D1%82/item/391259-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%89%D0%B5-%D0%B1%D1%8A%D0%B4%D0%B5-%D0%BD%D0%B0%D0%BF%D1%8A%D0%BB%D0%BD%D0%BE-%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B0-%D0%B7%D0%B0-%D0%B1%D0%BE%D0%B9-%D0%B2-%D1%80%D0%B0%D0%BC%D0%BA%D0%B8%D1%82%D0%B5-%D0%BD%D0%B0-12-%D0%B3%D0%BE%D0%B4%D0%B8%D0%BD%D0%B8", "text": "Генералният военен инспектор на Германия, Еберхард Зорн, призна, че най-малко девет бригади от въоръжените сили на страната - Бундесвера, нямат необходимото оборудване и оръжие и добави, че се очаква те да бъдат напълно оборудвани в рамките на 12 - 13 години, до 2031 г., съобщават местните медии. В същото време Зорн е убеден, че Германия ще може да запази статута си на една от водещите военни сили в НАТО през всичките тези години, чрез преразпределение на съществуващото оборудване между своите звена. Генералният военен инспектор също се надява, че Бундесверът \"ще постигне известен напредък\" по отношение на оборудването и персонала до средата на 2019 г.   \"Моята загриженост е все още въпросът с пакетите резервни части, но тук всичко е готово, така че от средата на годината се надявам, че ще постигнем напредък и в тази област. Благодарение на екипа по бюджета за отбраната, Бундесверът ще може да стартира и нови проекти в голям мащаб\" каза той.   Германската армия се бори с редица отдавнашни проблеми, засегнали неговата материална част и не от скоро е постоянен източник на новини за самолети, които не летят, счупени танкове и кораби, които не са подходящи за морски операции.   Така, доклад на Федералното министерство на отбраната, публикуван през февруари миналата година, потвърждава, че по-голямата част от новото военно оборудване, доставено на войските през 2017 г., не е подходящо за служба. Според доклада, от 97-те доставени основни съоръжения, само 38 са изцяло готови за бой.", "date": "2019.01.06", "title": "Германската армия ще бъде напълно оборудвана за бой в рамките на 12 години"}
{"url": "http://www.classa.bg/%D1%81%D0%B2%D1%8F%D1%82/item/391260-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D0%BC%D0%B5%D1%81%D0%B5%D1%86%D0%B8-%D0%B8-%D0%B4%D0%BE%D1%80%D0%B8-%D0%B3%D0%BE%D0%B4%D0%B8%D0%BD%D0%B8", "text": "Тези изявления бяха направени от Тръмп след срещата, проведена в Белия дом с група парламентаристи.   Частичното затваряне на правителството на САЩ поради искането на средства от президента за изграждане на стената на границата с Мексико, е вече на 14-ия си ден.   Шумер, който също беше на срещата, каза, че демократичните лидери са казали на Тръмп, че е необходимо \"открито работещо правителство, но държавният глава се противопоставя\".   Председателят на Камарата на представителите, Нанси Пелоси, подчерта, че демократите също са ангажирани със сигурността на границата, но искат операциите на правителството да се възобновят, докато бъде постигнато споразумение. \"Можем да го направим по-добре, когато правителството е отворено, ние го казахме ясно на президента,\" каза тя.   Белият дом се бори за обединяване на републиканците зад искането на президента Тръмп за пари за изграждане на граничната стена, като част от споразумението за възобновяване работата на правителството. Републиканските депутати са раздвоени между решимостта на президента да финансира обещанието си от кампанията и последиците от продължителното закриване на правителството. В последващо изказване Тръмп нарече срещата \"продуктивна\" и каза, че е поканил ръководителите на Конгреса да сформират работна група със своите съветници, с които да се срещат през уикенда и да обсъдят възможностите. Той също акцентира върху опасностите от невъзможността за завършване на строителството на южната граница на страната.   \"Говорим за национална сигурност. [Граничната стена] трябваше да бъде направена от всички президенти, които ме предшестваха и те го знаят\", каза той.   Камарата на представителите на САЩ одобри в четвъртък план за прекратяване на частичното закриване на правителството. Въпреки това, тъй като предвижда много по-ниско финансиране на граничната стена с Мексико от поисканото от президента Доналд Тръмп, налагането на вето на плана е практически гарантирано.", "date": "2019.01.06", "title": "Тръмп заплашва да затвори американското правителство за \"месеци и дори години\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391252-%D0%B4%D0%B8%D0%BC%D0%BE-%D0%B3%D1%8F%D1%83%D1%80%D0%BE%D0%B2-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D1%81%D0%BC%D0%B5-%D0%BF%D0%BE-%D1%82%D0%B2%D1%8A%D1%80%D0%B4%D0%B8-%D0%B7%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Според него проблемите между Косово и Сърбия са заради руско-американското съперничество в тези страни Точката, която най-много нас ни интересува, е регионът на Черно море и отношенията между Украйна и Русия. От друга страна развитието на проблемите между Косово и Сърбия, от трета страна не бива да пропускаме Македония и, меко казано, непоследователното поведение на македонския премиер - това е моя субективна оценка, там можем да очакваме сериозни изненади. Категорично трябва да бъдем по-твърди.     Такъв анализ на най-важните точки за интереса на България за 2019 г. направи в предаването \"Офанзива с Любо Огнянов\" по \"Канал 3\" генералът от резерва Димо Гяуров, бивш ръководител на Националната разузнавателна служба. \"Струва ми се, че ние направихме известна грешка с твърде меката си позиция, когато подписвахме договора с Македония. Защото договорът не се отличава много от онова, което постигна Иван Костов навремето през 2001 г. с онзи меморандум, който беше подписан. Всъщност договорът е същият, няма развитие оттогава досега, може би трябваше да бъдем една идея по-твърди\", е мнението на Димо Гяуров. По думите му проблемите между Косово и Сърбия, освен в Македония, са заради руско-американското съперничество в тези точки. \"Аз там очаквам сблъсъка - в Македония и в Косово, защото като че ли там е граничната и пресечната точка на двата интереса. Надявам се да разумът и от двете страни да надделее.\" \"Във вътрешен план в България, 2019 г. се надявам да е по-успешна от 2018, в европейски план - едва ли. Вероятно ще наблюдаваме повторение на повече от същото\", прогнозира генералът.  На въпрос на водещия Любо Огнянов дали няма да се счупят глинените крака на мастодонта Европейски съюз Димо Гяуров отвърна: \"Не бих казал, че се чупят краката на мастодонта ЕС, по-скоро бих казал, че е неправилно управляван. Мастодонът има огромен потенциал - и икономически и всякакъв друг, но прекомерният либерализъм изигра лоша шега\". Проблемите на Макрон \"Европа не е същата през последните седмици и месеци. Не само неговите амбиции, но и на голяма част от другите европейски лидери, в това число и германски, срещнаха стена от съпротива, и според мен амбициите за ново лидерство, за нова центрове на управление на Европа претърпяха неуспех. Това е свързано както със серия от грешки и във Франция и Германия, серия от грешно направени оценки, така и с обедняването на хората и усещането, че те са, меко казано, прецакани от своите лидери. От системата, от визията - да, в момента според мен онова, което наблюдаваме във Франция е точно това, защото средната класа има усещането, че е убита от системата. Това до голяма степен е субективно усещане, но има и своите обективни измерения. Защото вероятно нашите български зрители не знаят, но Макрон опита да прокара една серия от икономически мерки, свързани не само с цената на горивата. Той ограничи скоростта на движение до 80 км/ч, вдигна рязко пътните глоби, тези забрани за движение на дизелови автомобили - всичко това предполага една коренна промяна в живота на средния французин, който най-често не живее в големия град и който пътува по 50-100 км до работата. Разграбването на магазини мисля, че са резултат от проявата на другия аспект на френското общество - там има сериозна маргинализация. Най-често палежите и разграбванията от магазини не са извършени от белите французи, а от същите тези, които и преди години палеха автомобили и разбиваха магазини. Просто те се качиха на протеста на обикновения французин. Това, обаче, трябва да си дадем сметка, че прави нещата доста по-сложни, заплахата от тероризъм от трета страна също усложнява ситуацията във Франция, станахме свидетели в Страсбург. Имаше коментари, че атентатът е едва ли не провокиран и замислен от френските власти, още не е ясна мотивацията, но най-вероятно тя е чисто криминална, а и поводът вероятно е много битов, много житейски - той действително е издирван за криминално престъпление и отприщването на нападението му срещу полицаи е опит за проверка на улицата.\" Краят на ерата Меркел  \"Според мен замисълът на Меркел и на партията на християндемократите, е да се извърши една мека промяна без сътресения. Не случайно бе избрана тази жена, която до голяма степен прилича на Меркел и като кариера, и като развитие политическо, да незабравяме, че самата Меркел я промотира в началото на 2018 г.  Смятам, че тя в голяма степен ще продължи политиката на Меркел, въпреки че във встъпителното си слово декларира, че не желае да я сравняват с Меркел. Другото, която според мен трябва да се отбележи, е че за пръв път има разделение на постовете - на канцлерския пост и на лидера на партията. Нещо, което в тези среди винаги е било постулат, принцип на единството на двете позиции. Това ме навежда на мисълта, че нито партията, нито госпожа Меркел имат намерение още утре да се осъществи промяната, каквато и да е тя, те разчитат на един постепенен, плавен преход. Не знам дали това доколко е възможно, защото напрежението в германското общество продължава да расте, съпротивата срещу част от действията на Меркел е сериозна - и социални, и за мигрантите, и правителството е заложник на такова недоволство.\" Военното противопоставяне САЩ/НАТО и Русия \"По-скоро НАТО има амбиция да засили присъствието си в държавите около Русия, защото отчита една сериозна руска активност в последните месеци. И с разполагане на нови въоръжения, и с извършване на постоянни военни тренировки, и с ако щете с активно предизвикателство - ето само през последните дни станахме свидетели на странни полети на руската стратегическа авиация на другия край на света, чак във Венесуела кацната руски стратегически бомбандировачи. Противопоставянето е неизбежно. Зад всяко военно действие или военно присъствие задължително стои икономика, включително и в Близкия изток. На този фон ми се струва, че най-важното, което да наблюдаваме през следващите месеци, е развитието на противопоставянето по отношение на Договора за ракетите с малък и среден обсег. Това е в голяма степен разковничето на бъдещето развитие на противопоставянето. Там действително стои сериозен страх от другата страна и проблемът е много по-сложен, защото договорът е подписан от тогавашния Съветски съюз и САЩ, а в тези 30 години оттогава досега много други страни се сдобиха с подобен тип оръжие - и Китай, и Северна Корея, и Индия, и Пакистан и кой ли не. Така че разрешението му е изключително сложно и въпрос на дълго време.\" Напрежението в Близкия Изток \"Там отново стои икономика, икономически интереси, ако щете и цените на петрола. За съжаление не съм оптимист за развързването на конфликта в Близкия изток, защото Русия през 2018 даде трайни заявки за продължително присъствие и икономически интереси там, вкл. разположи и тактически ракети там. САЩ и техните съюзници като че ли продължават да не успяват да преборят крайния фундаментализъм и да отстранят предпоставките за създаването и развитието му, да решат проблема с почвата за съществуването на този проблем. Там развързване скоро няма да има.\"  Нов престолонаследник в Саудитска Арабия \"Аз лично не вярвам да има сериозна промяна там на принца, въпреки критиките, въпреки новите доказателства, които се появяват за участието в убийството на Кашоги, макар това да е желанието на голямата част от света - по-скоро в Европа и част от американската част от света.\"  Икономиката и външната политика на САЩ при Тръмп \"Действително отчетът за тази година е като за най-успешната следкризисна година. Брутен продукт над 3%, инфлация под 2%, дъно за безработицата за последните 50 години. Това са невероятни данни, това до голяма степен е следствие на политиката на Доналд Тръмп и обещанията, които той даде на американското население. Той наистина намали данъците, стимулира инвестициите на големите корпорации, най-важният резултат от тази икономически година е че се увеличи покупателната способност на населението - американците не само имат субективното усещане, че живеят по-добре. И затова не трябва да се изненадваме, че подкрепата за Тръмп е толкова висока, колкото това да не се харесва на неговите противници. САЩ отстъпваха глобално по време на предишното управление, амбицията на Тръмп е да върне тези позиции в света, по начин, който да не струва скъпо на американския данъкоплатец, затова политиката му понякога изглежда леко непоследователна. Но той си даде  сметка, че Америка загуби твърде много и по отношение на икономически сблъсък с Китай, и като геополитическите позиция спрямо Русия и в присъствието си в Европа. Мисля, че той ще продължи тази линия на поведение, като, разбира се, ще среща съпротива вътре с американското общество, вероятно и във Федералния резерв.\"    ", "date": "2019.01.06", "title": "Димо Гяуров: Трябваше да сме по-твърди за договора с Македония!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391253-%D0%BA%D0%B0%D1%80%D0%B4%D0%B8%D0%BE%D0%BB%D0%BE%D0%B3%D1%8A%D1%82-%D0%BF%D1%80%D0%BE%D1%84-%D0%BC%D0%BB%D0%B0%D0%B4%D0%B5%D0%BD-%D0%B3%D1%80%D0%B8%D0%B3%D0%BE%D1%80%D0%BE%D0%B2-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B8%D1%82%D0%B5-%D1%81%D0%B0-%D0%BF%D0%BE-%D0%BE%D0%BF%D0%B0%D1%81%D0%BD%D0%B8-%D0%BE%D1%82-%D0%B4%D0%BD%D0%B5%D1%88%D0%BD%D0%B8%D1%82%D0%B5-%D0%BA%D0%B8%D1%80%D0%B8%D0%B0%D0%BA%D1%81%D1%82%D0%B5%D1%84%D1%87%D0%BE%D0%B2%D1%86%D0%B8", "text": "У нас здравният контрол е близко до нулата. Нещата и в държавата ни не вървят, все се караме, мразим, а сега вече се отказваме и от историята си, допълва медикът         – Проф. Григоров, неотдавна кабинетът взе решение да преобразува Правителствена болница в детска болница, но след две седмици се отказа. Идеята за педиатрична болница обаче е от доста години, още от времето, когато Вие оглавявахте Правителствена. Какво мислите за това нереализирано предложение?      – Тази история бих определил като претоплена супа. Бях директор на Правителствена болница две години преди и две години след промените през 1989-а. И успях на основата на анализ, подаден ми от шефа на Военното разузнаване тогава – ген. Васил Зикулов, да разбера, че такива болници няма никъде, освен в соцстраните и найвече в Съветския съюз.     Тогава се оказа, че една от военните болници покрай всичко, което върши за много ограничен кръг от хора – може би десетина, изпълнява и тези функции. Нашата Правителствена болница имаше контингент от 6000 души като стилът й на работа беше уникален. – Чак пък уникален… Какво имате предвид?  – Наистина беше такъв – всеки пациент постъпваше, когато си иска, и си заминаваше когато си иска. И на всеки лекар имаше по един консултант отвън. Т.е. докторите в болницата бяха затруднени във взимането на решения. Затова реших да действам. В Сандански по време на една среща между Тодор Живков и Караманлис помолих за спешна среща с Първия. Той ме прие и за половин час успях да го убедя, че този модел с Военна болница, която да изпълнява тези функции – за лечение и на хората от властта, е по-добър от сега съществуващия. Живков веднага схвана политическата, а не здравната страна на въпроса, и каза: „Да, това ще има значителен ефект“ и назначи заседание на Политбюро на ЦК на БКП. Той предварително знаеше кои ще бъдат против и ги командирова. След като докладвах, Георги Атанасов – тогава министър-председател, отсече: „Другарю Живков, ясно, няма какво да умуваме повече, да гласуваме – „Закрива се Правителствена болница и се предава с цялата й материална база на Висшия военно-медицински институт. От двете трябва да създадем Военно-медицинска академия.“ И през нощта заедно с Иван Шпатов – тогавашния главен секретар на МС, направихме един Указ, с който, доколкото знам, и днес ВМА е на тази основа. – В първите години на демокрацията имаше протести пред Правителствена болница. Всъщност, как се оправихте тогава като директор?  – През 1990-1991 г. започнаха да се правят митинги – събираха се хиляди хора със съответните лозунги, организирани от КТ „Подкрепа“ с идеята тя да стане детска болница. Вътре участваха лекари с не особено чисти намерения, които явно имаха желанието ако това се осъществи да бъдат приватизирани някои от частите й за тяхна лична облага. Особено активни бяха колегите, занимаващи се с ин-витро. Като директор на Правителствена болница тогава поканих делегация от лекари и сестри, за да сложим на кантар нещата. На практика, за да стане детска, трябваше пълно изтърбушване на сградата. Всички се убедиха, че въпросът е много сложен, а България наистина беше в окаяно състояние. И така въпросът затихна. – Колко просъществува обединението между Правителствена и Военна болници?  – Две години. Имаше грешки, но под натиска на докторите от Правителствена – те категорично не желаеха да бъдат едно с военните, въпреки, че им дадохме и звания, идеята бе подкопана. За което помогна и неудачното ръководство на ВМА след проф. Мечков и с натиска от парламента всичко се разпадна. Точно тогава направиха прословутото постановление – уникално в света, Правителствена болница се подчинява директно на Министерският съвет и на министър-председателя и така получаваше нечувани привилегии и финанси от няколко места. Контингентът естествено не се сведе до 10, а така набъбна, че стана хиляди. Но хубавото беше, че си остана отворена и за граждани. Положителна крачка бяха трансплантациите, както и че стана медицински факултет към СУ. – Вие сте специалист по кардиология, кажете защо толкова много българинът страда от инфаркти и инсулти? Проф. Генчо Начев заяви, че причината е злобата, завистта и омразата. Съгласен ли сте? – Проф. Начев е прав. Когато учех медицина, ние почти не можехме да видим инфаркт в столицата. Безспорно тогава София беше три пъти по-малка, но градът имаше над 500 000 жители. Голямото напрежение, стреса, непрекъснатият стремеж за повече – духовната страна на въпроса чрез ангажиране на определени системи в организма, най-вече в т.нар. симпатико-адренална система с голямо излъчване на адреналин, води до тези неща. Селското население и обикновените граждани почти не боледуваха от стенокардия и инфаркти. Второ, хипертониците въобще не бяха толкова, колкото сега. Да не говорим за тютюнопушенето – то не беше в такива размери, а за наркотиците – такова нещо нямаше. Рисковите фактори – висок холестерол с ядене на много мазни храни, плюс високо кръвно налягане, плюс диабет, плюс стрес и тютюнопушене, доведоха до този бум. Основната причина е неподготвеността на съвременния човек към стреса, който му се стовари на главата. От една страна е генетично заложеното – според науката е 40%, от друга страна е това, което ни атакува като външна среда – то е около 30% – напрежение, кавги, амбиции, лакомии и т.н., и 30% е онова, което сами си го правим – пушенето, мазните храни и др. – Всички говорим за стреса, живеем с него, но вие – лекарите, не може да се извинявате само с това?  – Разбира се, че има причини, които лекарите знаем много добре, но нашите ръководители се правят, че не ги знаят. И най-важното е профилактиката. Доказано от цели държави – финландците преди 30 години имаха тежък проблем със сърдечно-съдовите заболявания – последва яка профилактика и с 30% намалиха смъртността от тях. Подобно е в САЩ, макар че с хапването за сега не могат да се справят. Ниската здравна култура е част от профилактиката. А при нас е в много тежко състояние и вторичната профилактика. Правят се много планове, стратегии, конференции, конгреси и на практика – нищо. – Е, сега всички болници се интересуват повече от клиничните пътеки, отколкото от състоянието на болния. Каква е ситуацията у нас сега? – Клиничната пътека у нас е три дни. Без да си лекар можете ли да си представите, че ще се стабилизира човек с истинска сърдечна недостатъчност? – Защо казвате истинска?  – Защото има много неистински и това го знаят много добре и министерството, и Здравната каса. Много лесно могат да се махнат неистинските – като се въведат съответните тестове, които установяват това. Има един хормон, нарича се „пробиенпи“, въведен е в цяла Европа. Преди време е имало международен одит, поръчан от Касата, който е установил, че в България има 10 пъти повече сърдечни недостатъчности и 12 пъти повече пневмонии, отколкото, в която и да е друга страна по света. Ето – бъркаме в самия проблем! – Хората, от които зависи това, обаче сигурно ще кажат, че не знаят? А парите за здраве се увеличават, но файда няма. – Вие сериозно ли мислите, че госпожите и господата от площад „Народно събрание“ не знаят това?   Знаят го отлично! Или както казва Ботев в едно писмо до Тодор Пеев: „Брате Пейов, какво да правим сега, като носим вода през едно сито и мислим, че правим добро на Отечеството?“ – горе-долу това става с безкрайно увеличаващите се пари за здравеопазване. Не че са много, трябва да са още повече, но те просто изтичат, поради всички тези неща, за които говорим. И в основата на които е площад „Народно събрание“ и НЗОК. Няма други! И ние сме доста грешни лекарите, но кой ги допуска, кой ги контролира, за да не стават, кой трябва да направи такава организация, че да бъдат по-малко? Греховете са от мозъка - а от мозъка са касата и минустерството. Ние сме изпълнителите, като ти подават баницата, я ядеш. А кой е по-кривият? Този, дето ти я дава - народът го е казал.  – Какво става с контрола за качеството на здравните услуги, има ли го въобще у нас? – У нас здравният контрол е близко до нулата. Контролира се дали ЕГН-то ти е написано правилно и ако не е – следва глоба. Но дали съм те диагностицирал правилно, дали наистина имаш тази болест? Един дребен пример как е в други страни. Там контролът се прави от висококвалифицирани специалисти, желателно е да са пенсионери, за да не са в конфликт на интереси. По цял свят има подкупи, е – на Балканите са в повече, но това всички си го знаем. Но върши работа, ще има и лошо, но повече ще е доброто в този контрол. Няма по-скъп болен от недолекувания. Но не само в здравеопазването е така. Нещата в държавата ни не вървят, все се караме, мразим, а сега вече се отказваме и от историята си. – Да, вие сте известен като един от най-добрите историци сред лекарите. Казват, че България никога не е била в толкова благоприятна ситуация, в която да реши македонския въпрос и да защити националните си интереси. Тя обаче не го прави, заради страх от Великите сили или нещо друго? Докато обаче ние се маем, гърците успяха да сторят това.  – Първо, България е дала 200 000 души убити за тази Македония. Те непрекъснато викат отдолу и отгоре: „Абе, хора, погледнете, че сме загинали за тая България!“. Колко са местата в Македония, където това нещо го има? На пръстите на едната ръка. В „Труд“ писах за Дойран – там да има поне един кръст, че българите са се били там. Какъв международен проблем е поставянето на един кръст, че трябва да питаме Големия брат? Великите сили да ни разрешат да сложим паметен кръст – това е безумие! Това е съзнателната липса на памет, това идва от соросщината, която е приплъзнала в цяла Европа. И едно от нещата, за които свалям шапка на Тръмп, е, че погна този международен мошеник Сорос. Но тук още никой не го е погнал. Какъв е проблемът? Ами да е само Дойран… Да е възстановено нещо на Каймакчалам наяли самият Зоран Заев рече, че ще го възстановят. Какъв е проблемът да се сложи кръст и на Добро поле? И да е ясно – не говорим за никакъв шовинизъм, а за памет към тези, които са били преди нас. – Да, но сега глобализмът отрича националната памет. – Точно така. Някои от тях дори са дядовци и прадядовци на самите т. нар. сега македонци. Те не уважават собствените си прадеди, които са под земята. „Труд“ публикува моето предложение да поканят Зоран Заев на Петрова нива, което е жива демонстрация, че преди 100 години сме били един народ, което и той някой път го казва. Какво пречи на министъра на отбраната и председател на ВМРО да каже, че по това време има ВМОРО – Вътрешна македоно-одринска революционна организация? Истината е много проста – до 1945 година няма никаква македонска нация. Ние сме си ги наричали българи, те самите са се наричали българи, а сърбите са ги наричали южни сърби, но те не са се поддавали с изключение на разни мекерета и Кириакстефчовци. Кириак Стефчов е по-малко опасен отколкото соросоидите. Примерът е много елементарен и показателен. В болницата в Монтана имаме колежка, която е от Македония. В приятелски разговор я питаме: „- Ти каква си? – Македонка, казва тя. А има ли някой от твоето семейство, който да се чувства българин? – Да, баба ми и дядо ми.“ Ами това е показателно. – На 2 август 2017 г. подписахме прословутия договор с Македония, прие се много добре от хората, но какво стана? Събраха една комисия да види какво да пише в учебниците, и нищо.  – Гърците как ги отказаха да не крадат античната им история? А защо ние не можем да ги откажем от найелементарни неща? Като отидеш в Гърция, ще видиш куп булеварди в големите градове именувани „Император Василий Българоубиец“. Някъде да сте видели „Василий Македоноубиец“? – няма. – Този договор трябва ли да има анекс или да се подпише нов?  – Абсолютно трябва да има анекс, в който да бъде заложено да не разглеждаме поотделно личностите. Гоце Делчев пише в писмо до близък: „Какво да правим като сме си българи, и открай време страдаме от непрекъснати разправии помежду си, и затова сме станали лесна плячка на турските султани. Но имаме нещо и от гърците – колкото глави – толкова капи, толкова капитани“. Трябва просто да сме категорични: до 1945 година – сме един народ, една нация, един език. След 1945 г. поради различни причини – кой прав, кой крив, признаваме, че вече се създава отделна македонска нация. Проблемът е в това, да не ни крадат историята. Ето в това трябва да сме абсолютно единни.", "date": "2019.01.06", "title": "Кардиологът проф. Младен Григоров: Соросоидите са по-опасни от днешните Кириакстефчовци"}
{"url": "http://www.classa.bg/%D1%81%D0%B2%D1%8F%D1%82/item/391254-%D0%B4%D0%B8%D0%B7%D0%B0%D0%B9%D0%BD%D1%8A%D1%82-%D0%BD%D0%B0-%D0%B1%D1%8A%D0%B4%D0%B5%D1%89%D0%B8%D1%8F-samsung-galaxy-s10-%D0%B8%D0%B7%D1%82%D0%B5%D1%87%D0%B5-%D0%B2-%D0%BC%D1%80%D0%B5%D0%B6%D0%B0%D1%82%D0%B0", "text": "Нова снимка на Samsung Galaxy S10 бе публикувана в четвъртък от Евън Блас, специализирал се в течове на бъдещи модели, в неговия Twitter акаунт. Снимката разкрива, че бъдещото устройство ще има вградена в екрана камера, която позволява да се елиминира раздела \"Notch\".   Също така, в горната част на екрана може да се забележи видим високоговорител.   В допълнение, гореспоменатият смартфон, чието кодово име е \"Beyond 1\", може безжично да зарежда други съвместими устройства, като телефони или часовници.   Samsung Galaxy S10 се очаква да влезе в продажба в края на февруари.", "date": "2019.01.06", "title": "Дизайнът на бъдещия Samsung Galaxy S10 изтече в мрежата"}
{"url": "http://www.classa.bg/%D1%81%D0%B2%D1%8F%D1%82/item/391255-%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B0-%D1%81%D0%B5-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0-%D0%BA%D1%8A%D0%BC-%D0%BC%D0%BB%D0%B5%D1%87%D0%BD%D0%B8%D1%8F-%D0%BF%D1%8A%D1%82-%D0%B8-%D1%81%D0%B1%D0%BB%D1%8A%D1%81%D1%8A%D0%BA%D1%8A%D1%82-%D0%B8%D0%BC-%D1%89%D0%B5-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Големият Магеланов облак е обречен да се сблъска с Млечния път. В резултат на този сблъсък може да се събуди неактивната черна дупка в центъра на нашата галактика, която да изпрати Слънчевата система в междузвездното пространство. Това са изводите на ново проучване, проведено от изследователи от Университета в Дърам (Обединеното кралство).   Млечният път е заобиколен от група по-малки галактики - спътници, които обикалят около нея, като Големия Магеланов облак, който е на около 163 000 светлинни години. Понякога галактиките джуджета се сблъскват и се поглъщат от техния домакин. Учените смятаха, че Големият Магеланов облак ще обикаля около Млечния път в продължение на много милиарди години, но последните измервания показват, че сателитната галактика има почти два пъти повече тъмна материя, отколкото се смяташе преди и съответно – по-голяма маса. Тъй като има по-голяма маса от очакваното, Големият Магеланов облак бързо губи енергия, така че изследователите прогнозират, че ще се сблъска с нашата галактика в рамките на 2 милиарда години, много преди очакваното сблъскване между Млечния път и Андромеда, което ще се случи в рамките на 8 милиарда години.   Докато 2 милиарда години за нас изглеждат изключително дълго време, по космическите времеви скали то е \"много кратко\". Според Мариус Каутун, водещ автор на изследването, сблъсъкът на Големия Магеланов облак с Млечния път, освен събуждане на черната дупка, ще превърне нашата галактика в \"активно галактическо ядро или квазар\", астрономически източник на електромагнитна енергия.   „Това явление ще генерира мощни струи от високоенергийна радиация, излъчвана от външната страна на черната дупка\", казва Каутун. След като черната дупка се събуди, тя ще започне да поглъща околния газ и ще увеличи размера си до десет пъти, изтласквайки слънчевата система от Млечния път.", "date": "2019.01.06", "title": "Галактика се приближава към Млечния път и сблъсъкът им ще сложи край на живота на Земята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391257-2019-%E2%80%9E%D0%BF%D0%B5%D1%80%D0%B5%D1%81%D1%82%D1%80%D0%BE%D0%B9%D0%BA%D0%B0%E2%80%9C-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D1%80%D0%B5%D0%B4", "text": "Когато се споменава, че според китайските традиции новата 2019 г. ще премине под знака на свинята (прасето, глигана), не могат да се избегнат насрещните саркастични усмивки. Но и Китай започва да заема все по-важни позиции в света, и свинята има достатъчно основания за уважение. Даже, ще се съгласите, свинята има много по-хуманно поведение, отколкото доста представители на двуногите изправени бозайници от Homo sapiens. Свиня никога не е предизвиквала световни войни, свиня никога не е лобирала или вземала подкупи, свиня никога не е обещавала България да се оправи за 800 дни или минималните пенсии да станат веднага 300 лв. Така че да уважаваме достойнството на представители на тази вероятно „по-мъдра“ цивилизация, от която има какво да се поучим! Сега обаче да помислим по „човешки“. Ако за повечето хора по света отминалата 2018 г. бе само преди 365 дни „очакваното по-добро бъдеще“, то накрая  скептиците спечелиха с негативните си залози . След 2018 г. нито са овладени климатичните промени, нито е налице по-добро международно сътрудничество, нито демокрациите победиха авторитарните режими, нито върховенството на закона се наложи над олигархиите и мафиите, нито медиите се превърнаха в царството на истината и точността, нито Европейският съюз стана по-обединен, нито България доближи средното ниво на този съюз. Да погледнем истината в очите: „Новият завет“ на Фукуяма, който обещаваше „края на историята“ и повсеместния възход на либерално-демократичните общества, просъществува като водеща идеология по-кратко, отколкото знаменития „Манифест на комунистическата партия“, който още има заклети фенове. Но ако отминалата година ни поднесе тези неблагополучия, няма ли човечеството общата мъдрост да се поучи от тях и да поеме по правилните посоки през новата 2019 г.?! Налице ли са  факторите и условията за една глобална „перестройка“ на международния и вътрешния ред ? И то в правилна посока? Ще продължи ли Европейският съюз да страда от интелектуалния си ишиас? Ще почерпи ли България нови възможности от преустройството на световния ред? Впрочем, въпросите, насоките и  задачите на глобалната перестройка  отдавна чукат на вратата. Първата и най-необходимата част от промените (ако се доверим на експертите на ООН) е  да се предотвратят необратимите и катастрофални смущения в климата . Това, от което се нуждае светът, е повече политическа воля и по-далновидно управление на демографския растеж, свързаното с него изискване за по-висока степен на потребление, а последното – с „разумен“ икономически растеж, базиран върху модерни, а не върху демодирани технологии. И въпреки че се намираме в ерата на „шестото измиране“ – антропогенното, то е отричано на основата на важна причина – понеже през зимите става студено (по думите на Президента на САЩ). Остават само 12 години, за да се ограничи затоплянето, твърди ООН; същевременно петролните гиганти BP и Shell прогнозират, че глобалните температури ще се повишат с 5° C до 2050 г. – тогава, когато няма да ни има. Именно по причината, че цивилизацията е много малко вероятна при изменение с повече от 3.5° C. Няма убедителни свидетелства, че през 2019 г. обединеното човечество ще предприеме мъдри и отговорни планове за промяна – печалбите, икономическият растеж и старите технологии са над хората и природата! Вижте уж мъдрата столица София, мислете за света – нищо съществено не се променя. Втората глобална задача на глобалната перестройка е  възпирането на надпреварата във въоръжаването и предотвратяването на световните и локалните войни . Очертаващата се тенденция обаче е: „повече въоръжения – по-малко горещи войни – но повече търговски войни“. Повече и по-модерни въоръжения , оттегляне от някои международни споразумения, натискът за минимум 2% военен бюджет на страните-членки на НАТО, опитът да се направи „Америка отново велика“ – нищо от това не предвещава бленувания „вечен“ световен мир, даже в „общия европейски дом“. НАТО, започвайки своето съществуване през 1949 с 12 страни -учредителки, сега доволства с 29 членове. От този факт – разширяването на изток – обаче недоволстват Русия, Китай и други страни, които се чувстват застрашени. Изглежда, пружината е натисната до краен предел, „омекотяването“ на напрежението може да стане само с решителни стъпки на Доналд Тръмп и другите регионални лидери. Изказването на президента на САЩ в навечерието на Нова година бе знаково: „Съединените щати повече не могат да продължават да бъдат световен полицай. Ние сме пръснати по целия свят. Намираме се в страни, за които повече хора даже не са слушали. Честна дума, това е нелепо.“ Тези думи напомнят духа на късния Горбачов. Ще си стиснат ли ръцете Тръмп, Путин и Си Дзинпин? Ще отиде ли по-нататък Тръмп, като последва примера на Горбачов и изтегли американските войски от Германия, още повече че германският външен министър е категоричен, че „Германия ще се противопостави на нови ядрени ракети в Европа“? Отговорът се корени другаде: имат ли желание военно -промишлените комплекси на всички страни да се ориентират към хранително-вкусовата промишленост, производството на слънчеви панели и електромобили? Много по-лесно е, засега, да носиш звездички, лампази и фуражка, отколкото гаечен ключ. По-малко горещи войни  обаче са възможни. Оттеглянето на САЩ от Сирия и ограничаването на контингента в Афганистан са малки, но важни сигнали за „прохождане“ към един по-спокоен свят. Още повече че даже 1/1000 от световното въоръжение да влезе в действие, настъпва свършекът на света, но не по Нострадамус. И все пак, ако не се „използват“ за тези цели въоръженията, как ще се постигне растеж на военно-промишлените комплекси (включително и българския)?! Със сигурност тук-там (мъдро е: по-далече от границите на САЩ и ЕС, нека други да гинат) генералите подготвят „умиротворителни“ войни и „цветни“ революции, които носят добри печалби на глобалните икономически играчи. Но дали са за предпочитане пред споразумението на САЩ и Северна Корея и още по-дълбокото сближаване между Северна и Южна Корея? Приветстваме последното, не искаме повече хардлайнери и техните войни! И обратно,  повече търговски войни  са възможни. От януари 2018 г., когато администрацията на Тръмп обяви тарифи за внесени слънчеви панели и перални машини, годината бе белязана от ескалиращи „търговски войни”, водена предимно, но не изключително, от САЩ срещу Китай, срещу ЕС, срещу който е „подходящ и виновен“ за загубата на работни места, на печалби и растеж. Текущите спорове за тарифите сериозно подкопаха смисъла на Световната търговска организация, Световната банка и МВФ, които още живеят в „прекрасния либерален свят“  и задълбочиха взаимното недоверие в световен мащаб. Третата възможна насока на глобалната „перестройка“ може да бъде насочена към  намаляване на неравенствата между регионите и нарастване на световната солидарност . Ако продължава нарастването на глобалното неравенство, то „голямата, красива стена“ на Тръмп с Мексико няма да оправи работата; Европейският съюз също трябва да се подготвя за прием на към 1 млрд. (не е грешка, не е 1 млн.!) климатични, военни, екологични, социални и всякакъв друг вид мигранти. Ще седнат ли на „кръглата“ глобална маса заедно Китай, Индия, ЕС (не отделно Германия, Франция и т.н.), САЩ и всички други заинтересовани страни, за да се постигне пръв Глобален пакт за развитие, стабилност и солидарност? Или, както умници „експерти“ от великите сили предричат, най-важно е да оцелее „златният милиард“ от богатите страни? Съдбата чука на вратата, но това почукване няма да трае безкрайно. „Прави мир и любов, а не война“ – старият лозунг от времената на Уудсток се оказа доста устойчив! Четвъртата „перестройка“ се отнася до  необходимата промяна на съдържанието и структурата на самия Европейски съюз . Със сигурност неблагополучията, които съпътстваха ЕС през миналата година, не бяха породени от „дългата ръка“ на Путин или ишиаса на Юнкер; ЕС е организиран така, че да бъде от полза най-вече на най-развитите страни в нея. Колкото и да са „обилни“ прочутите еврофондове, не трябва да се пропуска простото счетоводство, че преките и косвените демографски загуби на „периферните“ страни като Литва, Латвия, Естония, Полша, Румъния и България се изчисляват на стотици милиарди евро. Например, България е „инвестирала“ около 40 млрд. евро в жива работна сила, която след това е била подарена на по-развитите страни; а пропуснатите ползи от този подаръчен пакет са над 400 млрд. евро. Кой и как ще ни компенсира? Никой и никак! Затова сега в ЕС всеки дърпа чергата (фондовете и хората) към себе си, а общото – кучета го яли. ЕС може и да е богат, но не е убедителен пример и морален лидер – именно поради липсата на координация, на възможности за по-хармонично развитие на по-слабите страни и на провеждането на единна вътрешна и външна политика. Проблемът не е в лидерството (Юнкер, Меркел или Макрон) а в липсата на ясен поглед към общото бъдеще отвъд 2020 г. и съпътстващите го програма и ресурси. Но и тук общата какафония няма да продължи вечно, Великобритания бе първата отлетяла лястовичка, а – с извинения – страни като сегашните кандидат-членки трудно могат да компенсират тази загуба. Впрочем, новите глобални играчи като Китай, Русия, Япония и т.н. няма да чакат Европейския съюз (в тази си „спортна“ форма) да продължава да претендира за шампионска световна титла, така че или ще влиза във форма, или…??? Петата  „микроперестройка“ може да бъде българската . 51-вата страна по Индекс на човешкото развитие, 1-вата страна по неравенство в ЕС, последната по „догонващо развитие“ в съюза, колкото и да ни се иска да бъде „стабилна“, не ни се ще да е именно по тези показатели. Обратно, на всеки български гражданин му се иска България да е точно обратното – поне сред тридесетте най-развити страни, последна по неравенство и първа по „догонване“.  Което, обратно казано, изисква много, много сериозни промени както в идеите на управлението, така и в критериите за „подбор“ на кадри за това управление. ГЕРБ (ББ)  и пряко свързаните с него патриотични „атакуващ орел, крайморски рак и щука F-16“, а да не пропускаме и третия „скрит“ либерален играч (който богатее и при това управление), не изглеждат вечни и убедителни. „Пешките“ и „офицерите“ им, колкото и да се кълнат наляво и надясно в светите „евроатлантически ценности“ и колкото и да се кръстят, кънтят доста често на кухо и остават с впечатлението, че изпускат PR пара. В такава ситуация да се опитваш да се харесаш на „началниците“, да си пазаруваш по „политически причини“ самолети от тях,  и да си купуваш индулгенции чрез „западните Балкани“ не е най-успешната политика. А дядо им Йоцо ги гледа и ще ги отстреля „демократично“ при първа възможност! Колкото и да си въобразяват сегашните кормчии на кораба „България“, че „знаят правилния курс“, и най-паче че „нямат опозиция“, или че опозицията е в количество = 1 (така си мислят за президента Румен Радев, но и той е част от системата, а не вън от нея, затова той не може да бъде друго, освен словесна опозиция), то нека не забравят че  най-голямата опозиция е тази, която не гласува за никоя от сегашните политически структури  (партии и коалиции) – а тя е мнозинството. ПЕС (Станишев) и БСП (Нинова) засега са в трудна ситуация, понеже демонстрират че „социалистите“ могат да бъдат диаметрално противоположни „либерали“ и „демократи“, но по-малко социалисти. ДПС засега седи икономически много удобно, но му е неудобно да генерира нови идеи, освен „6% растеж“, добрутро! Ако не знаят как да осъществят този растеж, защо са в парламента? Но „жълтите жилетки“ от Франция – страната, родила революцията от 1968 г.! – подсказват, че и в най-съвършените демокрации  политиката трябва да „работи“ за всички, а не само за богатите ; че европейските ценности като  справедливост и солидарност  не са анахронизъм; че там където управление е гноясало и развалено,  организираните маси  (не на „Улицата“, както ни натякват, а в Интернет, уважаеми богати госпожи, госпожици и господа) могат да променят курса на политиката. Ако трябва, ще променят и Конституцията, и Системата. Впрочем, ако Конституцията и Системата в България бяха добри, щяха ли българските граждани така да припържват институциите и политиците? Ако бяха добри, нямаше ли министър-председателят и главният прокурор да знаят кой е реалният собственик на „Юлен“ и не само на него? Значи не са добри и това не е Fake News! Въпреки всичко, нека да бъдем  разумни оптимисти ! Един свят с 4,5 млрд. години история ще продължава да прави своята еволюция, макар и не винаги по законите на Дарвин; един Европейски съюз на 60 години може да си позволи да бъде все по-мъдър и по-успешен; една страна с 1337 годишна история не може да си позволи да бъде изтрита с гумичката от картата на успешните страни. И не бива!   В-к „Стандарт“, 04 януари, 2019 г.", "date": "2019.01.06", "title": "2019: „Перестройка“ на световния ред?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391251-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%B0%D1%82-%D1%81-%D0%BD%D0%B0%D1%80%D0%BE%D0%B4%D0%B0", "text": "БСП искат министерски оставки заради хаоса с винетките.   За стотици български граждани Новата година започна с проблеми, с напрежение, с тревоги около винетките.. За нас проблемът с винетките. показва, че системата е в пълен хаос, управляват ни некомпетентни и неграмотни хора, унищожена е правовата държава и държавността изобщо. Борисов се подиграва с народа с изказванията си ; за неговото правителство отново няма отговорност, а за хората отговорността е -180 млн. лв. от джоба им, сега и глоби, ако им бъдат наложени, и напрежението, на което са подложени, заяви на извънредна пресконференция председателят на БСП Корнелия Нинова.         Управляващите се подиграват с народа, защото изказването, че когато се преминава от хартиен към електронен носител винаги има сътресения, е абсурдно. Никога няма сътресения, г-н премиер, нито в Германия, нито в Австрия, нито в Унгария има сътресения. Има в България, защото и администрацията, и МС са абсолютно некомпетентни да проведат тази система така, както трябва, категорични са от опозицията.  категорична е Нинова.       ", "date": "2019.01.06", "title": "Корнелия Нинова: Управляващите се подиграват с народа"}
{"url": "http://www.classa.bg/%D1%81%D0%B2%D1%8F%D1%82/item/391247-%D0%B4%D0%B2%D0%B5%D1%82%D0%B5-%D0%BA%D1%83%D0%BB%D1%82%D1%83%D1%80%D0%B8", "text": " общество съществуват поне две култури и две литератури. Съсловното му разделение дълбоко и засяга основните характеристики на обществения организъм, поради което практически е невъзможно в рамките на нацията и народа да се изгради достатъчно органично единство. Единството е непостижимо в пълна мяра, за да е възможно отделните съсловия да се изразяват чрез една култура и литература. В крайна сметка обаче досега националната култура е успявала да примири поне в себе тези култури и да им наложи своя неизличим отпечатък. Защото самата нация доскоро беше достатъчно силна и здраво обвързана в едно цяло, за да допусне разкол по социално-политически признаци и заради конфликти в   общество. И днес в България класовото разделение е естествено; съществуването на класи и съсловия е нормален начин на вторично единение по интереси на хората извън рода, народа и нацията. В буржоазното общество, в което и ние днес живеем, то е по-трайно и съществено и се основава на по-конкретни причини, засягащи най-важните условия за съществуването на човека. И съответно, това му дава основание да възприема другия от своето съсловие като по-близък и сроден отколкото всеки останал от противоположната класа. Защото техните интереси са различни, поради което и начинът им на мислене и възприемане на света е различен един от друг. Щом е така, то и културите, които изразяват съсловията им, не са едни и същи. Но и не са дотолкова големи, че да надмогнат и да пренебрегнат нацията и нейната култура и литература. Двете култури в националното буржоазно общество са разклонения в нейното общо русло и представляват, в крайно сметка, едно цяло, което е по същество неделимо. Националното преодолява тези огромни различия, примирява ги и ги подминява на общонационалните закономерности и на общия културен и литературен процес. Но ако досега културите са се отграничавали една от друга по класов принцип, постмодернистката епоха прокарва друга разделителна линия. В неолибералното общество, в което живеем, националната културата е поразена от постмодернизма. Постмодернизмът е естетиката на неолиберализма. Неолиберализмът накара хората да повярват, че сега различията не са съсловно-класови, а по много други признаци: биологични, културни, етнически, религиозни и др. Тези „други” различия се регулират и примиряват не от нацията и народа, а от обществото. Обществото е всесилно да прави чудеса. Но за да е способно на тях, трябва да се освободи от наслоенията от миналото, да преодолее националните традиции. Да преодолее дори националната си характеристика и самата нация, за да се „интегрира” в „глобалната общност”. Освободеното от нацията и нейните традиции общество създава условията за движението на капитали, стоки и хора и така улеснява живота на всички. Но за да бъде това възможно, необходимо е то да възприеме като свои високи ценности онова, което преди се е смятало за греховно и позорно отклонение, да раздроби националното (което в много случаи е съставено от интегрираните усилия на отделните национални общности) и изведе на преден план етническите и регионалните различия. Защото нацията в крайна сметка заличава едни различия, но настройва членовете си да бъдат непримирими към други и ги подтиква да се борят срещу тях. Неолиберализмът и естетическото му продължение – постмодернизмът поощряват преодоляването на нацията и националната държава с техните вековни традиции и традиционни ценности, формирани под влиянието на националната религия. Те правят това, като фрагментират националното цяло и обявяват за ненужни и вредни образуващите нация негови елементи. На тази цивилизационна задача служи един нов тип култура, непозната преди – постмодернистката. Постмодернизмът не е пореден модернизъм, който ще пошуми за кратко, след което, като всички своите предходници, ще отживее и ще си отиде по живо по здраво, като остави все пак някакви следи след себе си. Постмодернизмът е нов тип култура, която все още се формира, набирайки сила и поставяйки под свое влияние и господство целия обществен живот. Изменя се радикално естетическото съзнание на обществото, което за съжабение ознаава, че се разрушава националното съзнаниел А без него загива и самата нация. Краят на нацията и националната държава е целта на постмодернизма и неговата култура, за да се установят някакви имагинерни „наднационална” култури и държави (най-добре само една) – нещо подобно на Европейския съюз, но в мечтите на неговите създатели, а не в днешния му реален вид. Това означава, че трябва да се сложи край на целия досегашен модел на историческото развитие, като се отрече и цялото историческо минало. Защото то е главната пречка пред осъществяването на грандиозния проект за глобализация. Този проект изисква (макар че идеолозите му все още проповядват мултикултурализъм, национално многообразие и търпимост), щото да се установят една „глобална нация”, говореща на един „гобален език”, и една глобална култура, която уж ще събере в себе си всичко „най-добро и полезно” от националните култури. Идеята бързо започна да се материализира по американски „образ и подобие” и започна ерозиращото си въздействие върху абсолютно всички национални култури, независимо техните традиции, особености и способност за съпротива. Всичко това става не за да се изведе на ново равнище досегашният ход на историята, а за да се руши и разлага вече постигнатото. На неговото място трябва да се осъществи един чисто политически проект, според който човечеството да се раздели на две неравноделни части: „златен милион”, който ще ползва богатствата на планетата, и останалото човечество, което ще произвежда тези блага, но ще живее в упоения и забавления, за да не забелязва състоянието си и не претендира за нещо по-добро от трохите, които ще получава от трапезата на богатите. Двете части по същество ще бъдат на едно и също културно равнище, ще създават и ползват почти една и съща ваднационална, неолиберална и постмодернистка култура, но ще живеят по различни стандарти. Днес виждаме, че българската култура и литература също се настроиха на постмодернистична вълна. За някакви си тридесетина години те заболяха от нелечим социален тумор, който произведе метастази и буквално ги изсмука и обезсили почти напълно техния национален характер. Заченати „ин витро” и родени от „сурогатни майки”, в тях навлязоха писатели от нов тип, проповядващи учението на постмодернизма (макар самите те да не го познават кой знае колко, а и да не разбират това, което знаят). За тях няма литература, творчество, литературен процес, национален дух, йерархия на ценности. Литературата им е „писане”, а продуктът на това „писане” е „текст”. Най-важното за текста е, че се пише, за да бъде продаван. Колкото повече продажби, толкова по-ценен е той, а написалият го – голям и значим. Никакви естетически критерии не се прилагат при оценката на текстовете. Щом ги купуват, значи са добри. Постмодернистките критици ги анализират, за да докажат колко „европейски” са тези постижения. И това за тях е върховно постижение. Същото е в другите изкуства! Но какво означава „европейско”? В представите на тези идеолози на постмодернизма, някои от които в младежките си години бяха апологети на марксизма и комунизма и усилно работеха за утвърждаването на културата на социализма, европейското е несвързаното писане, показването на лутаници, сексуални незадоволености и психически отклонения, повърхностни размишления, предадени в хаотични изречения, които трябва да наподобят вътрешната нестабилност и обърканост на героя. Колкото по-открито и дори нагло се смесва нисшето с висшето, колкото повече се принязава духовното и се апологетизира животинското в човека, толкова оценката е по-висока. Защото за постмодернистите не съществува йерархия на ценностите – както на духовните, житейските, нравствените, така и на естетическите. За тях просто няма ценности – освен пазарната и „европейските”. А те са свързани единствено с ниското, плътското, с отклоненията от здравото и моралното. Постмодернистката култура все пак има някаква, макар и извратена, йерархия на ценностите, но тя се основава, освен на тиражите, продажбите и хонорарите на нейните представители, още и на определени политически съображения, по които едни се обявяват за „най-четени”, „най-гледани”, „най-.обичани”, а на другите са отдават по-малко похвали. Това се прави, за да се знае, че не всичко се определя от т. нар. „пазар”, както официално е прокламирано, а от един (или два-три) център, всевластен и безапелационен. Той не се обявява официално, не се афишира като такъв, не е дори институциализиран, но няколкото чужди фондации, раздаващи пари за подриване на нацията и националната култура, се споразумяват и отбелязват „най-добрите”. На мене ми е трудно да разбера по какви критерии го правят; със сигурност знам, че тези критерии не са естетически, а може и да е на случаен принцип, не знам. Такава постмодернистка йерархия обаче съществува и вече почти тридесет години промяната в нея е единствено с новопоявили се млади „заслужили деятели” от новите поколение. За тях е славата, но преди всичко най-щедрите награди и отличия, интервютата в медиите, командировките и стипендиите. Не може, а и не бива, да се отрече, че тази „култура” е отлично организирана и дисциплинирана и че води войната срещу традициите и нациията последователно, целенасочено и доста умно. Идеолозите и организаторите й са подготвени хора, макар че изпълнителите са почти всичките случайни и бездарни, епигони и необразовани. Но може би точно това съчетание на умните и идеологически подготвените с бездарните, глупавите и необразованите е предпоставката за доброто сцепление между различните равнище в постмодернистката среда. Тя е привлекателна, тъй като в нея раздават пари, но и създаването на „изкуство” е по-лесно, защото критериите за допуск до публикация и за оценка на направеното са ниски и прекалено либерални, за да отварят вратите пред неудържимата популация на постмодернистичните „кандидати на славата”. Освен това те получават някакво възпитание във висшите училища, където преподават почти само неолиберали и постмодернисти. Макар неолиберализмът и постммодернизмът като негов естетически вариант да прокламираха не само края на историята, но и края на идеологиите, културата, която произведоха, е чисто идеологическа. Тя е политически проект, целящ разрушаване на всички (наистина всички) съпротивителни сили срещу буржоазно-капиталистическата система и създаването на най-благоприятни условия за пълното господство на капитала. Тази култура е средство за потискане на съзнанието и особено на съзнанието на класата на наемния труд. Триумфът й е засвидетелстван от факта, че самият пролетариат днес е изгубил напълно своето класово съзнание „за себе си” и „в себе си”. Никоя друга идеология не може да се похвали с такъв невиждан преди успех. Как стана това ли? Ами по най-простия и поради това гениален начин: като се внуши, че всеки сам трябва да се грижи за себе си, стремейки се към успеха. А успехът е достъпен, стига да го желаеш и разчиташ единствено на себе си. За да успееш, е необходимо да се отдадеш на забавлението, да не мислиш за проблемите си, а за да не те сполетяват трудности и непреодолими изпитания, отдай се на удоволствията от наркотиците. Те ще ти въведат в прекрасни светове и ще те накарат да забравиш какво е около тебе. Парите са навсякъде, бъди само по-дързък и предприемчив, вярвай в себе си и непременно ще ги спечелиш. И то по лесен начин, а не като се бориш за някакъв измислен от комунистите „по-справедлив свят”. Т. нар. „игри на щастието” могат да те направят в един миг милионер – стига да играеш, да постоянстваш и упорстваш. По телевизиите всяка вечер показват такива щастливци. Светът, в който живееш, е свят за тебе и никакъв друг извън него не ти трябва. В общи линии това бе втълпено най-напред на младите, а после и на възрастните. Говори им се постоянно: социализмът рухна, а нали претендираше, че ще даде повече от капитализма. Нищо по-добро не е измислено от тази система с нейната „демокрация“. Няма смисъл от борби, стачки, протести, претенции. Ходи в дискотеки, слушай ритмичната музика, чети книгите, които бълват и заливат пазара, гледай екшъни и еротични филми и постъпвай като героите в тях. И ще бъдеш възнаграден. Стига да вярваш, и твоето време ще дойде! Пред очите на всички наистина стават чудеса. За един миг само се печелят големи пари, красавици и красавци стават прочути и медиите гърмят за тях; скъси се пътят към властта и мнозина успяха да вкусят от нейните сладости, достигайки дори до висши държавни постове. Култура се комерсиализира и това също не бе случайно. От една страна се подхвърля уловката, че който е способен, ще печели от творческата си дейност и че това е справедливо. А от друга, се издига невидима стена, която е уж логиката на пазара, за голямото множество и така се гарантират парите на ограничен кръг избрани. Тези именно „избрани” са определените да бъдат „елит” и да получават похвалите, наградите, хонорарите. Така се оформя върхът на йерархическата пирамида, за която стана дума по-горе. Понеже за тази култура няма йерархия на естетическите ценностите и всичко е позволено, нашествието на посредствеността и бездарието е ужасяващо. И то не толкова като масово присъствие, което, разбира се, е характерно за всяка култура и изкуства, а като характеристика на т. нар. „елит“, т. е. на „най-заслужилите и почитаните имена“. Постмодернистката култура не излъчва автентични творци с висок талант, който да се осъществи пълноценно. Но и никой не говори за талант, защото, както вече го отбелязах, тази култура не борави с подобни понятия. Те са й противопоказни и изобличават нейния характер на функция на пазара. Талантите ги няма, но има „успели”, „най-четени”, „най-издавани”, „най-високоплатени”. Това обаче ги прави изключително солидарни. Затова и не се критикуват, не се карат, не се отричат. И най-важното: не се наричат бездарници, както са щедри на подобни откровения техните опоненти и противници. Всъщност, сложните думи и понятия, с които идеолозите на тази култура се хвалят, не могат да скрият нейната изконна същност и особено нейното предназначение. Това е „масовата култура”, която буржоазното общество създаде, за да задоволява битовите потребности на огромната част от обществото, съсредоточаващи се преди всичко в забавлението, радостното преживяване, в „убиване на времето”, без да се правят усилия. Но постмодернизмът разруши и опошли абсолютно всичко и не остави нищо свято. Масовата култура от близкото минало все пак имаше своите майстори, които умееха да придават някаква външна изящност на формите, да постигат блясък и предизвикат радост от красивите гледки. Сега нищо от това не остана. Пошлостта дори не се крие зад някаква красива завеса и не се гримира, за да скрие недостатъците. Публиката вече не е претенциозна, за да бъде привличана от красиви опаковки и маски. На същото равнище е и „елитарната” постмодернистка култура, създавана уж за ограничен кръг ценители, които били повече подготвени и повече разбирали. Цялата тази инвазия е натоварена със задачата да смаже традиционния тип национална култура, да я направи почти нелегална, предоставяйки я на едно все пак ограничено общество от творци, което се съпротивлява и не се примирява. То не само няма подкрепата на държавата, но е брутално отблъсквано, пренебрегвано и потискано от нея и институциите й. Преди всичко защото тази култура има активно и изострено съзнание за социалната несправедливост и неуредиците в обществото. Държавата се мъчи да изтръгне нацията и обществото от традициите и изконния им цивилизационен избор, за да ги тласне в друга посока. А истинската култура все още не позволява това своеволие, целящо да се разкъсат връзките с традиционно близките народи. Държавата използва целия си капацитет, за да отучи младото поколение от националните навици, за да може по-лесно да го манипулира. Тя го кара да забрави и преп. Пасисий, и Петко Р. Славейков, и Христо Ботев, и Иван Вазов – изобщо всички български творци, които ни карат да помним, че сме българи и трябва да вървим по свой път заедно със своите братя-славяни и православни християни. Но дори и тази култура е доста повлияна и засегната пряко от неолиберализма – и то не само с ограниченията, които й налага държавата. Тя придобива някои качества и свойства на постмодернизма и повярва в теориите за изравняването на обществото и преодоляването на класовите антагонизми, за края на идеологиите. В своята наивност дори прие „мирното съвместно същестувване” с постмодернистката култура, надявайки се в едно често състезание да докаже своята правота. Правотата си тя доказва и ще докаже в историята, но в настоящия момент понася тежки и невъзстановими физически загуби, които я омаломощават и идейно-естетически, понеже почти няма теоретици, критици и идеолози. Тя изгуби критиката и критиците, които бяха нейното самосъзнание и съдна способност. Ликвидирането на критика е стратегическа загуба за културата с огромни последствия за нейното днешно състояние и перспективите й в бъдеще. Затова и съпротивата и е повече пасивна, без самочувствие и съзнание за духовното си величие и отговорност пред историята. Тя е потисната от това, че се е маргинализирала. Макар че как ще се случи такова нещо с една култура, родена от историята и просъществувала заедно с нея, устояла на превратности и жестоки удари. Все пак опасността от ликвидация е огромна, защото постмодернистката култура ликвидира освен критиката, още и цялата интелигенция като осъзнато съсловие, бранещо идентичността и изразяващо нацията. Без интелигенция културата преживява изпитанията с по-малко надежди и увереност в себе си. И почти без съпрпотивителни сили. Аз изпитвам огромно съмнение, граничещо с отчаяние, че е възможно повторното въздигане на националната култура, след като главният неин белег – езикът се е разпаднал и е на път да изчезне. Разрушен е синтаксисът, а лексиката му е препълнена с англосаксонски думи. Литературата го опошли, а медиите и улицата го убиха напълно. Той звучи все по-ужасно и грозно. Разпадът на езика е последната степен от всяка духовна криза. Тази криза днес е криза на националното съзнание, националната култура и националната държава. В тази криза на езика е отредена чисто служебна роля за официално и неофициално общуване, а затова не се изисква той да бъде изящен, богат, съдържателен, да звучи добре като музика, да изразява нюанси. Дори и ежедневното общуване е на ниско езиково равнище, механично, буквално. Да не говорим за езика на литературата, който е сух, първосигнален, беден. Днес не са необходими майстори на словото, а само хора, занимаващи се с „писане“. Не е задължително те да владеят словото до съвършенство. Писатели, които не са майстори на словото, не го владеят и нямат съзнание за негови упадък, убиват езика, обезценяват го. Стигна се дотам писателите да искат от държавата да им пази със закон езика от замърсявания, навлизане на чуждици и неправилно използване. Не държавата, а писателите са длъжни да съхраняват и обогатяват езика и да заклеймяват тези, които го разрушават. Но тези, които го разрушават, са самите те. За съжаление! Българската култура винаги е била литературоцентрична. Т. е. в нейната основа и с най-важна и ръководна функция е литературата. От състоянието на литературата зависиси каква ще е културата. Ако българският писател не осъзнае собствената си отговорност за духовната разруха и опошляването на литератуата и културата; ако той не разбере най-сетне, че срещу духовността, нацията, националната държава, националния език и националната култура и литература се води безмилостна и безпощадна война и че от него, от смелостта и решителността му зависи изходът й, упадъкът ще стане напълно непредотвратим и необратим. Тогава ние българите просто ще бъдем заличени като нация. Все още надеждата е жива и е възможно да се спре разрухата и се възкреси националната българска култура в нейната пълнота и цялост. Все още е възможно да се спре настъплението на неолиберализма и постмодернизма. Те са живи и силни, но понеже не носят в себе си истината, не са непобедими. Но са необходими общи усилия, висока отговорност, съзнание за дълг пред културата, завещана ни от нашите предходници.", "date": "2019.01.06", "title": "Двете култури"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391248-%D1%81%D1%8A%D0%B1%D0%BE%D1%80-%D0%BD%D0%B0-%D1%81%D0%B2-%D0%B9%D0%BE%D0%B0%D0%BD-%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB-%D0%B8-%D0%BF%D1%80%D0%B5%D0%B4%D1%82%D0%B5%D1%87%D0%B0-%D0%B3%D0%BE%D1%81%D0%BF%D0%BE%D0%B4%D0%B5%D0%BD", "text": "  На следващия ден, след празника на свето Богоявление, Църквата още от най-първите си времена извършва празника на събора на честния и славния пророк Иоан, Предтечата и Кръстителя на Господа. И напълно подобаващо е да се почете със специален празник този, който послужил на тайнството на Божественото кръщение, като възложи ръката си върху главата на Владиката на всички.     И така, след празника на Кръщението Господне, съборно се почита и се прославя с песнопения Кръстителят. А самата дума \"събор\" означава, че народът се събира в църквата, за да извърши богослужение в чест и за похвала на сега прославяния велик Предтеча и Кръстител Иоан. Макар, че такъв събор се е извършвал и се извършва във всички храмове по вселената, но с особена тържественост се извършва в храмовете, които са посветени на името на Кръстителя, както това било преди в неговия храм до Иордан, на мястото, на което той кръстил Христа; и в Севастия, където той бил погребан, след като Ирод го убил; и в Антиохия, където най-напред била донесена дясната му ръка от свети евангелист Лука; а също и в Цариград, където впоследствие тази ръка била пренесена от Антиохия и където с особена тържественост се празнувал съборът на Кръстителя, тъй като неговата ръка била донесена в самото навечерие на светото Богоявление, когато става освещаването на водата: сякаш тогава сам Кръстителят дошъл невидимо на освещението на водите и голяма радост и ликуване изпълнили царя и целия народ. Затова тогава на следващия ден, след Богоявление Господне, с голяма тържественост бил отпразнуван съборът на Кръстителя и продължил да се празнува така. И ние с духовна радост празнуваме събора на великия Предтеча и Кръстител Иоан, като го молим да умолява за нас Владиката Христа, да ни събере Той в тържествуващата църква, във вечниянеръкотворен храм на небето, където да чуваме гласа на празнуващите и да извършим празненство в чест на вечното явяване на Бога. И там да се насищаме с Христа чрез съзерцанието на Божието лице, което Той явно показва на Своите светии, и да славим с всички небесни ликове Отца и Сина и Светия Дух, во веки, амин!", "date": "2019.01.06", "title": "Събор на св. Йоан Кръстител и Предтеча Господен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391249-6-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1066 г. - За крал на Англия е коронован Харолд Годуинсън.     1579 г. - Осемдесетгодишна война: В Арас е подписан договор за създаване на Араския съюз на лоялните към испанския крал нидерландски провинции.   1720 г. - Публикуван е създаването на Компания на южните морета в Англия, която на практика съществува от 1711 г. и има монопол върху търговията с Южна Америка.   1838 г. - Американецът Самюъл Морз става първият човек, създал електрически телеграф.   1848 г. - Роден поетът-революционер Христо Ботев.   1853 г. - Американският президент Франклин Пиърс и семейството му претърпяват железопътна катастрофа - президентът и съпругата му Джейн преживяват, но загива 7-годишният им син Бен.   1853 г. - Основан е окръг Айлънд в щата Вашингтон, САЩ.     1900 г. - Лейдисмит (Южна Африка) е атакуван от бурите.   1912 г. - Ню Мексико става 47-я щат на САЩ.   1919 г. - В Германия започва формирането на Фрайкорпс - доброволни про-десни военни формирования, съществували в началото на 19 век, участвали във войната срещу Наполеон.   1929 г. - В Югославия крал Александър I Караджорджевич извършва държавен преврат и поставя начело на изпълнителната власт военните.   1929 г. - Католическата монахиня Майка Тереза, основала по-късно ордена Мисионери на милосърдието, пристига в Индия.   1930 г. - От Индианаполис до Ню Йорк е осъществено първото пътуване с автомобил с дизелов двигател.   1931 г. - Томас Едисън патентова последното си изобретение.   1939 г. - Германският химик Ото Хан прави публично достояние откритието си за разпадане на атомното ядро.   1940 г. - Втората световна война: Германските окупационни власти извършват масови екзекуции в Познан (Полша).   1942 г. - Пан Американ получава редовна линия за извършване на околосветски полети.   1950 г. - Великобритания признава Китайската народна република и между двете държави са установени дипломатически отношения.   1971 г. - В САЩ е синтезиран хормонът на растежа - соматотропин.   1972 г. - САЩ връщат на Унгария взетата по време на Втората световна война Корона на Свети Стефан - една от националните реликви.   1981 г. - Състои се премиерата на български игрален документален филм \"Аз не живея един живот\".   1984 г. - Правителството на Тунис въвежда извънредно положение.   1992 г. - Президентът на Грузия Звияд Гамсахурдия бяга в Армения.   1994 г. - Американската фигуристка Нанси Керигън е намушката в левия крак от съперничката си и съотборничка Тоня Хардинг.     2002 г. - Германският ски скачач Свен Ханавалд става първият победител във всички състезания на Турнира на четирите шанци.   2005 г. - В Брюксел започва световен конгрес на имамите и равините за мир.    ", "date": "2019.01.06", "title": "6 януари, историята в снимки"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391250-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D0%B4%D0%BE-05-01-2019-%D0%B3%D0%BE%D0%B4%D0%B8%D0%BD%D0%B0", "text": "Седмичен обзор:   – Без съмнение събитието на седмицата е новогодишната реч на Президента Радев. За първи път вместо с нищо незапомнящи се слова, президент на България посочи истината за състоянието на държавата, проблемите и скандалите. За първи път запомняща се за дълго време реч. Която раздразни тези, които са близо до трапезата на властта и празнуващи по скъпите курорти и просълзи тези, които посрещнаха новата година в мизерия. Части от един и същи народ. Не знам дали мога да я сложа в класацията „Речи, които промениха света”, но със сигурност влиза в класацията „Речи, които промениха България”. Особено във времена на лицемерие и манипулации от страна на политиците, казването на суровата истина подейства отрезвяващо на много от нас.     – Реакциите срещу новогодишната реч надминаха и най-фантастичните ми очаквания. Още в първите секунди след полунощ Премиерът-Слънце поздрави народът, като заяви, че е готов да надгражда /не разбрахме точно какво/ и особената си гордост, че сме лидер на Западните Балкани. Това, естествено, докара до екстаз пенсионерите, които посрещнаха Новата година с пенсии от по 200 лева, като благодарение на безкрайно щедрата душа на Премиера-Слънце, можаха да си позволят и лукса за по някой и друг кренвирш или кюфте на празничната трапеза. Бяха мобилизирани политолози, журналисти и дори самата Мадам В, които да обяснят на народа, че истината е спорна, а новогодишното слово трябвало да бъде позитивно, нямало значение какво е положението. Както се казва, така и така загиваме, поне да ни е спокойно в комата. Още по-интересно беше, че речта на Президента Радев беше сравнена по дължина с тази на Путин /защо не на Тръмп или Меркел, не стана ясно/. Били еднакво дълги. Е, Мадам В. си знае, явно ги е мерила. – Сагата с електронните винетки придоби мистични измерения. Въпреки дадените над 7 милиона лева, сривът в софтуера беше почти незабавен. Въпреки това, по време на краткото му действие АПИ установи, че всеки трети българин е мошеник. За разлика от тях, разбира се. Те в праведния си гняв от мошеничестващия български народ, си тръгнаха от пресконференцията, за да не ги налазят и за успокоение си купиха два джипа за 220 000 лева. Ами така де, те са си свършили работата. Който не е успял да придобие заветната ел.свинетка, ще го глобяват. Няма само с едни и същи джипове да се возят, я! – Премиерът – Слънце веднага обясни, че е имало хибридна атака, поради което системата за ел. винетки се е провалила. Споровете дали по Северната тангента да има винетки стигнаха до измерения, каквито липсваха например при обсъждането на държавния бюджет, както и въвеждането на таксите. Но покрай това си припомнихме математиката и се оказа, че тангентата всъщност не е тангента, а нещо друго. Във величието си, Премиерът-Слънце РАЗРЕШИ по тангентата да се пътува без винетка. То не че има как да се пътува С винетка, защото такива не се продават в момента, ама принципен въпрос. – Оказа се, че в някои градове не може да отидеш и до гробищата, ако нямаш винетка. Не се разбра дали и за покойниците е необходима, за да ги погребат. Направо да им я лепнат на челото, да не ги глобят по пътя към оня свят! Подлъгани от великодушието МУ, кметове на общини побързаха и те да поискат освобождаване на някои околовръстни пътища от винетки. Но ТОЙ още не е решил. Явно ще мисли. Има време, то и без това до 15-ти няма да се искат винетки. Явно в наивната си доверчивост, гербавите са решили, че ще успеят да се справят с проблема за 10 дни. Спомням си Търговския регистър и не искам да коментирам повече… – Военният Министър загадъчно заяви, че може да се наложат военни действия. От кого, къде, кога и защо, на никого не стана ясно. И най-вече – с какво? В този аспект се чудя дали изобщо е необходимо да се купуват Ф-16, то ако има военни действия преди това, изобщо няма да ни трябват. А ще е много тъпо завоевателите да ни се смеят. Да се излагаме пред чужденците! За всеки случай си припомних какво се прави при бомбардировки и ядрен удар и си купих няколко хартиени кесии и бял чаршаф. – Вавилонската тема рязко навлезе в България. Пекинската патица в новогодишното си поздравление изрази надежда за спокойствие в този „земетръсен балкански Вавилон”. В същото време Мамин Тотев в Пловдив строи Вавилонска кула по средата на най-оживения булевард за откриването на събитието „Европейска столица на ХАЛТУРАТА 2019”, която кула според вещото око на старите пловдивчани, наподобява монтирана от винкели трибуна на селски стадион. Но пък си имаме 20 000 одеялца и шалчета, който има желание да се обеси на кулата. А самата фондация „ Пловдив – европейска столица на културата 2019” рекламира събитието като „Откриване на бул. „Цар Борис Трети ОСВОБОДИТЕЛ”. Дотук ще спра с коментарите за събитието, защото гаврата с любимия ми град ми идва нанагорно. – Първото българче за 2019 година НЕ БЕШЕ БЪЛГАРЧЕ! Родено от 15-годишна представителка на недосегаемите. 30-годишната баба заяви, че се радват на чавето и ще продължават с борбата срещу демографската криза. Със сигурност ще я спечелят, ако само гледаме и ги издържаме. За разнообразие предлагам държавата да дава същите пари на българките, за да си стоят в къщи и да си гледат децата. А не КРИБ да настояват българките да не се глезят и лигавят, а веднага да се връщат на работа, ако може и изобщо да не раждат деца, както и да не ползват платен отпуск, защото бизнесът страдал. – Дойде Новата 2019 година! Честито, българи! Честити ви нови придобивки, честито ви лидерство на Западните Балкани, честито ви успешно приключило ПредЦедателство, честито ви надграждане….а, и между другото, честити ви нови винетки, данъци, такси, цени на ток, вода, газ, хранителни и други стоки! Нова година – нов данък! За късмет! Пенсионерите да стискат зъби, ако може да карат само на слънчева светлина и фотосинтеза, може и да доживеят до юли, когато рязко ще увеличат пенсиите до цели 209 лева. Малдивите са техни! Това, че има нов механизъм за преизчисление на пенсиите от новата година и на практика много пенсии са намалени, е дребен проблем. Според управляващите. Бъдете силни и смели, все пак сме лидери на Западните Балкани, колко му е, шест месеца без храна, няма да видите как ще минат. И отново: Честита Нова Година! Да си пожелаем да я запомним – с това, че ще направим история, с това, че ще изберем пътя си. Да си пожелаем за всички българи най-вече здраве и сили да понесем изпитанията, както и много любов и щастие от близките ни. Нека да бъдем заедно като народ в тази година и да вземем решенията за бъдещето си ние. Бог да пази България!    ", "date": "2019.01.06", "title": "Какво се случи до 05.01.2019 година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391242-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%B4-%D0%B7%D0%BB%D0%BE%D0%B2%D0%B5%D1%89%D0%B8-%D0%BF%D0%BB%D0%B0%D0%BD%D0%B5%D1%82%D0%B0%D1%80%D0%BD%D0%B8-%D0%BA%D0%BE%D0%BD%D1%81%D1%82%D0%B5%D0%BB%D0%B0%D1%86%D0%B8%D0%B8", "text": "Чаках новините на телевизия \"Европа\", но вместо тях чух тотално обяснение на всички въпроси за близкото бъдеще на България и вселената. И си отдъхнах, защото говореше истински учен         Събота сутрин, пия кафе пред телевизора. Пуснал съм си телевизия \"Европа\" с надеждата, че ще попадна на новинарска емисия, по другите канали са по-нарядко.  Честно казано помайвам се и отлагам започването на работа – трябва да чета една дисертация, посветена на пост-истината и телевизията, но малко ме мързи.  Нямам късмет с новините. В \"Европа сутрин\" се е появил поредният астролог със светещ поглед и шарено пуловерче, който вдъхновено дрънка за световните и български съдбини. Човекът е харизматично уверен в звездите, планетите и в себе си, абсолютно е наясно с вселенските градивни и деструктивни тенденции. И бърза, защото има малко телевизионно време, а трябва да обясни цялата истина на мързеливите съботни зрители, а  и на световните лидери.     Галимацията е пълна. В екстатичен, забързан, тревожно-истеричен монолог се смесват като в тюрлю-гювеч всички конвертируеми в момента популистки дискурси – астрологически, геополитически, конспиративен, икономически, сеизмологически, езотеричен, медицински… Звездите, оказва се, са се подредили особено лошо за 2019 г. и въздействат направо върху подсъзнанието на хората и управляващите (особено тежък е българският случай – Нептун с Плутон, ужас!!!). И ако не внимава, правителството може и да падне, а икономическият ръст на България – да секне. Нещо повече: не само у нас е така, но и по света - ценностите се променят, либерализмът си отива, Европейският съюз ще се разпадне, а онзи извънземен агент на тъмни зведни сили Сорос плете своите козни. Астрологът-геополитик знае със сигурност, че световният злодей вече е сринал 40% от акциите на Facebook и крои да спре ръста на американската икономика, за да попречи на Тръмп. И още нещо ужасно… Неочаквано, след целия този апокалиптичен ужас, нов въпрос дава повод за оптимистичен отговор, и с това за задължителното позитивно мислене. Бъдещето? О, има надежда, разбира се, нещата все още не са загубени. Независимо от зловещите планетарни констелации, всичко все пак си зависи от нас: българите коват съдбата си и „всички сериозни учени“ знаят това. Така че остава да се вслушаме в това, което ни казват знаещите, така можем да се справим и да поемем отговорността си пред „нашия народ“. А ако не – ще си трошим главите.  Човекът не е астролог, той е ведец, всичколог. Без шев е пришил една към друга ролите на пророка, проповедника, учения, шарлатанина и на бъдеща медийна звезда.  Речта му е удивително кохерентна, с висока, приповдигната и леко невротична интонация, без езикови грешки и паузи между изреченията: той с лекота скача от икономика към демография, от астрология към борсите, от Китай, през Америка до Албания, от ГЕРБ и ДПС към Тръмп и европейските лидери, оттам към малкото бебета, родили се в България и сеизмологичната служба на БАН. През цялото време представя трескавия си монолог като подкрепен с научни данни, това му е важно. Иди ги провери, ако искаш. Моделира налудничавото си визионерство като очевидна истина: та тя ни чука вече на вратата, не я ли виждате? -  И всички просветени я виждат. Нито веднъж не излъчва съмнение, не казва „вероятно“, „може би“, „би могло да се очаква“, „предполагам“.  Всичко е ясно. Всичко е тотално свързано, подреждането на звездите и конспирацията на злодеите съвпадат, науката и магията съвпадат,  космосът и подсъзнанието съвпадат, българските партийни интриги, смяната на ценностната система, слабостта на ЕС и китайските политики са всъщност едно и също. С пъстрото си пуловерче глобалният знаещ ни предлага тотално обяснение на хаотичния свят, в който живеем - ни повече, ни по-малко. При това в бърза, разбираема, умерено сензационна медийна форма, на глобален, трескав български език, предназначен за … кого всъщност? Сякаш адресатът му е въображаемата световна бабичка. Като с уважаван експерт Човек пие кафе, гледа, слуша и не вярва на очите и ушите си. Няма ли кой да извика: „ама това са тотални глупости! Как може да хабите скъпо медийно време за подобни бабини деветини?“. Не само няма кой, ами красивата журналистка, пораснало „момиченце“, бъдеща бабичка, гледа човека с блеснал поглед и се държи като с уважаван експерт от най- висок ранг. Очевидно смята това предаване за най-важното тази сутрин и е горда, че присъства при огласяването на световната съдба. Макар че и тя е принудена да бърза, времето тече, остават само четири минути – и тя се чуди как да зададе на астролога всички абсолютно належащи въпроси от дневния ред на българския популизъм и близкото бъдеще на Вселената. А той неизменно и компетентно ѝ отговаря – благосклонно и снизходително. Освен всичко, той е и историк – намира малко време да заяви, че днес звездите са се подредили точно толкова лошо, колкото през 1929-30 година, оттам минава на кратък анализ за срива на борсите и възхода на тоталитарните движения – посланието отново е: „ако не внимавате, това ви чака!“. Какво именно се е случило? Онова пара-и псевдознание, в което са вярвали копривщенските свахи и Коньо Крилатия, е изплувало от своите клюкарски ъгли и щастливо се е синтезирало с „науката\", а също и с теориите на конспирацията – в центъра на телевизионната видимост. И цялата работа външно поразително прилича на сериозните прогнози, които можем да чуем от експерти в една или друга област, то е в същия телевизионен жанр. Само дето предлаганото все-обяснение като метастази е плъзнало във всичко възможни области и е обхванало континентите, звездите, медийни звезди, злодеи, албанци и китайци, пръснало се е по цялата карта на масовите страхове и паранои.  Всъщност е нужен малко здрав разум и ще се окаже, че това са пълни безсмислици, добре медийно пакетирани. Но те са се наместили перфектно в сутрешния телевизионен формат – как само добре стоят между политически и спортни новини, между reality shows и прогнози за времето, между коментари и експертни анализи! И вече знам отговора на медийните босове, ако ги запиташ защо пускат подобни безобразия на екран: хората ги гледат, казват те, това е търсена медийна стока. Имат предвид Тоталното обяснение. *   *   * В България пък, освен политическите ядове и икономическите тревоги си имаме и още нещо ужасно. Предстои тотално земетресение и това е ясно на всички, които, цитирам: „разбират поне малко от сеизмология, астрология и астрофизика“. Аз не разбирам, слушам на юнашко доверие. Междувременно сме останали на темата, но сме скочили в пространството - в Китай отдавна се подготвят за подобни земетресения, а ние погрижили ли сме се за тези неща, какво чакаме още? Тук водещата ужасено въздъхва: Но какво може слабият човек срещу земетресенията? - О, може разбира се! - експертите, вкл. говорещия знаят, трябва само да бъдат попитани. *   *   * Защо ли ни трябва да пишем дисертации за пост-истината? Всъщност тя вече ни е обяснила нас, изцяло. Навремето Фуко пишеше за „знание-власт“. Ако беше жив, трябваше да пише за днешното преплитане на власт, медии и бабички.", "date": "2019.01.06", "title": "България - под зловещи планетарни констелации"}
{"url": "http://www.classa.bg/%D1%81%D0%B2%D1%8F%D1%82/item/391243-%D0%B1%D0%B8%D0%BB-%D0%BB%D0%B8-%D0%B5-%D1%83%D0%B8%D0%BB%D1%8A%D0%BD-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B0%D0%B3%D0%B5%D0%BD%D1%82", "text": "Обстоятелствата около задържането на американския гражданин Пол Уилън остават загадъчни. Появиха се и различни спекулации. Според някои от тях, Уилън е бил задържан, само за да бъде използван като разменна монета.         Руската федерална служба за сигурност (ФСБ) твърди, че е заловила Пол Уилън още „на местопрестъплението“. Руската информационна агенция „Росбалт“ съобщава, че на 28 декември в хотел „Метропол“, намиращ се точно срещу Кремъл, американският гражданин Пол Уилън е бил арестуван, след като приел от неизвестен засега руски гражданин USB-стик с поверителна информация за руски тайни агенти. Агенцията се позовава на службите за сигурност на Русия.     Дали обстоятелствата около ареста са били наистина такива, каквито се описват, засега не е може да бъде потвърдено от независими източници. В момента Пол Уилън се намира в следствения арест, срещу него е повдигнато обвинение в шпионаж. Руските тайни служби информират, че ако той бъде осъден, го очакват до 20 години лишаване от свобода. Известният руски експерт по въпросите на сигурността Павел Фелгенхауер е учуден от обстоятелствата около задържането на Уилън и ги нарича \"съмнителни\". Според него, Уилън няма вид на типичен таен агент, тъй като не разполага с дипломатически имунитет, а американските агенти по правило притежават такъв. Дори да бъдат заловени в някоя държава, която не поддържа близки отношения със САЩ, те биват просто екстрадирани оттам. Междувременно американският посланик в Москва Джон Хънтсман е посетил Уилън в ареста. Подробности от разговора им в Лефортово не се съобщават. Външният министър на САЩ Майк Помпео заяви, че Вашингтон ще поиска незабавното освобождаване на своя гражданин, ако се окаже, че задържането му е било неправомерно. Интерес към Русия Пол Уилън притежава както американско, така и канадско и британско гражданство. Ето защо британското посолство също се опитва да получи достъп до Уилън. Британският външен министър Джереми Хънт разкритикува ареста: \"Хората не трябва да бъдат третирани като фигури в дипломатическа игра на шах\", заяви той. След аферата “Скрипал” британско-руските отношения са в криза.  Семейството на 48-годишния Уилън вярва в неговата невинност. Пред американски вестници брат му Дейвид обяснява, че Пол Уилън е заминал за Русия, за да присъства на сватбата на приятел. Пол почти не говори руски, но често летял до Москва, защото се интересувал от страната, хората и православната вяра. Американската преса също описва Пол Уилън като човек, който обичал да пътува с влак из Русия, за да опознава страната и хората. Чрез социалните медии той поддържал контакт с най-обикновени руснаци, сред които имало и някои бивши военни. Самият Уилън е бивш морски пехотинец, който два пъти е служил в Ирак. В социалните медии той самият заявява, че е поддръжник на президента Тръмп. До последно Уилън е ръководил отдел за сигурност в една фирма за производство на авточасти в щата Мичиган. Руският му адвокат Владимир Жеребенков е убеден в невинността на своя клиент. Той заяви, че досега още не е видял никакви доказателства за евентуална вина. Спекулации около съдбата на Уилън   Тъй като подробностите около ареста на Уилън остават твърде неясни, руските медии започнаха да изказват някои спекулативни предположения. Експертът по сигурността Павел Фелгенхауер например смята, че е възможно Уилън да е бил задържан, само за да бъде размеен срещу задържаната в САЩ рускиня Мария Бутина. От Москва обаче междувременно опровергаха подобна възможност.  Студентката, която се изяви като оръжеен лобист, е изправена пред съда във Вашингтон. Обвиняват я, че е агентка на Москва, която е направила опит да проникне сред консервативните американски среди. За да намали очакващата я присъда, тя явно се е споразумяла с прокуратурата да направи самопризнание. Преди две седмици руското външно министерство остро разкритикува този факт, заявявайки, че става дума за \"принудително изтръгнато, лъжливо признание\".", "date": "2019.01.06", "title": "Бил ли е Уилън американски агент"}
{"url": "http://www.classa.bg/%D1%81%D0%B2%D1%8F%D1%82/item/391244-%D0%BE%D1%81%D0%B5%D0%BC-%D0%B3%D1%80%D0%B5%D1%88%D0%BA%D0%B8,-%D0%BA%D0%BE%D0%B8%D1%82%D0%BE-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D0%B4%D0%BE%D0%BF%D1%83%D1%81%D0%BA%D0%B0%D0%BC%D0%B5", "text": "Който иска да гарантира сигурността на данните си в интернет, често смята, че е достатъчно да инсталира антивирусна програма. Има обаче редица грешки, които не бива да се допускат, защото отварят вратите на хакери.         Ако хакер иска да осъществи успешна виртуална атака, той трябва да пробие защитата на чуждите компютърни системи, за да се добере до съответните информации. Най-добрата защита, която администраторите и потребителите са в състояние да осигурят, е да не разпространяват лекомислено личните си данни и да пазят информациите, които са за вътрешна употреба. Но в повечето фирми и предприятия това се оказва проблематично. Ето най-често срещаните грешки, които се допускат:     1. Несигурни пароли  Най-честата грешка, която хората правят, е да използват за парола рождената си дата, името на своя домашен любимец или на член от семейството - все неща, които един хакер лесно може да открие. Сигурните пароли съдържат главни и малки букви, цифри и специални символи. Освен това паролите трябва да се променят редовно. Друга лоша практика е записването на паролите на лист хартия и поставянето им на видно място край компютъра. Който ползва уеб камера, може - без да иска - да ги разгласи публично. 2. Една и съща парола за различни цели Някои потребители искат всичко да е просто и затова употребяват само една парола. Но ако служител на институция с високо ниво на сигурност използва служебната си парола и за достъп до уеб сайта на своя спортен или хоби клуб, той улеснява хакерите. Особено сред по-малките организации и фирми сигурността на данните не винаги е основен приоритет. Софтуерът не се обновява навреме, тъй като компютрите често се поддържат от хора, които не са професионалисти. 3. Една парола за много хора - с достъп за всички Често се случва колеги да използват заедно една и съща парола - за конкретно приложение, например. Такива пароли обикновено се съхраняват някъде на сървъра, така че всички, които имат нужда от тях, да имат лесен достъп. Това улеснява онези, които искат да проникнат в системата, даже и да не разполагат с администраторски права. 4. Фишинг и спиър фишинг  Класическата атака най-често се извършва с т.нар. фишинг (phishing) мейл. Такива електронни съобщения приканват потребителите да отворят прикачен файл или да кликнат върху линк в интернет, който след това активира програма за кражба на данни от компютъра. Много фишинг мейли се появяват като спам в пощенските кутии и са лесно разпознаваеми като такива. Не така стоят нещата с  т.нар. спиър фишинг (spear phishing), наричан още „харпуниране\". При него нападателят си набелязва конкретен човек и му изпраща мейл, който да изглежда правдоподобно. Тогава вероятността получателят да го отвори е голяма. Подобно нещо предполага добро познаване на жертвата на електронната атака. 5. Небрежни системни администратори Знанието е сила! Най-амбициозните нападатели се стремят да се сдобият с администраторски права, за да контролират цялата система. Ако веднъж успеят да се промъкнат в нея като обикновени потребители, те имат достъп до вътрешния телефонен указател на компанията. От него разбират кой има администраторски права. А преглеждането на социалните медии – например Фейсбук – може да им даде данни за хобитата на въпросния човек, както и за имената на членове на неговото семейство или приятели. Оттам нататък е вече по-лесно да се извършват персонализирани атаки, които жертвата възприема като приятелски поздрав от познат. 6. Пропуски в сигурността, които се откриват твърде късно Производителите на софтуер често изчакват известно време, преди да излязат публично с информация за даден пропуск в сигурността. Най-лошият сценарий е, когато този пропуск стане известен още преди да е разработена съответна поправка. 7. Немарливо инсталиран софтуер Много доставчици на ИТ услуги са принудени да работят под натиск, за да пестят време и пари. Когато правят настройка на сървъра, те често слагат нещо елементарно като първоначална парола за достъп - например „1234“  или „1111\", с идеята комбинацията да бъде променена по-късно от администратор. Но ако този служител не е достатъчно квалифициран, той може и да я остави непроменена. 8 . Софтуерът не е актуален Не на последно място: операционната система и всички приложения трябва да са актуални, за да бъдат сигурни. Антивирусните програми все още са важни, но тяхното значение постепенно намалява за сметка на сигурността на самия софтуер, който би трябвало да реагира на подозрителни действия. Добрият софтуер открива и прихваща вируси и други атаки, дори и ако антивирусната програма не ги е забелязала.", "date": "2019.01.06", "title": "Осем грешки, които не бива да допускаме"}
{"url": "http://www.classa.bg/%D1%81%D0%B2%D1%8F%D1%82/item/391245-%D0%BC%D0%B8%D1%81%D0%BB%D0%B8-%D0%BD%D0%B0-%D0%B4%D1%80%D0%B5%D0%B1%D0%BD%D0%BE-%D0%B8-%D0%BE%D1%89%D0%B5", "text": "Всеки иска да изгради по-добри навици. Проблемът е, че много малко от нас действително предприемат действия, за да изградят тези по-добри навици в реалността. Надяваме се те по някакъв магичен начин да се развият - един ден просто ще ставаме малко по-рано, без дори да се излежаваме, и ще отиваме директно във фитнеса.     След това ще закусваме здравословно и веднага след хапването ще започнваме с новия ни, страшно иновативен проект. В някакъв момент желанието ни да пушим или да мрънкаме също мистериозно ще изчезне. Истината? Това не се случва на никого. Знаем, че искаме да ядем по-здравословно и да започнем с упражненията. Да прекарваме по-малко време зад екраните. Но как да променим всичко това и то да го променим дългосрочно? За да започнете с промяната, трябва да имате ясна визия за ежедневието си. Ето няколко прости стъпки... Мислете на дребно, ама наистина на дребно Писателят Джеймс Клиър говори за \"атомични навици\" - мънички навици, които обаче имат огромно влияние в живота ви. Той дава пример с британския отбор по колоездене, който се стреми към един процент подобрение във всяка една област. Може да звучи нищожно, но всъщност надгражда по забележителен начин. Не се заричайте да четете повече. Вместо това си поставете за цел да прочитате по страница-две на ден. Да мислите грандиозно звучи страхотно на думи, но да мислите на дребно е далеч по-лесно. А винаги е най-лесно, след като веднъж си започнал. След поставеното начало вече е лесно да надграждаме. Създайте си физическо напомняне Физическо напомняне ще превърне навик или стандарт, който искате да поддържате, в нещо повече от просто идея. Авторът Уил Боуен има лесен метод - той дава на участниците в курса му по една силиконова гривна. Всеки път, в който те се усетят, че се оплакват, трябва да преместят гривната от едната ръка на другата. Идеята е елементарна, но учудващо ефикасна. Измислете как да си напомняте да казвате по-често думичката \"Не\" или да си създадете друго полезно напомняне. Използвайте монета или нещо, което лесно можете да носите със себе си в джоба. Друг вариант е да държите определена снимка на бюрото си, която да ви подсеща за целите ви. Подредете си \"екипировката\" Ако видите сутринта на бюрото си бележника ви с отворена празна страница и химикал до него, много е вероятно да започнете да пишете в него. Затова ако имате намерение да започнете с джогинга всяка сутрин, оставете екипа и мартонките на видно място, за да можете да ги облечете в момента, в който ги зърнете. Малко вероятно е просто да ги захвърлите настрана - това ще изисква твърде много усилия. По същия начин можете да процедирате с редица други амбиции - рисуване, писане, хобита. Надграждайте над вече изградени навици Мислили ли се си как искате да вършите повече благотворителна дейност, но все не успявате да стигнете дотам? Гледате и си казвате, че ще започнете да помагате от утре или от другата седмица, само че в крайна сметка не постигате нищо. От друга страна е лесно да добавяте към вече изграден навик. Ако всяка сутрин се разхождате из парка, можете от добра воля да почнете да събирате боклуци от алеите. Ще спасите ли света по този начин? Категорично не. Но помага. Обрградете се с добри хора Кажи ми кои са приятелите ти и ще ти кажа какъв си. Ние сме сбор от петимата души, с които прекарваме най-много време. Огледайте се за навиците, които харесвате у приятелите си. Вземете пример от този, който не пуши, или който спортува, храни се правилно и е в добра форма. Почерпете опит от приятелите си със стабилни връзки. Когато сте покрай тях, можете да се постараете да сте по-добра версия на себе си. В един момент ще осъзнаете, че ще започне да ви е срам да изоставате от тях. Направете го интересно Свалете си някое мобилно приложение, което е забавно и предизвикващо. Искате да правите по 50 лицеви опори на ден? Намерете си някое приложение за фитнес, което хем ви мотивира, хем ви забавлява. Ако сте състезателна натура, изберете си такова, в което ще можете да сравнявате резултатите си с други потребители. Така можете да стигнете до десетки клекове, лицеви опори, бърпита, пробягани километри. Просто не приемайте нещата твърде насериозно. Не е необходимо да е ежедневно Искате да четете повече, защото обичате новите и непрочетени книги? Не необходимо да се насилвате да четете абсолютно всеки ден. Правете го, когато ви се чете - на път, в градския транспорт, вечер след работа. Ако сте прекарали няколко дена в интензивно четене, няма нищо лошо да си дадете малко почивка. Не всеки полезен навин е задължително всекидневен. Важни са резултатите от него.", "date": "2019.01.06", "title": "\"Мисли на дребно\" и още..."}
{"url": "http://www.classa.bg/%D1%81%D0%B2%D1%8F%D1%82/item/391246-%D0%BD%D0%B0%D0%B9-%D0%BF%D1%80%D0%B8%D1%81%D1%82%D1%80%D0%B0%D1%81%D1%82%D1%8F%D0%B2%D0%B0%D1%89%D0%B8-%D0%B2%D0%B5%D1%89%D0%B5%D1%81%D1%82%D0%B2%D0%B0-%D0%B2-%D1%81%D0%B2%D0%B5%D1%82%D0%B0", "text": "Кои са най-пристрастяващите наркотици? Този въпрос привидно изглежда прост, но отговорът зависи от това кого питате. От гледна точка на различните учени, потенциалът за пристрастяване към дадена дрога може да бъде преценен в контекста на вредата, която тя причинява, цената й на пазара, степента, до която дрогата активира допаминовата система на мозъка, доколко хората съобщават да изпитват удоволствие от употребата й, степента, в която дрогата предизвиква симптоми на абстиненция, и доколко е лесно човек, пробвал дрогата, да се пристрасти.     Всъщност има и други аспекти на оценката за пристрастяване на наркотици и има дори учени, които твърдят, че няма дрога, която да е пристрастяваща във всички случаи. Като се имат предвид разминаващите се гледни точки, то един от начините да се оценят пристрастяващите наркотици е да се обърнем към експертни групи. През 2007 г. Дейвид Нът и неговите колеги искат от експерти по пристрастяването и наркоманията да сторят точно това и са стигнали до някои интересни изводи.   Хероин     Експертите на Нът са оценили хероина като най-пристрастяващ наркотик като са му дали оценка от 3 при максимална стойност 3. Хероинът е опиат, който предизвиква увеличение на нивата на допамин в мозъка с до 200% в изследваните животни. Освен че е най-пристрастяващият наркотик, хероинът е и опасен, защото дозата, която може да причини смърт, е само пет пъти по-висока от дозата, необходима за наркотично опиянение. Хероинът също така е оценяван като втората по вредност дрога в контекста на вреда върху потребителите и обществото. Глобалният пазар за незаконни опиати, включително на хероин, според анализатори е бил на стойност $68 млрд. през 2009 г.   Кокаин     Кокаинът директно влияе на употребата на допамин от мозъка за предаване на информация от един неврон на друг. По същността си кокаинът възпрепятства невроните да изключват допаминовия сигнал, което води до нетипично активиране на центровете на удоволствие в мозъка. При експерименти с опитни животни, кокаинът е предизвикал увеличение на нивата на допамин повече от 3 пъти над нормалните нива. Смята се, че между 14 млн. и 20 млн. души по света използват кокаин. През 2009 г. кокаиновият пазар е бил на стойност $75 млрд. Т.нар. \"крек кокаин\" е определян от експертите като третата по вредност дрога, а прахообразният кокаин, който предизвиква по-слабо наркотично опиянение, е пети по вредност. Около 21% от хората, които опитват кокаин, стават зависими от него в някакъв момент от живота си. Кокаинът е сходен с други пристрастяващи стимуланти от рода на метамфетамините, които стават по-сериозен проблем, тъй като вече са по-масово достъпни, и амфетамините.   Никотин     Никотинът е основната пристрастяваща съставка на тютюна. Когато някой пуши цигара, никотинът бързо се усвоява от дробовете и достига до мозъка. Експертите на Нът определят никотина (тютюна) като третата по степен на пристрастяване субстанция. Повече от две трети от американците, които са пробвали да пушат, са споделили, че са станали зависими през живота си. През 2002 г. Световната здравна организация (СЗО) определи, че има над 1 млрд. пушачи и беше установено, че тютюнът ще причинява смъртта на повече от 8 млн. души годишно към 2030 г. Лабораторните животни имат достатъчно инстинкт за самосъхранение, за да не пушат. Плъховете обаче охотно натискат бутон, за да получат доза никотин директно в кръвообращениетои това води до повишение на нивата на допамин в мозъка с около 25% до 40%.   Барбитурати     Барбитуратите, известни още с много жаргонни определения, са категория лекарства, които първоначално са били използвана за лечение на тревожност и предизвикване на сънливост. Те влияят на химическите сигнали на мозъка като ефектът от това е изключването на различни региони на мозъка. В ниски дози, барбитуратите предизвикват еуфория, но при по-високи дози могат да бъдат смъртоносни, тъй като потискат дихателния рефлекс. Зависимостта от барбитурати е била масово разпространена, когато наркотиците са били леснодостъпни с рецепта, но е спаднала драстично, след като други лекарства са ги заменили. Това подчертава ролята, която контекстът играе при пристрастяването: ако ефективен наркотик не е масово достъпен, той причинява ограничени щети. Експертите на Нът определят барбитуратите като четвърта по степен на пристрастяване субстанция.   Алкохол     Макар да се продава свободно в САЩ и Европа, алкохолът е определен от експертите на Нът с коефициент на пристрастяване 1.9 при пределна стойност 3. Алкохолът има много различни ефекти върху мозъка, но при лабораторни експерименти върху животни той е повишавал нивата на допамин в мозъка с 40% до 360% и колкото повече са пиели животните, толкова повече са се повишавали нивата на допамин. Около 22% от хората, които са пили алкохол, развиват зависимост към него в определен момент от живота си. СЗО твърди, че към 2 млрд. души са използвали алкохол през 2002-а и повече от 3 млн. души са намерили смъртта си през 2012-а заради увреждания на организма, причинени от консумация на алкохол. Той е определян като най-вредната дрога и от други експерти.", "date": "2019.01.06", "title": "Най-пристрастяващи вещества в света"}
{"url": "http://www.classa.bg/%D1%81%D0%B2%D1%8F%D1%82/item/391241-%D0%B8%D0%B7%D1%80%D0%B0%D0%B5%D0%BB-%D1%81%D0%B5-%D0%BE%D0%B1%D0%B8%D0%B4%D0%B8-%D0%BD%D0%B0-%D1%81%D0%B0%D1%89-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-f-16-%D0%BD%D0%B0-%D1%85%D1%8A%D1%80%D0%B2%D0%B0%D1%82%D0%B8%D1%8F", "text": "За първи път САЩ и Израел влязоха в конфликт на военна тематика, пише ”Асошиетет прес”. Тя е свързана с продажата на изтребители F-16 на Хърватия от страна на Израел. Ето за какво става дума:  Споразумението за продажба на 12 използвани изтребители F-16 от Израел на Хърватия е под въпрос. САЩ изразяват несъгласие по отношение на продажбата. Балканската страна настоява за преодоляване на несъгласието, като добави, че в противен случай сделката ще бъде анулирана. Хърватското министерство на отбраната заяви, че се очаква отговор от Израел до 11 януари.     Предварителното споразумение от 500 милиона долара за закупуване на модернизираните изтребители F-16 Barak от Израел бе направено през март миналата година, като междувременно беше необходимо САЩ да одобрят продажбата на американските летателни апарати на трета страна. Сделката е в застой, след като американският Държавен департамент претендира, че Израел трябва да снеме усъвременената апаратура, монтирана на самолетите, откакто те са на въоражение в израелските ВВС през последните 30 години. Израел модернизира джетовете с усъвършенствани електронни и радарни системи, което бе основният мотив за решението на Хърватия да купува самолети от Израел, вместо да преговаря със САЩ за нови F-16. \"Ако самолетите не са в съответствие с това, за което сме се договорили, сделката няма да бъде осъществена и ще имаме друга оферта за покупка,\" каза председателят на хърватския парламент Гордан Яндрокович. Позициите на администрацията на Тръмп и Израел винаги са били близки, особено по въпросите на отбраната. Но продажбата на F-16 на Хърватия определено е разногласие между двете страни, излючително рядко явление, междувпрочем.  Според израелските медии, това разногласие не беше преодоляно дори след срещата между държавния секретар на САЩ Майк Помпео и израелския премиер Бенямин Нетаняху в Бразилия. \"Очакваме окончателни и ясни позиции от страна на Израел и Съединените щати по този въпрос и след това ще вземем окончателно решение,\" каза хърватският премиер Андрей Пленкович. Сделката е най-голямата покупка на оръжие в Хърватия, откакто страната се отдели от югославската федерация след войната от 1991-95 година. Членката на НАТО Хърватия е принудена да издържи оръжейната надпревара със сръбския си съсед, който наскоро получи шест използвани руски изтребители МиГ-29.", "date": "2019.01.06", "title": "Израел се обиди на САЩ заради продажбата на F-16 на Хърватия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391236-%D1%88%D0%BE%D1%84%D1%8C%D0%BE%D1%80-%D0%B2%D1%82%D1%80%D0%B5%D1%89%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Когато си представяме как се зарежда луксозен електромобил, в повечето случаи в ума ни се появава следната картина: скъпа кола стои до марково устройство с ускорено зареждане, инсталирано в близост до модерна къща или друго подобно място. Но проблемът е, че понякога нашата представа се различава твърде много от реалността.   За какво говорим? Погледнете тази снимка, която изуми мрежата: чисто нов Jaguar I-Pace (който струва най-малко 70 000 евро ) се зарежда по най-елементарния начин до стар панелен блок.     Необичайната гледка е от Украйна и предизвика голям интерес в мрежата. Да, по принцип колата се зарежда в условия, които са удобни за собственика. Но съгласете се, че все пак зареждането на подобен разкошен и скъп автомобил по този начин изглежда необичайно.", "date": "2019.01.06", "title": "Шофьор втрещи мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391237-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Днес, е по-добре да изоставите важните дела и да отидете сред природата. Почивката, ще ви помогне да укрепите здравето си и ще ви зареди с оптимизъм. Не трябва да преживявате за минали любовни чувства. Още повече, ако на хоризонта, вече се е появил симпатичен непознат. Поне, му се усмихнете в замяна. ТЕЛЕЦ ( 21 април - 21 май )  Днес обстоятелствата, ще ви предпазят от агресия, но с контролът върху ситуациите, ще трябва да се справите сами. Може да чуете неприятни слухове зад гърба си, за които и преди сте се досещали. Не си струва да посвещавате, дори близки приятели в нюансите на вашата любовна история. За да избегнете здравословни проблеми, трябва да изключите от менюто си, мазнини и въглехидрати. БЛИЗНАЦИ ( 22 май - 21 Юни ) Трябва да бъдете тактични и усърдни, така че, да не ви се изплъзне нищо. Положението с парите, ще е напрегнато и може да влезете в дълг. Не се притеснявайте, ще върнете всичко от заплатата си. В романтичните си отношенията, трябва да поддържате баланс. В противен случай, дори малка кавга ще доведе до раздяла.   РАК ( 22 юни - 23 юли ) Анализирайте всички минали грешки в мислите си, за да не ги направите отново. Това може да се случи не само в личната сфера, но и в работата. Възможно е бизнес пътуване в чужбина, доходоносен договор и бизнес контакти. Всичко това ще ви помогне, да укрепите авторитета си и да станете по-целенасочени. За финансови инвестиции, денят не е добър. ЛЪВ ( 24 юли - 23 август ) Отношенията с новия ви избраник, може да влязат в задънена улица. При това, няма да знаете дори какво да си кажете един на друг. Възможна е раздяла, но без паника. Понякога принудителната пауза, помага да се съхрани връзката. Затова пък във финансовата сфера, трябва се активизирате до там, че да си върнете всичко, което безсмислено сте изхарчили. ДЕВА ( 24-ти август - 23 септември ) Бъдете активни и подвижни, през целия ден. Ако имате проблеми с физическото или емоционалното състояние, не разчитайте на успех, финансова печалба и признание. Говорете по-малко и работете повече – златно правило за вас, особено ако се стремите да реализирате плана си, за кратко време. ВЕЗНИ( 24 септември - 23 октомври) Трябва да останете оптимисти, дори ако работната среда ви дразни и възмущава. Търсете алтернатива на всичко, което не върви по начина, по който искате. В любовта, не досаждайте с откровения на избраника си. Може би, е добре да забравите за миналото и да живеете в настоящето? Денят е добър, за подписване на дългосрочни договори.   СКОРПИОН ( 24 октомври - 22 Ноември ) Препоръчително е, да се съсредоточите върху това, което не работи. Ако въпросът касае финансите, тогава е по-добре да направите пауза и да изчакате. Проблемите ще се решат от само себе си, така че не трябва да се притеснявате. В новите контакти, е необходимо да спазвате дистанция, така че никой да не ви обвини в прекомерно любопитство.   СТРЕЛЕЦ ( 23 Ноември - 21 Декември ) Трябва да използвате своите нереализирани идеи, в областта на творчеството. Всички технически задачи, оставете настрана, няма да ви донесат печалба. Добър ден за справяне с лошите навици, включително негативни качества. В любовта може да имате проблеми въз основа на това, че сте прекалено фокусирани върху чувствата си. КОЗИРОГ (22 Декември - 20 януари ) Препоръчва се, да прекарате този ден в самота, някъде сред природата или на хижа. Колкото по-енергични сте физически, толкова по-бързо ще се освободите от мрачните мисли. Внимавайте при пътуване с кола и воден транспорт. Може да попаднете в авария или да получите травми и нараняване. Вечерта ще ви подари романтична среща.  ВОДОЛЕЙ ( 21 януари -  19  февруари ) Не трябва да се месите в личния живот на другите, особено като давате непоискани съвети. Нека другите, сами се справят с проблемите, а вие по-добре се заемете със собствената си съдба. Колко дълго може да се скитате по света в търсене на идеалния партньор? Погледнете по-отблизо вашето обкръжение. В работата, от груби грешки, ще ви предпази по-опитен колега.   РИБИ ( 20 февруари - 20 март ) Препоръчително е, да вземете като основа в работата си минали проекти и задачи. Нека те да ви служат като пример, тогава пропуските ще бъдат много по-малко. Денят е добър, за работа с документи, сключване на договори и споразумения. В семейството, са възможни конфликти на финансова основа. По-добре е, да се съгласявате с всичко, отколкото да спорите.", "date": "2019.01.06", "title": "Дневен хороскоп 6 януари"}
{"url": "http://www.classa.bg/%D1%81%D0%B2%D1%8F%D1%82/item/391238-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B8%D1%82%D0%B5-%D0%BF%D1%80%D0%B5%D0%B4-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0-%D0%B2-%D0%BA%D0%B8%D1%82%D0%B0%D0%B9,-%D1%8F%D0%BF%D0%BE%D0%BD%D0%B8%D1%8F,-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89", "text": "Ядрената енергия съставлява 10,5% от глобалния енергиен микс през 2017 г. и продължава да расте заедно с търсенето на електроенергия. В периода между 2012 г. и 2017 г. инсталираните мощности са се повишили с 18 гигавата до 392 гигавата. По данни на GlobalData ядрената енергия ще продължи да расте стабилно през следващите десет години, достигайки 536 гигавата до 2030 г., пише Дан Юрман за EnergyPost.  Китай Първата съвместна Areva/EDF ядрена електроцентрала Taishan с капацитет от 1650 мегавата се намира на 136 км западно от Хонконг. Проектът Taishan стартира на 26 ноември 2007 г. като първоначално се очаква да започне да произвежда електроенергия през 2013 г. като цената на съоръжението не е обявявана пред медиите. Централата е съвместно предприятие между China General Nuclear Power Group (CGN) и Electricite de France (EDF). 5-годишното забавяне на този проект предизвика редица дискусии относно фокуса на китайското правителство в енергетиката и повиши опасенията, свързани със загърбването на ядрената енергия и пренасянето на акцента на Пекин върху възобновяемите енергийни източници. Великобритания Френската компания EDF изгражда и два реактора във Великобритания. След споразумение, сключено през октомври 2016 г. CGN се съгласи да придобие 33,5-процентен дял в проекта Hinkley Point C в Съмърсет. Подписването на този договор цели съвместното разработване на нови ядрени електроцентрали в Съфолк и Брадуел в графство Есекс. Централите Hinkley Point C и Sizewell C ще се основават на технологията на реакторите от трето поколение (EPR) във Франция. Други  EPR  реактори Първият подобен реактор Olkiluoto 3, част от едноименната центра,  завърши функционалните тестове и вече е готов да бъде зареден, докато процесът по зареждане на реактора в централата  Flamanville се очаква да приключи до края на тази година. Плановете на Avera да изгради четири EPR реактора в САЩ пропаднаха на фона на промените на енергийните пазари, причинени най-вече от ниската цена на природния газ. Колапсът на проекта V C Summer в Южна Каролина, който трябваше да се състои от два блока Westinghouse от по 1150 мегавата, също изигра своята роля в липсата на нови ядрени реактори в САЩ.     Япония Министерството на икономиката, търговията и индустрията (METI) планира да подпомогне онези стартъпи, които са фокусирани върху ядрената енергетика чрез предоставяне на фондове и технически опит. Министерството е определило субсидии в размер между 50% и 90% от разходите по разработването на технологиите. METI планира да предостави и достъп до технологията за високотемпературни газови реактори и да ги изпробва в съоръжения, притежавани от Japan Atomic Energy Agency. Инициативата цели да стимулира специалистите, които се занимават с разработването на следващото поколение ядрени реактори като малките модулни реактори (SMR). Друга причина, заради която Япония инвестира в SMR реакторите, е неблагоприятното положение на големите реактори и износът на ядрена електроенергия. Toshiba вече се оттегли от ядрената индустрия, а Mitsubishi се отказа от проекта за изграждане на четири реактора в Турция. Hitachi планира да създаде атомна електроцентрала във Великобритания, но японската компания не може да осъществи тези планове без финансовата подкрепа на британското правителство.", "date": "2019.01.06", "title": "Перспективите пред ядрената енергетика в Китай, Япония, Русия и САЩ"}
{"url": "http://www.classa.bg/%D1%81%D0%B2%D1%8F%D1%82/item/391239-%D0%BF%D1%80%D0%B5%D0%B7-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%B8-%D0%B0%D1%82%D0%B8%D0%BD%D0%B0-%D1%81-%D1%84%D0%B0%D0%BB%D1%88%D0%B8%D0%B2-%D0%BF%D0%B0%D1%81%D0%BF%D0%BE%D1%80%D1%82-%D0%B7%D0%B0-%D0%B5%D1%81", "text": "Особено голям брой паспорти менте разкриват граничарите на истанбулското летище \"Ататюрк\", както и в Гърция. Откакто бе затворен т.нар. Балкански маршрут на бежанците, търговията с фалшифицирани паспорти процъфтява.         Фактите са потресаващи: Само в рамките на един-единствен ден - 10 ноември 2018 г. - на летището в Атина са засечени общо 600 лица с фалшиви паспорти и лични карти. Фалшификациите са били от най-разнообразен характер: някои от пътниците са имали подправени паспорти, други пък – недействителен документ, издаден на името на съвсем друго лице.     Случилото се през въпросния ноемврийски ден потвърждава общата тенденция: между януари и октомври 2018 г. гръцката полиция, подпомагана от германски служители за сигурност, са разкрили общо 5633 лица, пътуващи с фалшиви документи. Откакто бе затворен т.нар. Балкански маршрут, пътуването със самолет стана все по-важно за мигрантите. Но докато преминаването през т.нар. зелени граници в Европа беше относително лесно, паспортните проверки при полети са сравнително строги.      Ето защо процъфтява търговията с фалшиви паспорти. Данните относно нелегалната миграция, цитирани от германския вестник „Ди Велт\", доказват този факт. В информацията се сочи, че \"са налице много голямо количество подправени документи с най-различно качество“. Европейският съюз също поддържа тази констатация. По данни на Европейската агенция за гранична и брегова охрана „Фронтекс“ през второто тримесечие на 2018 г. са били открити значително повече фалшиви документи, отколкото от началото на бежанската криза през 2015 досега. Само през първото тримесечие на 2018 г. се констатира нарастване с 23 на сто. Тази статистика също откроява особеното значение на самолетния транспорт: 70% от фалшивите документи са били разкрити сред пътуващи със самолет. Най-голям брой подправени паспорти извън територията на ЕС се разкриват от служителите на истанбулското летище „Ататюрк“, а в рамките на Шенгенското пространство – от гръцките граничари. По данни на „Фронтекс“ броят на лицата с фалшиви документи за самоличност, засечени в Гърция, е нараснал на 253% в сравнение с предходната година.  Професионални измами Трафикантите на хора явно действат много професионално. Властите констатират това и във връзка с огромния брой фалшиви документи, разкрити само в един-единствен ден. Потсдамският Център, изследващ нелегалната миграция, разполага с данни, според които каналджиите в Атина са в състояние само за няколко часа да набавят голям брой фалшиви паспорти. Обикновено те купуват самолетни билети с нефиксирана дата и полет, така че билетът да може да се презавери в последния момент за друга цел в рамките на ЕС. Тази тактика се използва, когато се забележи, че граничните власти особено щателно проверяват паспортите за даден полет. Според анализ на германските сили за сигурност, става дума \"предимно за подправени задгранични паспорти от държави в Европейския съюз, респективно в Шенгенското пространство. Използват се също откраднати или изгубени германски паспорти, както и временни документи за самоличност, издадени на бежанци. През последните години германските власти са издали близо 600 000 подобни документа. Експертите отчитат също, че социалните медии играят все по-нарастваща роля във връзка с нелегалната миграция. От лятото на 2017 г. силно се е увеличил например броят на „офертите за прехвърляне със самолет в ЕС\" от Турция и Гърция. Австрийският канцлер Себастиан Курц наскоро настойчиво призова Фейсбук да вземе мерки срещу подобни каналджийски оферти. Важно е Европейският съюз да упражни по-голям натиск над Фейсбук, за да бъде пресечена активността на трафикантите в социалните медии. Много хора в Средния Изток, Африка и Централна Америка се хващат на лъжите на престъпните банди, плащат големи суми и рискуват живота си. Европа не бива повече да си затваря очите за това, предупреди австрийският канцлер в интервю за вестник „Билд“. ", "date": "2019.01.06", "title": "През Истанбул и Атина: с фалшив паспорт за ЕС"}
{"url": "http://www.classa.bg/%D1%81%D0%B2%D1%8F%D1%82/item/391240-%D1%82%D1%80%D1%8A%D0%BC%D0%BF-%D0%BE%D0%BF%D1%80%D0%B0%D0%B2%D0%B4%D0%B0-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B8-%D0%B2%D0%BE%D0%B9%D1%81%D0%BA%D0%B8-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B8-%D0%BF%D1%80%D0%B8%D0%B7%D0%BE%D0%B2%D0%B0-%D1%80%D1%83%D1%81%D0%B8%D1%8F-%D0%B4%D0%B0-%D0%B2%D0%B7%D0%B5%D0%BC%D0%B5-%D1%83%D1%87%D0%B0%D1%81%D1%82%D0%B8%D0%B5-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0%D1%82%D0%B0", "text": " да вземе по-активно участие във войната в Афганистан, счита президентът на САЩ Доналд Тръмп. Това се съобщава RFE/RL. Коментирайки темата за съкращаването на американското присъствие в страната, американският лидер посочи, че страните от региона, такива като Пакистан, Индия и Русия, трябва да се включат в по-активна борба срещу групировките „Талибан“ и „Ислямска държава“*. \"Защо Русия, Индия и Пакистан не са там? .. Те трябва да водят борба [в Афганистан]\", каза Тръмп, изразявайки недоумение, защо Съединените щати участват в конфликта, тъй като са на разстояние почти 10 хиляди километра.     Той също така оправдава въвеждането на съветските войски в Афганистан в началото на 80-те години. \"Русия беше в Афганистан, защото терористите отиваха оттам в Русия. Това беше правилното решение\", заяви президентът на САЩ. В същото време той каза, че именно участието в афганистанската кампания е станало фатално за Съветския съюз. \"По-рано Русия беше Съветски съюз. Афганистан направи от него Русия, защото той (СССР - бел.) се провали поради бойните действия в Афганистан\", каза Тръмп по време на заседанието на своя кабинет в Белия дом. По-рано The Wall Street Journal съобщи, че Тръмп е обявил подготовката за значително намаляване на американския контингент в Афганистан - от 14 на 7 хиляди войници. По-късно пресслужбата на Съвета за национална сигурност   тази информация. Превод: М.Желязкова", "date": "2019.01.06", "title": "Тръмп оправда въвеждането на съветски войски в Афганистан и призова Русия да вземе участие във войната"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391233-%D0%BA%D0%B0%D0%BA%D1%8A%D0%B2-%D1%81%D0%B5%D0%BA%D1%81-%D1%81%D0%B0%D0%B3%D0%BB%D0%B5%D0%B4%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Един от най-популярните сайтове за порнографско съдържание – PornHub, разкри тенденциите в порното през изминалата година. За 2018 г. Pornhub е имал над 33.5 милиарда посетители, което е с пет милиарда повече от 2017 г. На ден това означава по 92 милиона души – колкото e населението на Канада, Полша и Австралия взети заедно. Става ясно и че 71% влизат в PornHub през телефоните си, пише vesti.bg Най-голям трафик към порно сайта се отчита от САЩ.      На второ място е Великобритания, следвана от Индия, Япония, Канада, Франция и Германия. България фигурира в статистиката, но попада извън Топ 20 на страните потребители. Категорията \"анален секс\" е най-предпочитаната от българските посетители на сайта през 2018-та. Същата категория е най-гледана в Турция, Ирак, Иран и Афганистан, както и в Швеция, Германия и Исландия. В световен мащаб най-търсените категории са „Лесбийки\", „Хентай\", „Секси майки (MILF)\", „Доведени майки (Step moms)\" и \"Японско\". Глобално, най-търсеното име в порно сайта за 2018-та е това на порно актрисата Сторми Даниълс, която стана популярна и извън порното, като обяви, че е имала афера с Доналд Тръмп през 2006 г. Ето и броят търсения в сайта за първите 5 имена:    1 Сторми Даниелс (порноактриса) – над 30,2 млн. търсения  2. Ким Кардашиян (реалити звезда) – над 26,3 млн. търсения  3. Блек Чайна (модел) – над 21,2 млн. Търсения  4. Lena the Plug (модел/YouTube влогър) – над 18,7 млн. търсения  5. Ники Минаж (певица) – над 14,3 млн. търсения Сред най-търсените имена в сайта са и певиците Карди Би, Селена Гомес, Ариана Гранде, Дженифър Лопес, Тейлър Суифт и Бийонсе, актрисата Дженифър Лоурънс и херцогинята на Съсекс Меган.    Най-търсеният порно актьор пък е 24-годишният Жорди Ел Нино Полла. Най-продължително гледаните видеа са от категорията аматьори - с 15 минути и 25 секунди. Най-кратко - с червенокоси жени, едва 3 минути и 9 секунди. Порното отдавна не е само за мъже и статистиката на PornHub го доказва, като отбелязва покачване с 3% на жените потребители през 2018 г. Oт сайта са сметнали, че с каченото само за тази година видео съдържание може да гледате порно 115 години без да спирате. Това са 1 млн. часа.", "date": "2019.01.06", "title": "Какъв секс сагледат българите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391234-%D0%B7%D0%B0%D1%89%D0%BE-%D0%B0%D0%B7%D0%B8%D0%B0%D1%82%D0%BA%D0%B8%D1%82%D0%B5-%D0%BD%D0%B5-%D0%B1%D1%80%D1%8A%D1%81%D0%BD%D0%B0%D1%82", "text": "Често пъти азиатската култура звучи и изглежда за европейските гражданин доста чужда. Трябва обаче да отбележим, че навиците, от които сме тръгнали самите ние преди много време, все още живеят в повечето азиатски страни и не само това – те направо процъфтяват. И това, което се счита за нормално за тях, може да предизвика негативни чувства в нас, че дори и отвращение.     Например, в повечето азиатски страни, с изключение на онези, които изповядват исляма, хората не смятат за необходимо да премахват излишното окосмяване от различните части на тялото си.     Оказа се, че в Азия хората изобщо не намират за необходимо да се бръснат, особено в интимните си части. Причината азиатките да не се бръснат, а да си ходят космати, е свързана със…зрелостта. Според тяхната култура обезкосмените части на тялото са присъщи само за децата и тийнейджърите, които още не са готови за интимен живот. Окосмяването пък показва, че жената е зряла и вече сексуално активна.     Има го и този момент, че азиатските мъже намират косматите жени за секси и дори обичат гъстата растителност. Това се доказва дори от древните китайски гравюри, изобразяващи интимността между мъж и жена, от който се вижда, че представителките на нежния пол са косматички.     Има и още една причина, заради която се смята за срамно азиатските жени да са с обезкосмени интимни части. В древността тези жени, които са премахвали косъмчетата от интимните си части, са имали разкрепостен сексуален живот и често пъти и по много задоволявали чужденците, осъществявайки най-древната професия на света.       Именно заради всичките тези причини за азиатките се смята за срамно да се обезкосмяват още повече в интимните части. Важно е и да уточним следното – не случайно в началото на текста заявихме, че тези правила важат за страните, където ислямът не се практикува. Според религията на мюсюлманите човек трябва поне веднъж на всеки 40 дни да „освободи” тялото си от излишните косми в областта на подмишниците и слабините. Като цяло, толкова по-често, толкова по-добре. Подходът към хигиената в исляма е по-сериозен, в будизма пък на подобни теми се обръща много по-малко внимание. За нас може и да звучи гнусно и нехигиенично, но за тях е вековна традиция.   ", "date": "2019.01.06", "title": "Защо азиатките не бръснат..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391235-%D0%B7%D0%BB%D0%B0%D1%82%D0%BA%D0%B0-%D0%B8-%D0%B1%D0%BB%D0%B0%D0%B3%D0%BE-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%BA%D1%8A%D0%B4%D0%B5", "text": "В мразовитете софийски дни влюбените гълъбчета Благой Георгиев и Златка Райкова избраха топла дестинация за почивка.  Прясно сгодената двойка е на почивка в луксозен хотел в Дубай. Това става ясно от снимките на двамата в социалната мрежа \"Инстаграм\".      Русокосото изкушение показа къде с бившия футболист ще мачкат чаршафите - легло, обсипано с рози и кърпи във формата на два влюбени лебеда.     Припомняме, че Джизъса предложи брак на своята приятелка Златка. Благое паднал на колене пред русокосата красавица на Коледа, когато семействата на двамата са се събрали, за да празнуват заедно. Георгиев е отправил своето предложение пред всички и е поставил пръстена на ръката на Райкова, разкриха двамата в ефира на сутрешно предаване.       ", "date": "2019.01.06", "title": "Златка и Благо показаха къде...."}
