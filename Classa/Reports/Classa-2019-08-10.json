{"url": "http://www.classa.bg/%D1%81%D0%B2%D1%8F%D1%82/item/398740-%D0%B7%D0%B0%D1%89%D0%BE-%D0%BF%D1%83%D1%82%D0%B8%D0%BD-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%BD%D0%B5%D1%81%D0%BC%D0%B5%D0%BD%D1%8F%D0%B5%D0%BC", "text": "На 9 август 1999 Владимир Путин за пръв път беше избран за премиер на Русия. Днес той изглежда несменяем, защото има много тънък усет за копнежа на руснаците по стабилност и имперско величие. Коментар на Миодраг Сорич.       В началото той беше по-скоро „Анти-Елцин\":  значително по-млад от все още управляващия президент, изпълнен с енергия, уверен в публичните си изяви, враг на водката. Преди 20 години новоизбраният тогава министър-председател Владимир Путин, който малко след това стана и президент, вдъхна ново самочувствие на своите дълбоко обезверени сънародници. А те бяха обезверени, защото през 90-те години на миналия век демократичните реформи в страната се провалиха, в Кавказ бушуваше гражданска война, а държавата беше в икономически нокаут. Новият човек в Кремъл извади късмет. Цените на суровините тръгнаха нагоре, а това вля милиарди в руската държавна каса. Путин започна да инвестира в икономиката и да изплаща външните дългове, предприе и поход срещу бедността. С желязна ръка той тури край на войната в Чечения, а гласът на Русия отново отчетливо отекна на международната сцена. С верен усет за копнежите на руснаците От всичко това Владимир Путин извлича дивиденти и до ден-днешен. Той има много тънък усет за копнежа на много руснаци по стабилност и имперско величие. Междувременно Путин уверено влезе в ролята на опитен държавник, който със сигурна ръка навигира руския кораб през всички съвременни бури и напук на насрещния Западен вятър. Той обещава на своите сънародници точно онова, което те искат да чуят: повече пари благодарение на нарастващите заплати, и все повече социални помощи. Макар и да не спазва тези свои обещания, много хора, особено от по-възрастните поколения, го преглъщат, защото не виждат никаква алтернатива на Путин.     Но все повече млади хора мислят другояче. Те живеят в един свят, който се променя със скоростта на светлината. Само в Кремъл всичко си остава така, както е било открай време. И Путин е самото въплъщение на принципа „всичко по старому\". Той твърди, че и до ден-днешен няма смартфон – как при това положение новите поколения биха могли да се идентифицират с него? Стабилността, която толкова харесват по-възрастните, според по-младите, е просто Путиновото вкопчване във властта. Днешните млади хора едва ли могат да харесат политик като него, който твърди, че промените в климати имали дори предимства. Много ученици и студенти в Русия огласяват презрението си към корумпираните политици, подкупните прокурори и съдии, ненаситните олигарси. Навремето на това му викаха „гласност\"… Второто ключово понятие от епохата на Горбачов беше „перестройка\". Днес обаче, поне засега, едва ли можем да очакваме нейно ново издание. Тъй наречените „силовики\", тоест старите кадри от службите за сигурност, няма току-така да сдадат властта си. Камо ли пък на някакви си мирни демонстранти. И системата „Путин\" ще продължи да си функционира: изборите се фалшифицират, медиите се цензурират, инакомислещите се преследват. А руското общество продължава опасно да се поляризира. Един президент, който все повече поляризира Колкото по-дълго Путин остава на власт, толкова по-голям обществен раздор възниква около неговата личност. Милиони руснаци ще продължат да му се възхищават като на президента, който съумя да разшири влиянието на Русия в Украйна, Грузия, пък и другаде. Политически реакционери по цял свят (и в Германия, впрочем) виждат в негово лице светъл пример за това как се възстановява „националното величие\" - със здрава ръка и с насилие. И обратно - либералните демократи както в Русия, така и в чужбина, изцяло отхвърлят Кремълския господар. И вече чакат времената след Путин. Но дотогава може още доста вода да изтече. Макар и да  изминаха 20 години, откакто е във властта, още е рано да се правят равносметки. Сегашният мандат на Путин приключва през 2024 година, а засега той казва дали иска да управлява и след това. И все пак: този Путин, когото виждаме днес, не е онзи политик отпреди 20 години. Навремето той ратуваше за партньорство със Запада. Днес обаче громи световния ред, наложен от САЩ. Така, рамо до рамо с авторитарни властници в Китай и Иран, Путин създава повече несигурност. И то за всички народи, включително и за руснаците.    ", "date": "2019.08.10", "title": "Защо Путин изглежда несменяем"}
{"url": "http://www.classa.bg/%D1%81%D0%B2%D1%8F%D1%82/item/398741-%D1%81-%D0%B1%D0%BE%D1%80%D0%B8%D1%81-%D0%BD%D0%B0%D0%BF%D1%80%D0%B5%D0%B4-%D0%BA%D1%8A%D0%BC-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%B1%D0%B5%D0%B4%D0%B0", "text": "По всичко личи, че Борис Джонсън върви към напускане на ЕС без договор. Долната камара на британския парламент, която отхвърля този вариант, е във ваканция, но събере ли се отново, положението ще стане наистина сериозно.         Новият премиер Борис Джонсън иска още на 31 октомври да изведе Обединеното кралство от ЕС. Опитът му да убеди Брюксел, че са необходими нови преговори и европейски отстъпки по въпроса за бъдещата граница между Ирландия и Северна Ирландия, практически се провали. По всичко личи, че Джонсън поема към напускане на ЕС без договор. А това означа, че топката в момента е в полето на британците. Долната камара на британския парламент, която отхвърля напускането на ЕС без договор, все още е във ваканция. Но когато отново се събере, положението ще стане истински сериозно.      Съпротивата на парламента може да доведе дори до вот на недоверие срещу Джонсън и неговото правителство – и то преди 31 октомври. При такова развитие на събитията Борис Джонсън възнамерява да обяви предсрочни избори. За дата след 31 октомври. И не е изключено да получи на тях дори повече подкрепа от сегашната. Това обаче ще бъде нарушение на британската парламентарна традиция. Според нейните неписани правила, едно правителство, получило от парламента вот на недоверие, не бива да предприема подобни съдбовни стъпки като излизане от ЕС без договор. И към всичките беди на Обединеното кралство в момента ще се добави и една чисто нова конституционна криза.  ", "date": "2019.08.10", "title": "С Борис напред - към следващата британска беда"}
{"url": "http://www.classa.bg/%D1%81%D0%B2%D1%8F%D1%82/item/398742-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8-%D0%B2%D0%BC%D0%B5%D1%81%D1%82%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8", "text": "Багдад е близо до споразумение с две европейски компании, а именно британската BP и италианската Eni за изграждане на два нефтопровода, които преди са били част от гигантска сделка с Exxon Mobil, твърдят източници, запознати с въпроса. Световна информационна агенция цитира иракски служители, участващи в преговорите, които потвърдят, че италианската и британската компания ще построят два подводни нефтопровода, с цел износ на иракската суровина, на стойност 400 милиона долара.     Преди няколко седмици американският енергиен гигант Exxon Mobil изглеждаше, че твърдо е спечелил огромен проект на стойност 53 милиарда долара, с цел стимулиране на добива на нефт в Ирак в южните провинции. Идеята е да бъде разширена дейността на компанията в страната. Официални представители заявиха, че съвкупност от спорове по договора и проблеми със сигурността, натрупани след силното обтягане на отношенията между САЩ и Иран, са затруднили сключването на договора по сделката.      ", "date": "2019.08.10", "title": "Европейци вместо американци"}
{"url": "http://www.classa.bg/%D1%81%D0%B2%D1%8F%D1%82/item/398743-%D0%BA%D0%BE%D1%80%D0%B5%D0%BD%D0%B8%D1%82%D0%B5-%D0%BD%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%B2-%D0%BA%D0%B0%D1%88%D0%BC%D0%B8%D1%80", "text": "Кашмир беше преди години най-опасното място на света. Оспорван между ядрените сили Индия и Пакистан, този отдалечен хималайски преден пост е единственият индийски щат с преобладаващо мюсюлманско население.      Преди на власт да дойде сегашният премиер Нарендра Моди, изявен националист, напрежението в Джаму и Кашмир (както е официалното название на този щат) спадаше. Терористичните нападения бяха намалели, туризмът вървеше нагоре и ситуацията изглеждаше под контрол. Всичко това сега е минало, пише списание National Interest. В понеделник правителството на управляващата партия Бхаратия Джаната (BJP - от която е и Моди) предприе драстична мярка и отмени конституционно гарантираната автономия на Кашмир. Също така беше обявен и план за разделяне на Кашмир и понижаване на статута му от пълноправен щат на присъединена територия под федерално управление. Там бяха разположени повече от десет хиляди войници, интернет достъпът беше спрян и водещи политици от Кашмир бяха поставени под домашен арест. Сега сепаратизмът, който набра скорост след период на относително спокойствие, е готов да избухне.     Преди BJP и Моди да дойдат на власт, участието на Кашмир в индийската политика се покачваше, както и туристическите пътувания. Само 135 души загинаха в престрелки през 2013 г., драстичен спад в сравнение с 3073 през 2003 г. Но през изминалата 2018 г. броят на убитите нарасна до 451 жертви (най-висок за последните десет години), броят на членовете на бунтовнически групировки се увеличи четири пъти и регионалното правителство изпадна в колапс, което доведе до директно федерално управление за щата. През февруари тази година първият от 14 години атентат с кола бомба уби 41 индийски войници. На парламентарните избори през май Кашмир беше единственият щат с под 50% участие в гласуването, а в някои окръзи броят на гласувалите беше в едноцифрени числа. Корените на този конфликт са дълбоки и започват още преди разделянето на Индия и Пакистан от 1947 г., като оттогава са оставили дълбок отпечатък в регионалното военно напрежение между двата съседа, водили три кръвопролитни войни в последните 70 години. Пакистан има своя дял в кашмирските престрелки и убийства, като финансира сепаратистите и тайните му служби ги обучават. Много терористи намират сигурно убежище в Пакистан след нападения, извършени в Индия, а религиозни групи, подобни на талибаните, набират младежи, готови да станат част от джихада. Всички те са замесени в отвличания на самолети, атаки срещу индийския парламент и отвличания на американски и европейски туристи.", "date": "2019.08.10", "title": "Корените на конфликта в Кашмир"}
{"url": "http://www.classa.bg/%D1%81%D0%B2%D1%8F%D1%82/item/398744-%D0%B8%D0%B7%D1%80%D0%B0%D0%B5%D0%BB-%D0%B8-%D1%81%D0%B0%D1%89-%D1%89%D0%B5-%D1%81%D0%BF%D0%B0%D1%81%D1%8F%D1%82-%D0%B5%D0%B2%D1%80%D0%BE%D0%BF%D0%B0", "text": "Американските власти разкриха тайната на омразата към руския проект. Обичайното желание да провалят плановете на Русия бе допълнено от дълго скриваното намерение да спечелят от горивото. Като алтернатива на „Северен поток-2”, Вашингтон предложи Eastern Mediterranean Pipeline Projeсt. Това е тръбопровод, който според плана ще премине през Източното Средиземноморие и Гърция до Италия. Самата идея, че руската страна може по някакъв начин да повлияе на Европа чрез доставки на газ, е толкова невъзможна и толкова противоречи на идеята за \"глобален контрольор\" навсякъде и за всички, че щатите трябва да намерят нови методи за борба с „руската игла”. Фактът, че Европа живее на тази „игла“ от много дълго време, беше забравен в тази ситуация. Украйна и неспособността ѝ да се споразумее отвориха „прозорец“ за газови маневри на Запада. Можеха ли да мислят за такъв натиск преди 10 години? Малко вероятно.     Огромни залози бяха направени за втечнения природен газ, но поради високата цена за доставка за Европа, идеята се провали. Конкуренцията се провали. На неотдавнашно събитие, посветено на транспортирането на енергийни ресурси, Израел обяви скорошното снабдяване с газ в Египет и увери, че в бъдеще газопроводът ще се превърне в жизненоважно спасение на Европа от зависимостта. Междувременно изграждането на „Северен поток” плавно се устремява към логичното си приключване, въпреки че Дания се опитва да затегне процеса красиво и ефективно. Американският проект се планира да стартира след 2025 г., така че възниква въпросът: каква нова „Дания“ ще трябва да постави пръчки в колелата на СП-2 за още 6 години?    ", "date": "2019.08.10", "title": "Израел и САЩ ще спасят Европа"}
{"url": "http://www.classa.bg/%D1%81%D0%B2%D1%8F%D1%82/item/398745-%D1%81%D1%81%D1%81%D1%80-%D0%B8-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%E2%80%93-%D0%BF%D1%80%D0%B5%D0%BB%D1%8E%D0%B4%D0%B8%D1%8F-%D0%BA%D1%8A%D0%BC-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%BD%D0%B5%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%BE%D1%82-1939-%D0%B3%D0%BE%D0%B4%D0%B8%D0%BD%D0%B0", "text": "Силите, прехвърлящи отговорността от западните демокрации на СССР за развързване на ръцете на Хитлер в желанието му да задоволи в световна война експансионизма си, се отчитат на 23 август 1939 г., в деня, когато е сключен съветско-германският договор за ненападение. Видите ли, след заговора на „двамата диктаторски режима” бързо започва движение към световна война. Фактите обаче сочат различна отправна точка на световната война. Това е Мюнхенското споразумение от 30 септември 1938 г., което означава отказът на Лондон и Париж да се противопоставят на движението на Хитлер на изток. И въпросът е не само в това, че западните демокрации по този начин засилват все по-арогантния агресор - те рязко отслабват позициите си.     Това се отнася особено за Франция. В телеграма от 12 октомври 1938 г. съветският пълномощен представител в Париж Й. Суриц съобщава на Народния комисариат по външните работи: „ По-конкретно, това се изразява по следния начин:: „1) Германия, с помощта на Франция, без един изстрел, увеличава населението си чрез поглъщане на Чехословакия с повече от 3 милиона души и сега го довежда до размери два пъти повече от населението на Франция; 2) Германия увеличава територията си с повече от 27 хиляди квадратни километра; 3) получава като подарък редица високо оборудвани фабрики и заводи и най-важните клонове на минералното богатство; 4) завзема линията от укрепления, която винаги се е счита за най-сериозната бариера срещу германската агресия в Централна Европа”. В същото време Франция: „А) губи най-верния си съюзник в Централна Европа, б) губи армията, която във военно време може да бъде приведена до размер 1 милион - 1,5 милиона души ... в) Франция сега губи всички свои съюзници, прекъсва връзката си със СССР и значително, дори в очите на Англия, обезценява специфичната си гравитация и ролята си на съюзник. Обстоятелствата на постигнатото в Мюнхен за броени дни наистина стават очевидни „за всеки французин“, но се оказват неразбираеми за опитната западна дипломация (британският премиер Н. Чембърлейн дори задминава френските си колеги: връщайки се от Мюнхен в родината си, той категорично казва, че „е донесъл мир за нашето поколение”). Ефектът от \"розовите очила\" е просто обяснен с антисъветството на управляващите кръгове на Великобритания и Франция, желанието им да насочат експанзията на Хитлер на изток, към границите на СССР, чрез поредица от дипломатически действия (включително Мюнхен). С един изстрел Западът се стреми да нахвърли Германия и Съветския съюз едни срещу други, да ги обвърже с война и да отслаби и двете до безопасно за себе си състояние. На тази цел са подчинени отстъпките, направени на Хитлер. Последователно осъществените от режима на Хитлер с допускане от западните демокрации, ремилитаризация на Рейнската област, Аншлус на Австрия, анексирането на територията на Мемел, както и прилагането на Мюнхенското споразумение унищожават Версайската система и напълно развързва ръцете на нацисткия режим. Как Съветският съюз трябва да реагира на всичко това? В крайна сметка сега той дори не може да разчита на онези страни, с които има споразумения. И така, през 1934 г. между СССР и Франция е подписано споразумение за взаимопомощ в случай на агресия на трета страна; Чехословакия веднага се присъединява към този договор. Последната обаче, с участието на същата Франция, лесно се предаде на Хитлер. Москва не може да изключи ситуация, в която към нея се отнасят по абсолютно същия начин. Нещо повече, преговорите през пролетта на 1939 г. с Великобритания и Франция не обещават никакви реални резултати. Страховете от външнополитическа изолация в СССР се превръщат в основен мотив за промяна на външната политика през пролетта и лятото на 1939 г. В доклад до Централния комитет на ВКП (б) на 18-ия конгрес на партията на 10 март И. Сталин формулира този курс по следния начин: „1. Да продължи да се води политика на мир и укрепване на деловите връзки с всички страни по света (включително с Германия); 2. Да се внимава и да не се позволяват на тези, които са свикнали да гребат жаравата с чужди ръце, да въвлекат страната ни в конфликти”. Съветското ръководство не прекъсва преговорите със западните демокрации, но в същото време прества да игнорира дипломатическите сигнали, идващи от Берлин. Подчертаваме още веднъж: Сталин не е първият, който осъществява контакти с Берлин - този сценарий, допълнен от споразумението от Мюнхен с режима на Хитлер, е първо изпитан от западните демокрации. Като сигнал за засилване на съветско-германските отношения в Берлин е прието отстраняването през май 1939 г. на М. Литвинов от поста народен комисар по външните работи и назначаването на В. Молотов. Германският посланик Ф. фон Шуленбург на среща с В. Молотов на 20 май опипва почвата, като започна реч по търговско споразумение. Разбира се, той беше доволен от отговора на комисаря на съветския народ, който отбеляза, че „трябва да се създаде подходяща политическа основа за успеха на икономическите преговори“. Доволен е, защото Берлин придава първостепенно значение на изясняването на общата политическа позиция на СССР (особено в светлината на плана за операция „Вайс” относно „решението на полския въпрос“, одобрен по това време), а думите на Молотов отвяват възможността за това. На среща с германския посланик на 28 юни В. Молотов  се изказа в смисъл, че нормализирането на отношенията между двете страни е желано и възможно нещо. През втората половина на юли Берлин засилва политическите контакти с Москва, предвид съветско-британско-френските преговори, които се провеждаха в тогавашната съветска столица. Германците се стремяха да предотвратят възможните негативни последици от тези преговори за себе си. Съветското ръководство е в състояние да избира между две възможни коалиции. То също взема предвид задкулисните маневри на британската дипломация. И така, на 8 юни британският премиер Невил Чембърлейн, разговаряйки със сътрудника на германското МВнР Трот фон Солц, казва, че „ ”. Тези дипломатически комбинации не са пазени в тайна от Москва, която с основание се страхува от нова конспирация на западните демокрации с Хитлер, подобна на Мюнхен, но за сметка на СССР. В същото време, Хитлер вече се е решил на война срещу Полша и е готов на много отстъпки, само за да предотврати създаването на единен фронт срещу него с участието на Червената армия. За да направи това, той трябва на всяка цена да наруши московските преговори и да неутрализира СССР. Трудно е да не се съгласим с мнението на историка И. Челишев: „ ”. На 3 август е направено официално изявление на министъра на външните работи Йоаким фон Рибентроп за готовността на Германия да постигне споразумение със Съветския съюз „по всички въпроси, свързани с територията от Черно до Балтийско море“. Предложението е изкушаващо по свой начин, защото Москва е поканена да определи зоните на влияние и интереси, като осигури западните си граници. Решението на Политбюро на Централния комитет на ВКП(б) да започне официални контакти с Берлин обаче се случва едва на 11 август. Берлин бърза много по-силно от Москва. Когато на 19 август е подписано споразумение за търговски кредит, се предполага, че подписването на споразумение за ненападение ще последва на 26 или 27 август. Проблемът е решен буквално в рамките на дни, а след това и на часове. Предвид, че западните демокрации на преговорите в Москва се проточват, Сталин продължава да се стреми на всяка цена да изскочи от възможния капан, който би възникнал в случай, ако Лондон успее да се договори с Хитлер зад гърба на Москва. Той дава съгласие Рибентроп да пристигне в Москва. Изборът е направен в полза на договореността с Германия.    ", "date": "2019.08.10", "title": "СССР и Германия – прелюдия към Договора за ненападение от 1939 година"}
{"url": "http://www.classa.bg/%D1%81%D0%B2%D1%8F%D1%82/item/398746-%D1%89%D0%B5-%D0%B1%D1%8A%D0%B4%D0%B5-%D0%BB%D0%B8-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BE%D1%82-%D1%80%D0%B0%D0%BA%D0%B5%D1%82%D0%BD%D0%BE%D1%82%D0%BE-%D0%BF%D1%80%D0%BE%D1%82%D0%B8%D0%B2%D0%BE%D1%81%D1%82%D0%BE%D0%B5%D0%BD%D0%B5", "text": "На 2 август Договорът за ликвидирането на ракети със среден и малък обсег (ДРСМОF) изтече. Съединените щати станаха инициатор на спирането на участието в споразумението, което е в сила от много години. Това се случи, след като Вашингтон, без да представи никакви доказателства, обвини Русия в грубо нарушение на задълженията по документа. Днес анализаторите се опитват да гадаят как ще изглежда така нареченият свят след ДРСМО и дали ще започне нова надпревара с оръжия сред големите световни сили като САЩ, Русия и Китай?     ДРСМО е сключен на 8 декември 1987 г. между САЩ и СССР. Страните поеха ангажимент да спрат производството и да се откажат от използването на наземни балистични и крилати ракети със среден (от 1000 до 5 500 км) и малък (от 500 до 1000 км) обсег. Това събитие се счита за край на Студената война. След разпадането на Съюза, освен САЩ и Руската федерация, 11 постсъветски държави, включително Беларус и Украйна, станаха наследници на договора. Очевидно е, че прекратяването на ДРСМО може да доведе до значителни промени в разработването и разпространението на оръжейните системи, по-рано регулирани от този документ. Не става въпрос само за възможността за възстановяване на арсенала от балистични и крилати ракети със среден и малък обсег с наземно базиране или произтичащия от това баланс на силите, но и за придобиване от въоръжените сили на редица държави на напълно нови оперативни тактически способности. След разрива ДРСМО, Пентагонът вече обяви разработването на нови неядрени ракети. По-конкретно, Съединените щати обмислят възможността първо да приемат наземна модификация на крилатата ракета BGM-109 „Томахоук”, пригодена за изстрелване от мобилна двуосна установка. Американските медии съобщават, че изпитанията на такава ракета ще се проведат през следващия месец. Макар, че е напълно възможно САЩ да не са ги унищожили съгласно ДРСМО, а през цялото това време да са ги съхранявали на своя територия. Втората по ред може да бъде балистична ракета с обсег от около 4000 км. Може да се предположи, че ще бъде разработена напълно нова система, вероятно базирана на хиперзвукова концепция. Трябва да обърнете внимание на инициираната от Пентагона програма Long Range Precision Fires/Precision Strike Missile, която предвижда производството на нова тактическа ракета за РСЗО MLRS и HIMARS, която ще замени ATACMS. Същността на това усъвършенстване е да се снабди РСЗО с нов управляван боеприпас с обсег до 700-800 км и сравнително тежка бойна глава. Планира се първите серийни ракети от нов тип по програмата да могат да бъдат прехвърлени на войските до 2024 г. и да бъдат допълнително усъвършенствани. Между другото HIMARS, пригодена за изстрелване на такива ракети, се купува от Полша и се разполага в Ожише - близо до руската и белоруската граници. Така приемането на въоръжение в армията на САЩ на ракета с обсег от 750 км, по-рано забранена от ДРСМО, може да им позволи да се прицелят в обектите в Калининградска област и практически в цял Беларус. В допълнение, разгърнатите ракетни системи, преди това забранени от ДРСМО, например в Румъния, ще могат да обхванат Крим под прицела си. Без съмнение оръжията, предварително забранени от ДРСМО, могат да представляват заплаха за критичните обекти на военната и гражданската инфраструктура на потенциален противник и значително да увеличат разрушителния потенциал на системите, използвани както на сушата, в морето и във въздуха. Предварителните оценки на военните експерти показват, че броят на ракетите със среден и къс обсег на действие, които са необходими за постигане на превъзходство, може да бъде получен от една от силите в рамките на пет до десет години. Очевидно оттеглянето на САЩ от ДРСМО е част от стратегия за \"укрепване\" на източния фланг на НАТО. Полша и балтийските страни нямат шанс да не участват в процеса на по-нататъшна милитаризация на региона, тъй като сега Вашингтон може да настоява за разполагане на американски ракетни системи на територията на европейските съюзници, като част от сдържането на Русия. Такъв сценарий несъмнено ще влоши ситуацията със сигурността в Европа. Сред страните членки на НАТО не са много желаещите безусловно да разполагат ракети на тяхната земя. Днес французите и германците не искат да виждат американски ракети със среден обсег. В настоящата ситуация Полша е един от по-надеждните кандидати, както и балтийските страни, може би Украйна, които могат да се съгласят на това. Тяхната позиция неизбежно ще увеличи разцеплението в Европейския съюз. Очевидно е, че в сегашните условия е трудно да се поддържа баланс на силите само чрез дипломатически усилия. В ситуацията на по-нататъшна милитаризация на региона, Беларус ще бъде принуден да предприеме симетрични мерки. Може би Минск ще положи усилия за по-нататъшно развитие на собственото си производство на ракетни системи. Това може да бъде улеснено от вече установеното военно-техническо сътрудничество с експерти от Китай и Украйна по време на разработването на високоточната подзвукова крилата ракета „Аист” за оперативни и тактически цели. Експертите многократно изтъкват, че РСЗО „Полонез” е само междинна стъпка към създаването от Минск на свой собствен оперативен тактически ракетен комплекс, оборудван, между другото, с крилати ракети собствено производство. Освен това е необходимо да се засили военното сътрудничество с Русия, без да се изключва руското военно присъствие в Беларус.    ", "date": "2019.08.10", "title": "Ще бъде ли разделена Европа от ракетното противостоене"}
{"url": "http://www.classa.bg/%D1%81%D0%B2%D1%8F%D1%82/item/398747-newsweek-%C2%AB%D0%BF%D1%8A%D1%80%D0%B2%D0%B8-%D0%B8-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B8%C2%BB-%D1%81%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BB%D0%B8-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5-%E2%80%94-%D0%B8%D1%80%D0%B0%D0%BD-%D0%BD%D0%B0%D0%BF%D0%BE%D0%BC%D0%BD%D0%B8-%D0%BD%D0%B0-%D1%81%D0%B0%D1%89-%D1%85%D0%B8%D1%80%D0%BE%D1%88%D0%B8%D0%BC%D0%B0", "text": "САЩ бяха \"първата и единствена държава\" в света, която използва ядрено оръжие в битка, припомни на 6 август, на годишнината от бомбардировките над Хирошима, в своя Twitter иранският министър на външните работи Мохамед Джавад Зариф. Според дипломата Америка продължава да измъчва цивилни - този път с \"икономически тероризъм\", като наказва онези, които се опитват да се придържат към ядрената сделка. На годишнината от бомбардировките над Хирошима на 6 август 1945 г. в края на Втората световна война Иран припомни, че атомната бомба върху двата японски града е хвърлена не от кого да е, а от Америка, превръщайки се в   държава в света, използвала ядрено оръжие в битка, пише Newsweek. Във вторник, 6 август, иранският министър на външните работи Мохамед Джавад Зариф, срещу когото САЩ наскоро наложиха санкции, написа в Twitter:      Както припомня Newsweek, след като САЩ се оттеглиха от международна ядрена сделка с Иран, администрацията на президента Доналд Тръмп наложи огромни икономически санкции на Техеран. Ситуацията се усложнява и от търканията в Ормузкия проток, където според американците Иран заплашва търговските кораби. Зариф придружи поста си с изображения на Хирошима, унищожена от експлозията, където през 1945 г. бяха убити поне 140 хиляди души. Приблизително 70 000 души станаха жертва на втората бомба, паднала в Нагасаки. И в двата случая повечето от загиналите са били цивилни. Оттогава досега никоя друга държава не е прибягвала до подобни оръжия за масово унищожение при нито един конфликт, въпреки че според доклади поне осем държави имат такива технологии. Както настоява Доналд Тръмп, неговата политика на   спрямо Иран е насочена към това да се попречи на Техеран да придобие ядрено оръжие. Но засега, в отговор на едностранните действия на САЩ, Иран само ускорява работата си по заветната технология, като също нарушава условията на ядреното споразумение, което все още е в сила. Сега Америка събира международна коалиция за патрулиране на Ормузския проток и Персийския залив. Newsweek обръща внимание на факта, че ако се съди по японските медии, Токио, който се превърна в близък съюзник на САЩ след Втората световна война, този път не бърза да подкрепя приятелите в Близкия изток. В случая с Иран, Япония изглежда предпочита да се опита да намали напрежението между Техеран и Вашингтон.    ", "date": "2019.08.10", "title": "Newsweek: «Първи и единствени» са използвали ядрено оръжие — Иран напомни на САЩ Хирошима"}
{"url": "http://www.classa.bg/%D1%81%D0%B2%D1%8F%D1%82/item/398748-%D0%B7%D0%B0%D1%89%D0%BE-%D1%84%D1%80%D0%B0%D0%BD%D1%86%D1%83%D0%B7%D0%B8%D1%82%D0%B5-%D0%BE%D0%B1%D0%BE%D0%B6%D0%B0%D0%B2%D0%B0%D1%82-%D0%B4%D0%B0-%D0%BA%D0%B0%D0%B7%D0%B2%D0%B0%D1%82-%D0%BD%D0%B5", "text": "\" . Отново ви казвам, че няма как да стане\", казва агентът, който отговаря за резервацията на самолетните билети. Силвия е на телефона от 20 минути и се опитва да замени самолетен билет, за който изрично е посочено, че има такава опция. Тя се намира в апартамента си в Париж, който е олицетворение на френския стил от XIX-ти век със своите позлатени огледала и корнизи с наредени на тях саксии с цветя. През последните 18 години Силвия се е научила да вижда красотата, която я заобикаля, и в нея да намира компенсация за живота в общество, където отговорът на всеки въпрос, молба или предположение по подразбиране е \"Не\". Ако попитате някой французин защо е така, той ще ви отвърне сякаш сте в комедия с Жерар Депардийо - \"Не, не е така\". И ще получите потвърждение, че дори и да се съгласяват, французите започват изречението с \"Не\". Повечето не могат да ви кажат защо е така. Оливие Жиро, френски комик, който споделя наблюденията си за френската култура в своето шоу - \"Как да станем парижанин в рамките на един час\", обяснява това явление с думите: \"Да кажеш 'не' ти оставя шанса да кажеш 'да' по-късно. Ако кажеш 'да' - след това няма как да кажеш 'не'\".     Жиро допълва, че не трябва да забравяме, че французите са хора на протестите, а протестът винаги започва с \"Не\". Факт е, че французите малко или много протестират от падането на Бастилията през 1789 г. насам. Тези първи протести маркират началото на Френската революция и слагат края на 900-годишна монархия. В по-модерни времена \"жълтите жилетки\" излязоха по улиците през ноември, за да изразят недоволството си срещу увеличение на данъка върху горивата, и продължават с протестите си като всяка събота застават зад нова кауза. Джули Барлоу и Жан-Беноа Надо, съавтори на \"Ефектът Bonjour\", са съгласни с комика Жиро. Според тях Френската революция дава на французите неотменимото право да дават своя отказ и съответно да казват \"Не\". Това е един вид реванш на малкия човек срещу \"големите\", който удовлетворява пролетария във всеки французин от всяка класа. Освен под формата на протести, французите са намерили още много начини да казват \"Не\". Такава е например фразата \"Това може да се окаже трудно\", която е най-лесният начин да кажете, че не можете да гарантирате, че нещо ще се случи. \"Това е извън всякакъв коментар\" е може би най-категоричният отказ, който елиминира всякакви варианти за преговори. Обратно на схващанията обаче, често има надежда за съгласие. Французите всъщност слушат внимателно, но след като са казали \"Не\" няколко пъти. Необходима е голяма доза вяра и доста разговори, но можете да сте сигурни, че винаги има начин да убедите французин, след като е дал отказа си. Обратно в апартамента на Силвия агентът я пита колко пъти ще помоли билетът й да бъде презаверен за друга дата. Младата жена се усмихва на себе си - наясно е, че ще пита, докато не бъде намерено решение на дилемата й. Както е разбрала през годините, \"Да\" понякога се крие в контекста, в който са казани останалите думи. Контекстът включва тона, езика на тялото, мястото, на което се развива действието - всичко, което не може да бъде описано само с думи. Франция от държавите, в които качествената комуникация има много пластове и нюанси, а посланията често се крият между редовете. Един от факторите за това се крие в числата. Английският език например има около 500 хил. думи, докато френският - само около 70 хил. Това означава, че говорещите английски имат много по-голям шанс да намерят точната дума, за да кажат какво имат предвид, а франкофоните са принудени да навържат серия от думи, за да се изразят правилно. Като резултат \"Не\" във френския понякога всъщност не означава \"Не\". Не означава и че французите по природа са негативни хора. Всъщност френският отказ често е покана за дебат, общуване и по-добро разбиране на събеседниците. Но първото и най-важно \"Не\" е това, което реално казва \"Не знам\". Барлоу и Надо изчисляват, че близо 75% от отказите се дължат на незнание. Най-вероятно явлението се дължи на страха от подигравки - френските ученици биват оценявани още в началното училище, а оценките им се споделят пред целия клас. Страхът продължава и при серията от изпити при завършването на средно училище - резултатите се публикуват онлайн и целият свят може да ги види. След 13 години тревоги и притеснения оцелелите от френската образователна система са облекчени, че могат да казват \"Не\" вместо \"Да\", което може да не е правилно. Може би най-лесното за оборване \"Не\" е закачливото \"Не\". Поднесено с усмивка или намигване, то е покана за диалог от всеки - от месаря, който чака клиентите да му се помолят за най-хубавото парче месо, до детето, което е подканено да се помоли за желаното лакомство. Подобно \"Не\" може да привлича клиента в едно и също кафене всеки следобед, но понякога, както всички други игрички, може да е изморително. Авторитарното \"Не\" е по-трудно за преборване. Френската бюрокрация се е превърнала в сложна система, която на мнозина би се сторила архаична и неефективна. Когато кандидатства за френско жителство, Силвия носи със себе си само химикал и документа, който са й казали, че й е необходим. След като няма онлайн форма за кандидатстване, чиновниците могат да отговарят с \"Не\" колкото пъти преценят. Отказът по навик е може би най-интимното \"Не\" - то е обичайно сред семействата и приятелите. Поли Плат е културен консултант и приятелка на Силвия. Тя споделя как след години брак се е научила да извлича \"Да\" от своя френски съпруг. Когато стане въпрос за ваканция например, тя първо предлага на мъжа си дестинация, която никак не й допада и знае, че той никога няма да приеме да отидат там. Второто й предложение също му създава асоциации за куп проблеми. При третата й оферта, която всъщност е и нейният избор за място, той с лекота се съгласява. Плат знае, че ако предложи първо фаворита си - ще получи \"Не\" за отговор. Колкото до Силвия тя най-накрая изчерпва запасите от \"Не\" на агента и успява да презавери билета си и то за полет, който е точно 35 минути след планираното от нея време за тръгване. И най-накрая чува \"Да\" от французин...    ", "date": "2019.08.10", "title": "Защо французите обожават да казват \"Не!\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398749-%D1%80%D0%BE%D0%B4%D0%BD%D0%BE%D1%82%D0%BE-%D0%BC%D0%BE%D1%80%D0%B5-%D0%BD%D0%B5-%D0%B5-%D0%B4%D0%B5%D0%BC%D0%BE%D0%B4%D0%B5-%D0%B8-%D0%BE%D1%89%D0%B5-%D0%BA%D1%83%D0%BF-%D0%B2%D0%B0%D0%BA%D0%B0%D0%BD%D1%86%D0%B8%D0%BE%D0%BD%D0%BD%D0%B8-%D0%BB%D1%8A%D0%B6%D0%B8", "text": "И така - загърбили сте приказките, че родното море е демоде и че в Гърция, след като си поръчате едно фрапе, цял ден ви веят с палмови листа. Така сте стигнали до българското Черноморие. И всичко като че ли изглежда като една истинска лятна идилия. Прибоят на вълните ви отпуска, лекият бриз ви освежава и на този фон десетте лева за чадър плюс шезлонг не ви дразнят неописуемо. Всичко на пръв поглед е прекрасно. Постепенно осъзнавате обаче, че на морето се лъже като след теч на данни от НАП, че и повече. А най-лошото е, че лъжите започват, още преди да сте стигнали до пясъка и солената вода, като си казвате - на вас и на спътниците ви - \"Спокойно, бързо ще стигнем\".     На теория е така, имаме си магистрала като слънце, цели 380 км асфалт. Веднъж озовали се на пътя, осъзнавате, че пътуването никак няма да е лесно. Това лято на места настилката е нагъната на мистериозни бабуни като истината за произхода им е някъде там. Така, заради бабуните, макар че на теория на магистралата е позволено да шофирате с до 140 км/ч, се оказвате с ограничение 90 км/ч.... Освен това непрекъснато на някого му се пие кафе или вода, което, както се сещате, налага чести пит-стопове. Все пак стигате до желаната дестинация, а там лека-полека разбирате, че върви надлъгване, на което и Хитър Петър би завидял, като например... \"Хотелът е четиризвезден...\" - но едната звездичка си я дорисувахме. Всъщност мястото е най-много три звезди по официалната класификация и всичко там непрекъснато ви напомня за подлата измама. Банята се наводнява и има вода навсякъде, но не и в сифона за отичане. Понеже сте в \"елитен хотел\", на втория ден, докато сте на плаж, там се появява стар чаршаф, който да попива влагата (не помага). Терасата ви гледа към складовите помещения. Басейнът е малко по-голям от ваната у вас.     \"Водата е минерална\" - коварна лъжа, която след консумация ви праща да съзерцавате плажа от прозореца. В случаите, в които не сте в наводнената баня при стария чаршаф. \"Рибата е прясна, сутринта е уловена\" - тоест сутринта готвачът е решил да извади точно тази замразена буца филе от ципура, то вече се е размразило и се предлага като \"специалитета на деня\". Към него се сервира гарнитура - хлебно канапе с билково масло. Разбирайте - останалият хляб от закуската с останалото масло от закуската плюс малко магданоз. \"Как ще е мастика, чисто узо си е!\" - произнесено с най-обидения тон. От създателите на \"Водката е вносна\" и \"Уискито е ирландско\". В комуникацията между летовниците също се разменят немалко заблуди и откровени лъжи, най-често с цел лична облага от полов характер. Примерно: \"От Англия съм\" (произнесено с акцент, който навява асоциации за югоизточни български села) - честно казано, има известен риск да повярвате на тази лъжа, докато не зърнете \"Най-здравата торбичка\" в ръцете на автора й. Джапанките с четири бели ленти също не са запазена марка на поданиците на кралицата, ако ни разбирате правилно. \"Пием по едно и се прибираме по стаите\" - два часа след тези думи сте със сомбреро на главата, шарено пончо на раменете и пригласяте на Луис Фонси и Деди Янки с пълно гърло, въпреки че иначе слушате само метъл. За цялата вечер изпивате толкова текила, че сутринта се събуждате с испански акцент. Де-спа-сииито... \"Ела с мен на плажа, само ще се разходим...\" - за да погледаме тези красиви бели шезлонги в тъмницата. Стига глупости, по-добре се върнете към текилата...    ", "date": "2019.08.10", "title": "Родното море не е демоде и още куп ваканционни лъжи"}
{"url": "http://www.classa.bg/%D1%81%D0%B2%D1%8F%D1%82/item/398730-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%B8%D1%80%D0%BB%D0%B0%D0%BD%D0%B4%D0%B8%D1%8F-40-%D0%BC%D0%B5%D0%B3%D0%B0%D0%BB%D0%B8%D1%82%D0%BD%D0%B8-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-5000-%D0%B3%D0%BE%D0%B4%D0%B8%D0%BD%D0%B8", "text": "Група археолози от Университетския колеж Дъблин са открили 40 нови паметника в Бру на Бойн, археологически комплекс на възраст около 5000 години, разположен в графство Мит (Ирландия), както съобщи образователната институция на своята уеб страница. Експертите посочват, че сред откритията, чиято античност според тях варира от неолита до високото средновековие, се откроява \"зрелищен\" паметник, който се равнява със зората по време на зимното слънцестоене. Смята се, че този паметник датира от около 3000 г. пр.н.е. В., около двеста години по-скоро от прочутия погребален пасаж на Нюгранг, който е на няколко метра и е обявен от ЮНЕСКО за световно наследство през 1993 г. Там светлината на зората осветява погребалната камера по време на зимното слънцестоене. Изследователите са използвали мащабна геофизична система за изображения, както и дистанционни сензори, базирани на спътници, дронове и въздушни лазерни скенери, за да открият новите паметници. \"През последните години тези методи променят нашето разбиране за пейзажа на Бру на Бойн\", заяви Стив Дейвис, който е част от проекта. Дейвис уточнява, че най-новите открития вероятно варират от „ранни неолитни къщи до неолитни дървени заграждения, преминавайки през погребални паметници от бронзовата епоха и някои ранно средновековни стопанства\". Той обаче призна, че все още има значителни пропуски във връзка с това място, което все още се проучва.", "date": "2019.08.10", "title": "Откриха в Ирландия 40 мегалитни паметника на 5000 години"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/398731-%D0%B2%D0%BA%D1%81-%D0%BD%D0%B5%D0%B4%D0%BE%D0%BF%D1%83%D1%81%D1%82%D0%B8%D0%BC%D0%BE-%D0%B5-%D0%B4%D0%B0-%D1%81%D0%B5-%D1%84%D0%BE%D1%80%D0%BC%D0%B8%D1%80%D0%B0-%D0%BD%D0%BE%D0%B2-%D0%BA%D1%80%D0%B5%D0%B4%D0%B8%D1%82-%D0%BE%D1%82-%D1%81%D1%82%D0%B0%D1%80%D0%B0%D1%82%D0%B0-%D0%B3%D0%BB%D0%B0%D0%B2%D0%BD%D0%B8%D1%86%D0%B0-%D0%B8-%D0%BF%D1%80%D0%BE%D1%81%D1%80%D0%BE%D1%87%D0%B5%D0%BD%D0%B8%D1%82%D0%B5-%D0%BB%D0%B8%D1%85%D0%B2%D0%B8", "text": "Анексите към договори за кредит, с които банките уговарят с изпаднали в забава техни клиенти физически лица нови срокове за погасяване на задълженията срещу това просрочените лихви да станат част от нова главница, върху която също текат лихви, са недопустими. Това постанови Върховният касационен съд (ВКС) в решение по чл. 290 от Гражданския процесуален кодекс (ГПК), в което даде отговор на въпрос, който е от значение не само за точното прилагане на закона, но и за развитието на правото, предаде news.lex.bg.   „Уговорката в допълнителни споразумения към договор за кредит за прибавяне към размера на редовната главница на просрочени задължения за лихви, върху които се начислява възнаградителна лихва, представлява анатоцизъм по см. на чл.10, ал.3 ЗЗД, който е допустим само при уговорка между търговци на основание чл.294, ал.1 ТЗ“, заяви ВКС. И специално коментира хипотезата на преструктуриране на кредита заради влошено финансово състояние на длъжника и уредбата ѝ във вече отменената наредба на БНБ, която действа от април 2008 г. до май 2014 г. (Наредба № 9 от 03.04.2008г. за оценка и класификация на рисковите експозиции на банките и установяване на специфични провизии за кредитен риск). „Преструктурирането по чл.13 от Наредба № 9 от 3 април 2008 г. за оценка и класификация на рисковите експозиции на банките и установяване на специфични провизии за кредитен риск (отм.) не представлява предвидена в наредба на БНБ възможност за олихвяване на изтекли лихви по чл.10, ал.3 ЗЗД“, постановиха върховните съдии Емилия Василева, Костадинка Недкова (докладчик) и Анна Баева. Т.е. и в периода, в който капитализацията на главница и лихви е била нормативно уредена възможност, тя е била забранена за просрочените лихви.     Върховните съдии обаче постановиха, че олихвяването на просрочено задължение за такси, вкл. чрез прибавяне на таксата към главница по кредит, върху които се начислява възнаградителна лихва, не представлява анатоцизъм. Делото, заради което ВКС отговори на тези въпроси, е по спор между длъжник и банка за кредит, сключен през 2007 г., по който до 2013 г. са подписани серия от анекси за „служебно преоформяне“. С тях просрочени лихви са прибавени към главницата на първоначалния кредит. Две съдебни инстанции постановяват, че това води до анатоцизъм, който е допустим само при двустранни търговски сделки, а в случая клиентът на банката е физическо лице. И окръжният, и апелативният съд в Пловдив постановяват, че уговорките за капитализация на просрочените задължения, направени в допълнителните споразумения, са нищожни. Така банката поставя пред ВКС въпроса дали уговорката в допълнителни споразумения към договор за кредит за преструктуриране на кредитно задължение по Наредба № 9 от 3 април 2008 г. за оценка и класификация на рисковете експозиции на банките и установяване на специфични провизии за кредитен риск чрез прибавяне на просрочените задължения за лихви и такси към размера на редовната главница представлява анатоцизъм по смисъла на чл.10, ал.3 ЗЗД. За да отговори, ВКС първо анализира чл. 13 от наредбата, който урежда преструктурирането на рискови експозиции (носещи риск от загуби), между които попадат и кредитите. „В ал.1 от цитирания член е посочено, че една експозиция се счита за преструктурирана, когато първоначалните условия на споразумението са изменени чрез даване на отстъпки от банката към длъжника, предизвикани от влошаване на финансовото му състояние, водещо до невъзможност да се изплати в срок пълният размер на дълга, които отстъпки банката не би дала при други обстоятелства. Съгласно ал.2 от същия член, първоначалните условия на споразумението се считат за изменени по смисъла на ал.1 при намаление на дълга (главница и/или лихви), замяна на част от дълга срещу собственост, рефинансиране или други финансови отстъпки от страна на банката, с изключение на промени в договорените лихвени проценти, породени от промени в пазарните лихвени нива. Според ал.3 на чл.13 от Наредбата, не е преструктурирана експозиция, по която са налице едновременно следните условия: 1/ договорено е удължаване общо с не повече от 2 години на срока за плащане на главницата и/или лихвите, без да се намалява нетната настояща стойност на паричните потоци по условията на допълнителните споразумения; 2/ банката има основание да счита, че ще събере главницата и лихвите; 3/ не са налице обстоятелства, показващи влошаване във финансовото състояние на длъжника“, се посочва в решението. В него върховните съдии Василева, Недкова и Баева, специално се спират на това, че ключово, за да има преструктуриране на кредита, по смисъла на чл.13 от наредбата, е даването на отстъпки от банките към длъжника, когато той не може да плати в срок пълния размер на дълга, тъй като е влошено финансовото му състояние. И заявяват, че от разпоредбата е видно, че „отстъпката към длъжника намира израз в намаляване на дълга – главница и/или лихви, а не в увеличаването на същия, в замяна на кредита с друг кредит при по-изгодни за длъжника условия (рефинансиране) и други“. „В нито една от разпоредбите на чл.13 от Наредбата не се съдържа правило за начисляване на лихви върху лихви, поради което Наредба № 9 от 3 април 2008 г. (отм.) не се явява наредба на БНБ по см. на чл.10, ал.3 ЗЗД, установяваща възможност за олихвяване на изтекли лихви“, заявява ВКС в решението си. И подчертава: „Анатоцизмът не представлява финансова отстъпка, като целта на забраната му е да се предотврати бързото нарастване на дълга. Идеята, заложена в чл.13 от Наредбата, е с преструктурирането на дълга на длъжника, който има финансови затруднения, да се направи възможно изпълнението на задълженията му, а не да се утежни неговото състояние чрез олихвяване на изтекли лихви, каквото е налице при увеличаване на главницата посредством прибавяне на просрочени задължения за лихви, върху които от своя страна се начислява възнаградителна лихва“. В решението ВКС напомня, че анатоцизъм е допустим само в изрично предвидените в закон или в подзаконов акт на БНБ случаи. БНБ не е приемала наредба по чл.10, ал.3 ЗЗД. Така единственият нормативен акт, който дава възможност за начисляване на лихва върху лихва, е Търговският закон (в чл. 294, ал.2) и затова уговарянето на лихва върху лихва е допустимо само между търговци.    ", "date": "2019.08.10", "title": "ВКС: Недопустимо е да се формира нов кредит от старата главница и просрочените лихви"}
{"url": "http://www.classa.bg/%D1%81%D0%B2%D1%8F%D1%82/item/398732-%D0%BF%D1%83%D1%81%D0%BD%D0%B0%D1%85%D0%B0-%D0%BF%D1%8A%D1%80%D0%B2%D0%B0%D1%82%D0%B0-%E2%80%9E%D0%B0%D1%82%D0%BE%D0%BC%D0%BD%D0%B0%E2%80%9C-%D0%B2%D0%BE%D0%B4%D0%BA%D0%B0-%D1%81-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D0%BE%D1%82-%D1%87%D0%B5%D1%80%D0%BD%D0%BE%D0%B1%D0%B8%D0%BB", "text": "Сътрудничеството на наука и бизнес между Обединеното кралство и Украйна даде необичаен плод: нова марка водка, която се възползва от имиджа и специалните условия на района около зловещата атомна електроцентрала в Чернобил. Промоутърите са патентовали продукта под марката Atomik и поддържат, че той е много безопасен от гледна точка на радионуклеидите. Една от двете основни съставки на напитката е водата от кладенците в Чернобил, която има „химичен състав, подобен на подземните води на региона Шампан във Франция\", се казва в изявление на Украинската държавна агенция за администриране на изключителната зона. Другата съставка е алкохол, дестилиран от зърнени култури, отглеждани в близост до мястото на най-голямата ядрена авария в историята. Преди да пусне марката, в продължение на три години е проведено експериментално проучване на миграцията на радионукелиди между почвата на Чернобил и селскостопанските култури в района. Събраните проби показаха лек излишък на стронций-90, но излъчената радиация се счита за приемлива: 20 бекерела на килограм. Освен това технологията за дестилация не позволява този елемент да достигне до алкохола. Според създателите му, в крайната напитка може да се открие само минимално присъствие на въглерод-14, но това не надвишава обичайните нива на изотопа във „всяка друга алкохолна напитка\". Научните оценки са резултат от съвместна работа на специалисти от Хидрометеорологичния институт на Украйна, университетите в Саутхемптън и Портсмут, а също и на независима британска лаборатория. По време на представянето на водката Atomik в Лондон, професор Джим Смит от Портсмут каза, че те планират \"отглеждането на зърнени култури в индустриален мащаб в изключителната зона, тъй като там има резерват за диви животни\". От друга страна, инициативата обмисля да обработва полета, разположени в зоната за задължителна евакуация, където нивата на замърсяване са много по-ниски и където населението вече се е завърнало. Както той обяснява, идеята е \"производство на продукт с висока стойност с цел подпомагане на икономическото развитие на тези територии\". С тази инициатива учените „разтърсиха света с уникално постижение и демонстрираха, че невъзможното става възможно\", оценява Виталий Петрук, ръководител на гореспоменатата украинска агенция. Той също така подчерта, че „чистият продукт, устойчив на радиация, има традиционен вкус\". Зад този аромат стоят \"оригиналните методи на украинската дестилация и ароматът на зърното, който обикновено се наблюдава в напитките, производство на тази страна\".", "date": "2019.08.10", "title": "Пуснаха първата „атомна“ водка с произход от Чернобил"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/398735-%D1%81%D1%82%D0%B5%D1%84%D0%B0%D0%BD-%D1%86%D0%B0%D0%BD%D0%B5%D0%B2-%D0%B2-%D1%81%D1%8A%D0%BD%D1%8F%D1%82-%D0%BD%D0%B0-%D1%81%D0%B5%D0%BD%D0%BA%D0%B8%D1%82%D0%B5-%D0%B7%D0%B0%D0%B1%D1%80%D0%B0%D0%B2%D0%B0%D1%82%D0%B0-%D0%B5-%D0%BF%D0%BE-%D1%81%D1%82%D1%80%D0%B0%D1%88%D0%BD%D0%B0-%D0%BE%D1%82-%D1%81%D0%BC%D1%8A%D1%80%D1%82%D1%82%D0%B0", "text": "Къде са гробовете на българските ханове, на българските царе, на болярите ни, на воините, на редовите ни граждани в древността? Да питам ли къде са гробовете на Паисий, на Раковски, на Левски, на Ботев, на Бенковски? Излезе от печат второто издание на книгата на Стефан Цанев \"Сънят на сенките\" (Книга за мъртвите). В нея авторът разказва за своите срещи с велики българи, преселили се вече в по-добрия свят, които обаче продължават да се \"разхождат\" в неговата памет.  Книгата съдържа 36 разказа-спомени, които ни връщат в различни мигове от нашата история, наситени с присъствието на личности, оставили диря в театъра, в киното, в литературата.    все имена на велики творци, до който писателят Цанев се е докосвал. Всеки разказ е мининовела, всеки спомен е един свят, от който днешните българи могат да черпят и вдъхновение, и поука, но най-важното е да имат памет. \"И това е надеждата: че   ..\", казва Стефан Цанев в \"Автореквием\" (1980)    ще публикува откъси от книгата \"Сънят на сенките\" на Стефан Цанев.  За да имаме памет! Все по-малко утешителни думи за бъдещето на отечеството ни мога да ти кажа, мила моя Яна, защото все по-безутешно разбирам, че нещастията ни не се дължат само на бедността. Престъпността, алчността, всеобщата корупция, дребното мошеничество, ментетата, нитратните зеленчуци, трошенето на уличните лампи, на пейките из градинките, мръсотията, грубостта, неуважението ни един към друг – всичко, всичко това не е следствие на материалната ни нищета.  По-вярно ще излезе, че бедността ни се дължи на всички тези неща. Духовната нищета предхожда и поражда другата.   Това не е от сега, това иде много отдалеч.  Ти знаеш по-добре от мен, че свидетелства за древните цивилизации имаме благодарение на култа към мъртвите. Нямаше да знаем нищо за Египет, ако не бяха пирамидите. Нямаше да знаем нищо за траките, ако не бяха надгробните им могили. Нямаше да знаем нищо за етруските, за древните римляни, за древните гърци, за маите, за шумерите.  Почитта към мъртвите, желанието и надеждата, че мъртвите продължават да бъдат заедно със живите – това е увереността на един народ, че има бъдеще. Когато някой народ живее ден за ден, без перспектива – такъв народ няма нужда от спомена за своите мъртви.   Досещаш ли се кой е този народ?  Къде са гробовете на българските ханове, на българските царе, на болярите ни, на воините, на редовите ни граждани в древността?   Да питам ли къде са гробовете на Паисий, на Раковски, на Левски, на Ботев, на Бенковски?  Как така са оцелели по нашите земи до наши дни тракийските гробници, а българските ги няма?  Имало ли ги е въобще?  Или ние сме хвърляли мъртвите си в хендеците като кучета?  Знам, че въпросът е страшен, но отговорът е още по-страшен, няма защо да го търсим в тъмното минало.   Известни са ти гробищата в Рим, Лондонските гробища, Пер Лашез в Париж. Знаеш ли Новодевичето гробище в Москва, гробищата в Санкт Петербург, гробищата в Букурещ?  Навсякъде по света селищата на мъртвите съперничат по изящество, чистота и уют с градовете на живите.   Погледни гробищата в което искаш селище на България:   Бурени. Пустош. Грозни надгробни плочи. Поругани гробове. Имената на мъртвите са изчегъртани. Изгнили кръстове. Немара. Вездесъщата мръсотия.  Това го няма и в най-дивашката държава по света.   Смъртта на достойните мъже възпитава добродетели – са казали древните римляни. И те наистина са възпитавали децата си с примера на мъртвите.  А ние?   Отиде ли си някой от този свят – зачеркваме го завинаги. Ни знак, ни следа, ни помен. И защо се чудим, че циганите крадат бюста на Яворов и претопяват главата на Левски? Защо се чудим, че никой по света не ни уважава, че се държат се с нас като с вандалите на света? Какво уважение искаме да има светът към нас, след като ние не уважаваме дори паметта на великите си мъртви мъже?  Не знам, мило мое дете. Знам само, че дърво без корен не живее, не расте.   А мъртвите – те са нашите корени.   И с все по-голям страх си мисля за съдбата на България…   Забравата е по-страшна от смъртта.   Затова ще ти разкажа за някои достойни мъже и жени, които вече не са на този свят, но продължават да живеят в мен.  Беше пролетта на 1956-та, март или април. През август щях да навърша 20 години, остарявах (Смирненски, този Моцарт на българската поезия, мой кумир тогава, бе умрял на 24 годишна възраст!) - трябваше да се бърза. И пъхнал в джоба си две смачкани листчета със саморъчно написани стихове, запътих се към списание „Септември“ (освен него и вестник “Литературен фронт”, други литературни издания нямаше).  Изкачих се по стълбите, влязох в хола на апартамента, където се помещаваше редакцията, в полумрака намерих вратата с надпис “Поезия” и почуках. Чух отвътре леко фалцетен женски глас:   - Влезте. Отворих вратата и се заковах на прага - зад бюрото видях Елисавета Багряна! Физиономията ми толкова добре е изразявала какво съм си помислил, чу тя се засмя и каза:  - Не бойте се, не съм умряла, жива съм!  Смехът й беше някак провлачен, елегичен – като ехо на отдавнашен смях. Багряна тогава е била на около шейсет години - по-млада, отколкото съм аз сега, но тогава и през ум не ми беше минавало, че писателите от читанките може да са живи...  Извадих от джоба си двете листчета, подадох ѝ ги, тя прочете двете стихотворения и каза:  - Добре. Но тук в едното нещо не ми харесва.  Работата се закучи. Един път правих поправки, втори път – тя все не харесваше нещо. Като отидох третия път, ми рече:  - Опитах се аз. Вижте. Беше зачеркнала несполучливия мой куплет и отстрани беше написала с красивия си почерк нова строфа - нейна. Строфата беше хубава, разбира се, но безнадеждно чужда. Обаче - как да й го кажа? Безмълствувах.  - Добре – чух я да казва. - Вземете го, помислете си и елате в четвъртък. Съжалявам, че не запазих този лист със саморъчно написаната строфа на Багряна. Четях я, препрочитах я – хубава беше. Но колкото пò ми харесваше, толкова по-силно заработваше ината ми. Как така – първото ми публикувано стихотворение, а всъщност да не е изцяло мое! Не спах цяла нощ, живеех тогава на един таван в Овча купел, на разсъмване луната влезе през капандурата - кръгла и жълта, като препечена пита, залязваше над Люлин. И куплета (както лъжат всички) сам се написа:   Аз помня още как ръка   към месечината простираш:   “Да беше топла питка, а?   Да се търкулне по баира…”  (Става дума за гладното циганче Айше - първата ми детска любов.)   Дойде заветния четвъртък, почуквам пак на вратата, чувам познатото “Влезте!”, влизам, “Добър ден!” - и подавам листчето. И в този същи миг изведнъж разбрах колко неделикатна е ситуацията - тогава нямах пишеща машинка, не намерих къде да препечатам стихотворението, така че бях задраскал строфата на Багряна и над нея бях написал на ръка моята - просташко самочувствие, но беше късно, тя държеше вече листчето в ръцете си. Последва мълчание, дълго като “Война и мир”. Накрая, сякаш че изпод земята, чух гласа й:  - Стефан Цанев, вие сте поет.  Тези думи бяха орис. Нататък обаче нещата тръгнаха от зле по-зле. Унгарските събития през есента на 1956 изостриха класовата бдителност в социалистическа България, досиетата се проучваха отново - спомниха си, че сестрата на майка ми е разстреляна като враг на народа, други петима народни врагове от фамилията ми лежаха по затворите и лагерите, на дневен ред беше изключването ми от университета, отгоре на всичко преживявах първата си нещастна любов, първия сблъсък с еснафския прагматизъм, разочарования, разочарования…  Да не очакваш нищо и никого   и никой никога да не те очаква.   Никой път да не те извежда никъде,   защото ще си чужд навсякъде... Всичко в мен се рушеше. Рушаха се и стиховете ми. Рушеше се класическия стих - владеех го свободно, до някакво свое съвършенство, но започна да ме дразни. Неговата музикалност. Неговата хармоничност. Неговата официалност. Неговата правилност. Срички, рими, ритъм - добре, но защо винаги, защо навсякъде, защо задължително? Мога - но защо? Нервите ми бяха опнати до скъсване. И стиховете ми ставаха нервни, накъсани, налудничави, отхвърлях едно след друго правилата, каноните, догмите, все повече се приближавах до това, което по-късно наричахме свободен стих, но по-точно казано - бе освободен стих - освободен от догмите, каноните и правилата на класическия стих.    Носех стиховете си на Багряна, тя дълго ги четеше, мълчеше, не знаеше какво да ми каже, всеки път ме изпращаше с ”Донесете ми нови”, но и новите бяха като предишните, че и още пó. Накрая ми рече:  - Вие сте толкова млад, откъде такава мъка?  Мълчах гробовно. Тя добави колкото можеше по-внимателно и нежно:  - Нищо, че стиховете ви са несполучливи. В тях има страдание и откровеност. А страданието ражда поета. Какво ти раждане - погребваше ме…  Тръгнах си, без да кажа дума. Но преди да затворя вратата зад себе си, чух:  - Само пазете се чист… Едва сдържан хлип като че ли имаше в гласа й. Да се пазя чист? Когато с мен постъпваха толкова мръснишки? Защо да се пазя чист? Нямах отговор. Но в този миг някаква ламбичка светна в тъмното дъно на душата ми. Пламъчето трептеше, трепереше, откъсваше се от черното фитилче, всеки миг можеше да угасне – слизах по тъмното стълбище внимателно, пазех пламъчето… Всеки можеше да ме стъпче тогава, да ме убие. А и по-късно… Можех да озлобея, страданието лесно се превръща в омраза...  Чел съм много истории за герои, слушал съм много обяснения за издръжливостта им, за стоицизма, за героизма – патриотизъм, любов, вяра, идеали… Сигурно. Може би. Не знам. Аз бях на 20 години.  През каквито и страдания да ми беше писано да мина по-нататък, каквито и съблазни или изпитания да препречваха пътя ми - в най-тежките, в най-безнадеждните мигове на живота си чувах в себе си оня глас:  - Само пазете се чист…  Беше ми достатъчно.    ", "date": "2019.08.10", "title": "Стефан Цанев в \"Сънят на сенките\": Забравата е по-страшна от смъртта"}
{"url": "http://www.classa.bg/%D1%81%D0%B2%D1%8F%D1%82/item/398733-%D0%B1%D1%8A%D1%80%D0%BD%D0%B8-%D1%81%D0%B0%D0%BD%D0%B4%D1%8A%D1%80%D1%81-%D0%BE%D0%B1%D0%B5%D1%89%D0%B0%D0%B2%D0%B0-%D0%B4%D0%B0-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D0%B7%D0%B0-%D0%BD%D0%BB%D0%BE,-%D0%B0%D0%BA%D0%BE-%D1%81%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82", "text": "Информацията за извънземните се съхранява в резерв в САЩ. и така ще продължи, освен ако кандидатът за президент на демокрацията Бърни Сандърс пристигне в Белия дом. Поне това твърди политикът, който според него ще разкрие каквито и данни да има, защото \" съпругата му го изисква\". По време на интервю със сенатора от Вермонт, Джо Роган го попита: \"Ако получите офиса и откриете нещо за извънземните, ако откриете нещо за НЛО, бихте ли ни уведомили?\" \"Жена ми би поискала да ви уведомя\", отговори Сандърс и добави, че съпругата му винаги го пита дали има \"достъп до записите по темата \". Политикът също обеща, че ако дойде в президентството и получи някаква информация, ще се върне в програмата на Роган, за да направи съобщението. Думите на Сандърс идват сред на голямото разпространение на призива, отправен чрез Facebook за „Превземане на 20 септември на зона 51 с намерение да се видят извънземните\". Повече от два милиона души вече са изразили желанието си да участват. Мрежата скоро беше изпълнена с иронични постове за неговите изявления. \"Всички казват едно и също нещо, докато не встъпят в длъжност и открият, че е по-добре да не го правят, защото заешката дупка отива много по-дълбоко от извънземните\", пише един. \"Берни е извънземно\", се казва в друг коментар. \"Това е най-сигурното обещание\", казва друг туит. \"Той се опитва да получи гласовете на 2-та милиона души, които заявиха, че ще щурмуват Зона 51 през септември\", пошегува се друг. \"Първо трябва да спечелите, добри ми човече! Имахте своя шанс и го загубихте\", каза друг потребител на Интернет.", "date": "2019.08.10", "title": "Бърни Сандърс обещава да публикува доказателствата за НЛО, ако спечели изборите за президент"}
{"url": "http://www.classa.bg/%D1%81%D0%B2%D1%8F%D1%82/item/398734-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%BC%D0%B0%D0%BA%D1%80%D0%BE%D0%BD-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B5-%D1%83%D0%BF%D1%8A%D0%BB%D0%BD%D0%BE%D0%BC%D0%BE%D1%89%D0%B5%D0%BD-%D0%B4%D0%B0-%D0%B3%D0%BE%D0%B2%D0%BE%D1%80%D0%B8-%D1%81-%D0%B8%D1%80%D0%B0%D0%BD-%D0%BE%D1%82-%D0%B8%D0%BC%D0%B5%D1%82%D0%BE-%D0%BD%D0%B0-%D1%81%D0%B0%D1%89", "text": "Президентът на САЩ Доналд Тръмп заяви в четвъртък, че \"никой не е упълномощен да разговаря с Иран от името на неговата страна\", като обвинява френския президент Еманюел Макрон в изпращане на \"объркващи послания\" към Техеран. Чрез профила си в Twitter Тръмп каза, че \" Иран е изправен пред сериозни финансови проблеми и отчаяно се стреми към диалог със САЩ , но получава объркващи сигнали от всички, които се преструват, че ни представляват, включително президента Макрон от Франция \". \"Знам, че Емануел има добри намерения, както всички останали, но никой не говори от името на САЩ, освен самите САЩ\", каза той. Въпреки че Тръмп не уточни какво точно има предвид, тази седмица стана ясно, че Макрон ще покани иранския президент Хасан Рохани на срещата на върха на Г-7 този месец, за да се срещне с американския президент. Френски дипломатически източник обаче отрече тази информация в сряда.", "date": "2019.08.10", "title": "Тръмп предупреди Макрон: \"Никой не е упълномощен да говори с Иран от името на САЩ\""}
{"url": "http://www.classa.bg/%D1%81%D0%B2%D1%8F%D1%82/item/398736-%E2%80%9E%D0%B4%D0%B0-%D1%80%D0%BE%D0%B1%D0%BE%D1%82%D0%B8%D0%B7%D0%B8%D1%80%D0%B0%D0%BC%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%B1%D0%B5%D0%B7-%D1%83%D0%B3%D1%80%D0%B8%D0%B7%D0%B5%D0%BD%D0%B8%D1%8F,-%D0%B4%D0%B0%D0%B2%D0%B0%D0%B9%D0%BA%D0%B8-%D0%BF%D0%B0%D1%80%D0%B8-%D0%BD%D0%B0-%D1%85%D0%BE%D1%80%D0%B0%D1%82%D0%B0%E2%80%9C", "text": "Анализаторът Макс Кайзер цитира доклади, които заявяват, че напоследък се е увеличил броят на съкращенията сред „адвокатите на престъпниците с бели якички от елита, заради слабото преследване на този вид престъпления\". Според него, \" Министерството на правосъдието на САЩ не преследва престъпници с бели яки, като гангстерите банкери, така че няма нужда и от адвокати, които да ги защитават.\" \"Невероятно е да не ги преследват, особено ако вземем предвид нивото на извършените престъпления\", каза Макс. Той припомни и думите на Ерик Холдър, генерален прокурор на САЩ по време на администрацията на Обама, който тогава заяви, че неговият отдел не преследва престъпленията, извършени на Уолстрийт, което също е част от тези престъпления. По друга широко обсъждана тема - за предложението на Андрю Ян, кандидат от демократите за президентските избори през 2020 г. в САЩ, за изплащането на универсален основен доход от 1000 долара на месец на всеки гражданин на САЩ над 18 години, в отговор на замяната на хора с роботи на работните места, той смята, че това е \"гадна идея\". „Когато връзката между работа и производителност започне да се разрушава, системата се поврежда отвътре\", преценява той. За него „любопитното е, че най-силните защитници на това предложение са олигарсите от Силиконовата долина, което означава, че със сигурност ще им помогне да станат по-богати още повече\". „Универсалният основен доход не решава основната причина за тези големи икономически неравенства, но това е един вид аналгетик, който се прилага на бедните, които не могат да си намерят работа. Това е начин за роботизиране на икономиката, но без угризения на съвестта , защото даваш пари на хората \", добави той.", "date": "2019.08.10", "title": "„Да роботизираме икономиката без угризения, давайки пари на хората“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398738-%D0%B8%D0%B2%D0%B0%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D0%B2-%D1%87%D0%B0%D1%82-%D0%B3%D1%80%D1%83%D0%BF%D0%B0-%E2%80%9Etad-cyber-team%E2%80%9C-%E2%80%9E-%D1%89%D0%B5-%D1%81%D0%B2%D0%B0%D0%BB%D1%8F%D0%BC-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%85%D0%B0%D1%85%D0%B0%E2%80%9C", "text": "Тодоров пише в \"Телеграм\": Значи да ги гоним за тестове ако не, в новините. В друг разговор, след като е получил информация за източени данни, Тодоров пише: \"Да ги криптираме целите. И да ги питам след два дни нямат ли нужда от киберсигурно   Иван Тодоров в чат група „tad cyber team“: „Ще свалям правителството хаха“. Това изнесе прокуратурата в новата серия от доказателства срещу собственика “ТАД Груп“, обвинен в побудителство за хакерската атака на НАП.   Именно в чатовете личат разговори, подсказващи евентуална престъпна дейност. Набиващ на очи случаи, касаещи застрахователни дружества. При първия случай, на 3 ноември, 2018 година се води разговор между Бойков и Иван Тодоров, поне според прокуратурата. В разговора соченият за Бойков потребител с име Джон Доу (John Doe) казва, че имал достъп до вътрешната система на въпросната компания, свалил е 7 гигабайта данни със 114 хиляди файла, а потребителят с име Ivan Todorov отговаря следното: \"Значи да ги гоним за тестове – ако не, в новините\". Следва поправка, че всъщност е източена база от 18, гигабайта, а разговорът е от 3 ноември, 2018 година. Бойков/ Джон Доу  пише в чат с 44 души в Telegram, че дава каса бира на този, който му пусне IP адреса на новия сървър на НАП. Следва отговор с въпросното IP, както и коментар: \"Малко даваш\". Отговорът е: \"Добре, айде – и мезе давам\". А иронията на съдбата разкрива и уточнение от Джон Доу: \"Хубаво е, че никой друг не ни чете чата\".     Прокуратурата направи публично достояние новите доказателства по делото за хакерската атака срещу НАП.   Те бяха представени по време на гледането на мярката за неотклонение на собственика на \"ТАД Груп\" Иван Тодоров в четвъртък.   Обвиненият в подбудителство към кибертероризъм беше върнат в ареста, след като магистратите го определиха като общественоопасен.   Към наказателна отговорност са привлечени още Кристиян Бойков и търговският директор на компанията Георги Янков.     В съответствие с чл.41, ал.2 от КРБ, Апелативната специализирана прокуратура и Специализираната прокуратура считат, че българските граждани имат право на информация по въпроси, които представляват за тях законен интерес, ако информацията не е държавна или друга защитена от закона тайна или не се засягат чужди права. Представянето на данни и/или доказателства, част от досъдебни производства е възможност за обществото да си изгради правилна преценка за обосноваността на наказателното преследване по казуси предизвикващи голям интерес. Специализираната прокуратура и Апелативната специализирана прокуратура ще спазват, както и до момента презумпцията за невиновност и няма да оповестяват информация, която би застрашила хода на наказателното производство. Водени от това разбиране, при абсолютно спазване на закона ще продължим да информираме обществеността по въпроси, представляващи голям обществен интерес.    Предвид изложеното и след разрешение на прокурор по реда на чл.198, ал.1 от НПК /който в хода на досъдебното производство единствено може да даде разрешение за разгласяване на информация от същото/, представяме част от доказателствения материал по досъдебно производство № 142/2019 г. по описа на СО – СП. С цел максимална коректност и избягване на инсинуации за въздействие върху съда, това става след обсъждането им от АпСпНС. Файловете са със заличени лични данни и не съдържат факти и обстоятелства, увреждащи интересите на трети страни, както и нецензурни думи или изрази.", "date": "2019.08.10", "title": "Иван Тодоров в чат група „tad cyber team“: „ Ще свалям правителството хаха“"}
{"url": "http://www.classa.bg/%D1%81%D0%B2%D1%8F%D1%82/item/398737-%D1%82%D1%80%D1%8A%D0%BC%D0%BF-%D0%B8%D0%B3%D1%80%D0%B0%D0%B5-%D0%BF%D0%BE%D0%BA%D0%B5%D1%80,-%D0%B4%D0%BE%D0%BA%D0%B0%D1%82%D0%BE-%D0%BA%D0%B8%D1%82%D0%B0%D0%B9-%D0%B8%D0%B3%D1%80%D0%B0%D0%B5-%D1%88%D0%B0%D1%85", "text": "В разгара на новата ескалация на търговската война между Вашингтон и Пекин, няколко експерти се питат дали Китай ще използва мощното оръжие, което има в арсенала си: да се отърве от част от 1,1 трилиона долара в американски държавни книжа които притежава, стъпка, която може да предизвика хаос на световните пазари. В случай, че китайското правителство реши да направи това, икономиката на САЩ, която зависи до голяма степен от закупуването на нейните ценни книжа от суверенни субекти, може да бъде нарушена. Някои анализатори дори сравняват тази потенциална стъпка с ядрено оръжие, използването на което би имало последствия за всички страни. Въпреки това няколко експерти, консултирани от CNN, смятат, че е малко вероятно азиатската страна да прибегне до „ядрената си опция\", тъй като тя може да бъде контрапродуктивна за собствената й икономика, освен че не е гарантирано да постигне желания ефект. Според Майкъл Хирсън, анализатор в консултантската група Eurasia Group, потенциалната стъпка носи големи рискове и не е в съответствие с настоящата стратегия на Китай. Хирсън пояснява, че „основната мотивация на Пекин в този момент в търговската война е да може да устои на натиска на Тръмп\", така че сега стратегията му ще се основава на принципа. „Съпротивата е на първо място\", казва той. В този контекст „ядреният вариант\" би могъл да бъде контрапродуктивен, защото ако Пекин започне да се отървава от облигациите на Министерството на финансите на САЩ, това би унищожило стойността на останалите му притежания. В допълнение, мащабната продажба би подкопала усилията на Китай за привличане на чуждестранни инвестиции на своите пазари на акции и облигации. Хирсън обяснява, че Пекин \"се нуждае от чуждестранния приток на средства и ако превърне притежанията си от държавни облигации в оръжие, това ще изпрати много тревожно послание до глобалните инвеститори\". От друга страна, Брад Сетсър, старши член на организацията на Съвета по външни отношения и бивш икономист на Министерството на финансите на САЩ, е скептичен към възможността потенциалната продажба на облигации да засегне САЩ по съществен начин. „Докато започне да оказва значително отрицателно въздействие върху САЩ, Фед вероятно ще реагира\", прогнозира анализаторът, като предполага, че продажбата на облигации „вероятно не е най-ефективният наличен инструмент\". От своя страна политическият анализатор Алесандро Бруно твърди, че докато \"Тръмп е играч на покер, Китай, подобно на Русия, е шахматист и мисли с няколко стъпки пред Тръмп\". Според анализатора, президентът на САЩ „е попаднал в дупка\", тъй като ескалацията на търговския конфликт е на път да навреди на американския и европейския пазар повече, отколкото ще засегне Китай в дългосрочен план. Докато Тръмп използва Китай като \"перфектното извинение на политическата кампания, той всъщност поставя САЩ в опасен курс\", предупреждава Бруно.", "date": "2019.08.10", "title": "Тръмп играе покер, докато Китай играе шах!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398739-%D0%BA%D0%B0%D0%BA-%D0%BA%D0%B0%D0%BF%D0%B8%D1%82%D0%B0%D0%BB-%D0%B8-%D1%81%D0%B5%D0%B3%D0%B0-%D1%81%D1%8A%D0%B1%D1%83%D0%B4%D0%B8%D1%85%D0%B0-%D0%B3%D0%B8%D0%B1%D0%B5%D0%BB%D0%BD%D0%B8%D1%8F-%D0%B3%D0%BD%D1%8F%D0%B2-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0", "text": "Разкритията за \"Апартаментгейт\" и НАП принудиха властта да даде свидни жертви. Но засегнатите сега явно отвръщат на удара. От това как ще завърши тази битка, зависи и съдбата на \"територията България\".       Прокуратурата поиска ВСС да реагира на статии в „Капитал” и „Сега”, които целели „персоналното компрометиране на определени магистрати”. По този начин държавното обвинение поведе кръстоносен поход срещу броящите се на пръсти медии, които са критични към властта. Според теорията, който се е заял с „четвъртата власт“ не е прокопсал. Така ли е обаче в България? Или и тук, както в много други случаи, у нас действат някакви други „закони”, различни от вселенските? Преди да отговоря, нека видим какво точно предизвика „гибелния гняв” на прокуратурата. Г-н Гешев, единственият кандидат за поста главен прокурор, заяви по повод на публикацията в „Капитал”, че „на старанието да бъдат демонизирани отделни магистрати, като прокурор Силвия Соколова, ще бъде отговорено с всички позволени от закона средства”. Всъщност обект на публикацията преди всичко е самият Гешев. Акцентът в текста на Росен Босев е, че подкрепата за самотната кандидатура на Гешев за наследник на Сотир Цацаров „не е автентична”.     Оставаме с впечатлението, че себелюбието на зам. главния прокурор е било накърнено от материала. От една страна г-н Гешев не си направи труда да обори фактите в публикацията, а от друга отправя заплаха. Иначе казано, главният герой във въпросната статия - „Тоягата и морковът зад номинацията на Гешев” – собственоръчно доказва уместността на нейното заглавие като поглежда строго, изпод вежди, към сопата. По-важното е, че тук не става дума за „изпуснатите нерви” на обикновен чиновник, а за лице, което най-вероятно, след няколко месеца, ще се разположи на тежкия стол на Обвинител No.1. Журналистите, които разгневиха силните на деня Авторът на разгневилата Гешев статия, Росен Босев, отдавна създава главоболия на силните на деня. През май 2019 г. Босев бе осъден за „клевета” срещу бившия шеф на КФН Стоян Мавродиев и глобен с 1000 лв. Процесът приличаше повече на публична екзекуция. Журналистът е автор на критични публикации за работата на председателката на съдебния състав (същият, който преценяваше вината му), а тя отказа да си направи отвод. Асоциацията на европейските журналисти в България (АЕЖ) обяви, че ще сезира Еврокомисията за случая, защото „присъдата и целият процес са доказателство за злоупотреба – за това как един държавен служител или представители на държавата могат да се саморазправят с журналист“. Очеркът на „Сега”, който разбуни духовете, е озаглавен „Франтишек – път към висшето прокурорско общество”. Материалът на Доротея Дачкова е посветен на новоизбрания шеф на Специализираната прокуратура, който вече даде категорична заявка да „задмине темпото” на г-н Гешев. В края на статията има и параграф за прокурор Станкова, която наблюдава разследването срещу „ТАД Груп”. Тя се прочу с теорията си за хакнатия сървър на пръскачките пред парламента. Според прокуратурата, статията съдържа „манипулативни твърдения и неистини”. Прокурорската колегия във ВСС, очаквано, зае сходна позиция - осъди „негативната кампания в медиите” и призова за толерантност към Гешев. „Сега” отговори на претенциите на прокуратурата, подчертавайки, че цялата информация за г-н Франтишек е „взета от официалната му биография, качена на сайта на ВСС”. От „Сега” недоумяват защо ВСС трябва да влиза в ролята на адвокат на въпросните лица. Паралелно се разгръща и друга „сюжетна линия”. Преди дни, по повод на „теча” в НАП, прокуратурата погна и сайта „Биволъ”, който периодично публикува материали за злоупотреби, в които е замесен „политическият елит”.   Какво показва сравнението с  „ Уотъргейт \" Скандалите, в които герои са висши политици, в България, а и в други страни, нерядко произволно са обозначавани в медиите чрез залепването на суфикса „гейт”. Арехтипът, разбира се е аферата „Уотъргейт” (1972-1974 г.) в САЩ. Българската политическа система и медийна среда могат да бъдат претеглени и оценени чрез припомнянето на първообраза. Скандалът с опита за подслушване на щабквартирата на демократите във вашингтонския комплекс „Уотъргейт” от представители на републиканците предизвиква политическа лавина, която довежда до оставката на президента Никсън. Прокуратурата повдига обвинения на 69 души. Няма категорични доказателства, че Никсън е замесен в престъпленията, но въпреки това е принуден да се оттегли. Нужно ли е да правим паралел с един български министър-председател, рекордьор по престой във властта, който винаги разбира последен за злоупотребите в своята партия, но отказва да понесе лична отговорност? Този, който „винаги се завръща”. Представете си, че вместо да повдига обвинения на замесените в скандала, американската прокуратура беше решила да вземе на мушка журналистите от „Вашингтон Пост“, „Тайм“, и „ Ню Йорк Таймс“, които имат първостепенна роля за разкритията по „Уотъргейт”. Явно в България още дълго ще се чудим „как да ги стигнем”. Освен ако нашият еталон не са страни като Путинова Русия, която обвини DW в „недопустима намеса”. У нас, ако си партиен другар на силните на деня, можешспокойно и публично да размахаш пръст срещу т.нар. четвърта власт. Причините са поне три. Най-напред, политическото кадруване в съдебната система („Няма кой да ме накаже”, както е казал класикът). Второ, пороците на самия медиен пазар: монополизация, сервилност и ниска професионална хигиена, цензура, автоцензура и пр. И трето, слабите съпротивителни сили на българското общество. Повечето хора са се примирили, че „онези горе преяждат и покрадват”. Това се възприема като неизбежна аксиома. Какво може да постигне \" четвъртата власт\" ? И така, пейзажът става все по-кафяв. Разкритията на медиите по случаите „Апартаментгейт” и „Къщи за гости” не доведоха до тоталния срив на управляващата конфигурация. Вместо това, след скандалите ГЕРБ излезе по-силен. Вероятността да видим предсрочни избори сега е дори по-малка от преди. Но, както отбелязва Дизраели, най-тъмно е преди разсъмване. Значимите журналистически разследвания, публикувани тази година, все пак показаха, че има надежда. Театрално паднаха „свидни жертви” от страна на „елита”, макар никоя от тях да не е в затвора. Много маски се търкулнаха на земята. Сега засегнатите явно отвръщат на удара. Разгръща се решителна битка. Или медиите ще докажат, че заслужават гръмкото си прозвище „четвърта власт“, или пълзящата сянка на деспотизма окончателно ще задуши територията.      ", "date": "2019.08.10", "title": "Как \"Капитал\" и \"Сега\" събудиха гибелния гняв на прокуратурата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398720-%D0%B5%D1%81%D0%B8%D0%BB-%D0%B4%D1%8E%D1%80%D0%B0%D0%BD-%D1%81%D0%B5-%D0%BF%D1%83%D1%81%D0%BD%D0%B0-%D0%B3%D0%BE%D0%BB%D0%B0", "text": "Певицата Есил Дюран напоследък превъртя играта и започна да гради нов имидж. Дълги години се опитваше да се представя в обществото като изискана дама, а откакто навърши 50 започна да се съблича и изумява с провокативните си фотоси.    Тези дни чалга дивата се щракна в довра на къщата си, качена на стълба с градинарска ножица в ръка, облечена в изрязан бански костюм и щедро показваща задните си части. \"Градинарят ми отиде на плаж\", заяви Есил и затова е решила сама да подстриже храстите.      Нейни колежки са в потрес от поведението на Есил. Те са наясно с болезнената ревност на нейния мъж Бобо, който дори я спираше от участия. За да не я зяпат други мъже, той й спретна фитнес зала в двора. И общо взето Есил живееше чуденосно, но в птичи кафез.      Появиха се слухове, че вероятно е била шута на мъжа си и затова го раздава така разюздено. Но това бързо е опроверга, тъй като наскоро са били заедно на почивка в Гърция. Това не пречи на певицата да захожда по женски на родното Черноморие. Явно вече има по-голяма свобода от мъжа до себе си,  и вече е самопродуциращ се изпълнител.", "date": "2019.08.10", "title": "Есил Дюран се пусна гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398721-%D1%81%D0%BF%D1%80%D1%8F%D1%85%D0%B0-%D0%B2-%D0%B3%D0%BE%D1%80%D1%83%D0%B1%D0%BB%D1%8F%D0%BD%D0%B5-%D0%B2%D1%81%D0%B5-%D0%BE%D1%89%D0%B5-%D0%BD%D0%B5%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D1%89-%D0%BC%D0%B5%D1%80%D1%86%D0%B5%D0%B4%D0%B5%D1%81", "text": "Катаджии, патрулиращи в софийския квартал „Горубляне“, спряха за проверка маскиран прототип на новото поколение лимузини „Мерцедес“ S класа, което, оказа се, се тества тайно в България. За куриозната ситуация, разиграла се на 7 август около 15 часа, съобщи специализирания сайт „Аутобилд“, където публикуваха снимки от полицейската проверка на невижданото досега по пътищата луксозно немско возило. Баровската лимузина, която ще бъде пусната в официална продажба през пролетта на 2020 г., очевидно се е сторила прекалено съмнителна на катаджиите не само заради маскировъчното покритие, а и заради немските регистрационни табели и силно затъмнени стъкла, характерни за мастити гангстери. Според „Аутобилд“, прототипът на новата S класа вероятно е в България за изпитания на системите в кокпита на някоя от компаниите поддоставчици на автомобилния завод Daimler у нас (вероятно Visteon). Припомняме, че друг маскиран прототип, на последната А-класа, също беше забелязан с камуфлаж в София малко преди пускането на модела на пазара.", "date": "2019.08.10", "title": "Спряха в Горубляне все още несъществуващ мерцедес"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398722-%D0%BA%D0%B0%D1%80%D0%BB%D0%B5%D1%83%D1%88%D0%B0-%D0%B2-%D0%BD%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB", "text": "Сръбската фолкзвезда Карлеуша имаше концерт в Черна гора, но това, което направи на сцената, предизвика истинки шок, пише скопският \"Вечер\". След музикалната част на сцената се присъедини непознато младо момче. Фолкаджийката разкъса фланелката му пред всички в клуба, след което притисна здраво главата си към него, пееше и и го опипваше по цялото тяло. \r\n   \r\n    Това, което шокира всички присъстващи, е, че момчето очевидно е толкова младо, че е съмнително дали изобщо е пълнолетно. Но това не е всичко за да бъде скандалът пълен. В един момент младежът я сграбчи за дупето, докато Карлеуша разтърсваше зърната й ... вижте как и защо социалните мрежи горят от този скандал. \r\n", "date": "2019.08.10", "title": "Карлеуша в нов скандал"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398723-%D1%83%D0%B2%D0%B8%D1%81%D0%BD%D0%B0%D0%BB%D0%B8-%D0%B1%D1%8E%D1%81%D1%82-%D0%B8-%D0%B7%D1%8A%D1%80%D0%BD%D0%B0-%D0%BD%D0%B0-%D1%82%D0%B2-%D0%B2%D0%BE%D0%B4%D0%B5%D1%89%D0%B0", "text": "Водещата на новинарското предаване Seven Sharp в Нова Зеландия Тони Стрийт се озова в епицентъра на скандал, след като се появи в ефир в неподходящо облекло. Според LADBible и au.lifestyle.yahoo.com, поради особеностите на кройката на ярко розовата рокля, гърдите на 36-годишната водеща изглеждали деформирани. Зрители обърнали внимание на инцидента и съжалили водещата като я посъветвали никога повече да не си купува такива дрехи. \"Горката Тони, всичко по нея изглежда зле\", пишат зрители в социалните мрежи, отбелязвайки, че гърдите и зърната на девойката изглеждат провиснали.      По-късно водещата заяви в свое радио шоу, че е била облечена от нейния стилист и тоалетът изглеждал „фантастично\", докато не се наложило да седне на стола пред камерата. \"Но когато седнах, имаше два шева като стрелички под гърдата ми, които в крайна сметка изглеждаха като големи, стари и провиснали. „Изглеждаше така сякаш имам гигантски гърди с гигантски зърна и чувствам, че трябва да поясня, че това не са моите зърна!\", каза тя.      Според водещата, при извършването на някои движения платът на роклята се деформирал и създал такава илюзия. \"Днес все още има хора, които ми казват: \"Ах, неудобно ми е да ви посочвам това, но вашите зърна са наистина големи и провиснали \"... \"Не, не са мои!\", емоционално отговаря Тони. Напук на критиките тя отбеляза, че е доста поласкана от вниманието на зрителите към фигурата ѝ. „Обичам ги, когато ми говорят за цици\", шегува се Тони.", "date": "2019.08.10", "title": "Увиснали бюст и зърна на тв водеща"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398724-%D0%B4%D0%B8%D0%BB%D1%8F%D0%BD%D0%B0-%D0%BF%D0%BE%D0%BF%D0%BE%D0%B2%D0%B0-%D0%BF%D0%BE-%D0%BC%D0%BE%D0%BD%D0%BE%D0%BA%D0%B8%D0%BD%D0%B8", "text": "Диляна Попова е сочена за една от най-красивите и привлекателни българки. Чаровната моделка е наясно със своя сексапил и използва всеки удобен момент да провокира мъжкото подсъзнание.    Тези дни красивата половинка на Асен Блатечки сподели кадър, на който я виждаме да събира тен под жаркото слънце. За радост на мъжкия пол Диляна е без горнище.     Не става ясно къде отмаря Попова, но със сигурност е далеч от любопитните погледи на българските репортери. Най-вероятно Диляна е на поредна почивка в чужбина. От няколко години тя често отскача до Малдивите или други екзотични дестинации, където остава необезпокоена от напористи почитатели, които се молят за снимка и автограф. А по този начин Диляна остана скрита и без притеснение се пече по монокини.     Прави ни обаче впечатление, че Асен не е в комапнията на любимата си. Двамата избягват да се показват заедно в публичното пространство, макар за всички да е ясно, че той заряза съпругата си и заживя с Диляна, която от години му е любовница и му роди син, докато все още беше с жена си.", "date": "2019.08.10", "title": "Диляна Попова по монокини"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398725-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%B0%D0%B2%D0%B3%D1%83%D1%81%D1%82", "text": "Не трябва да бързате, докато работите, от вашата бързина работата няма да стане по-качествена. Трябва да сте точни и акуратни, особено в дребните неща. Отлично ще се развиват ремонти в дома, на колата, изграждане на гараж или вила, както и други битови въпроси. Проблемите във финансите, ще решите по-бързо от обикновено. Възможни са неочаквани проблеми в материалната сфера. Ще почувствате какво означава думата \"криза\", когато поискате да купите нещо много скъпо. Незначително триене, може да възникне с далечен роднина. Дори по телефона, ще успеете да поспорите с някой, който е по-стар и по-мъдър. Само не преминавайте, на лична основа. Днес по-добре не влизайте в директен сблъсък, с конкуренти и противници. Оставете ги \"да се пекат в собствения си огън\", а вие само гледайте и си правете заключения. В процеса на активна работа отделете време за почивка, не се претоварвайте физически и спазвайте диета. Вечерта е добре, да поплувате в басейн или релаксирате в сауна.   Днес бъдете по-дипломатични, за да не нарушите любовната идилия, която сте построили със собствените си ръце. Ако любимият иска да говори с вас откровено, тогава се съгласете. Освен това, е време за такъв разговор. Ситуацията с парите ще се подобри веднага, като подпишете доходоносен договор и получите добра сума. Не трябва да се подавате на любовните страсти и да се увличате от чувствата. Жаждата за повече емоции, може да бъде катастрофална. Особено за здравето. Приемете финансовите проблеми спокойно, дори богатите имат такива. Тези които наскоро са открили свои бизнес, имат всички шансове да сключат добър договор с чужда фирма. Трябва да обърнете по-голямо внимание на семейството, домашните задължения и ежедневните дела. Ако днес не сте на работа, не мислете за нея. Намерете си хоби и се занимавайте с него, през свободното си време. Късмета ще се усмихне на тези, които ще се отправят на бизнес пътуване. Ще срещнете по пътя много важни и най-главното, перспективни хора. Ще трябва да преглътнете гордостта си, за да хармонизирате отношенията с любимия си човек. Понякога това помага. Ако чувствата са искрени, тогава не съжалявайте за нищо. Очакват се малки затруднения във финансовия сектор. Тези, които разчитат на премия, ще я получат, но в оскъден размер. Днес трябва да намерите време, както за почивка, така и за работа. Между другото, не забравяйте за здравословния начин на живот. Обещали сте си, да се занимавате със спорт? Обещанията трябва да се спазват. В любовта, може да сте малко по-капризни, така ще получите своето. Но само в умерени количества, за да не изплашите новия си избраник.   Днес всичко ще ви се получава, но с известна интелигентност и предпазливост. Предпазните мерки, ще помогнат да избегнете нови проблеми и да съхраните здравето си. Ходът на събитията в любовната сфера, няма да се промени. Толкова сериозно сте настроени по отношение на официалните отношения, че дори убежденията и съветите на роднини, няма да ви спрат. Очаква ви един спокоен ден. Толкова често се случва, след буря. Не мислете предварително, за нещо, което може да не се сбъдне. С колегите са възможни сериозни конфликти, ако започнете да се гневите и възмущавате по някаква причина. Благодарение на обаждане от дългогодишен приятел, ще успеете да балансирате емоциите си. Погрижете се за нервната си система. Днес сами ще умножите проблемите си, когато започнете да обвинявате другите за вашите неприятности. Е, кой е виновен за това, че сте неикономични, непоследователни и небрежни? Дори в сферата на любовта, ще направите такива неща, че след това ще ви е срам да гледате в очите любимия човек. Кратко пътуване ще донесе малка, но приятна печалба.   Днес е възможна критика, от страна на шефовете. Но това няма да намали интереса ви към проектите, които са ви предложили да изпълните. Обърнете внимание на здравето си, спрете пушенето и преяждането вечерта. Възможни са трудности на пътя, ако шофирате собствен автомобил. Следобед, може да получите добри новини свързани с пари.", "date": "2019.08.10", "title": "Дневен хороскоп 10 август"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/398726-%D0%B4%D0%B5%D0%B2%D0%B5%D1%82%D0%B8-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BA%D0%B0%D1%82%D0%BE-%D0%B8%D1%81%D1%82%D0%BE%D1%80%D0%B8%D1%8F,-%D0%B1%D1%8A%D0%B4%D0%B5%D1%89%D0%B5-%D0%B8-%D1%83%D1%80%D0%BE%D0%BA-%D0%B7%D0%B0-%D0%B4%D0%BD%D0%B5%D1%81-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%B0%D0%BD%D0%B0%D0%BB%D0%B8%D0%B7", "text": "1.  Левите политически анализатори и публицисти, да не говорим за ръководството и идеолозите на БСП, не обичат да се връщат към комунистическото минало на левицата – особено от времето след Втората световна война, когато се установява социалистическата власт и се изгражда новата обществено-политическа и икономическа система на социализма. С определението „тоталитаризъм“ те гласно или негласно, съзнателно или несъзнателно отсъждат своята присъда и практически се отказват от еден значителен отрязък от собствената си истоия. Отказът от собствените традиции роди в социалистическата левица някакъв неогласяван открито ляв антикомунизъм. Той сполучливо се съчетава със социалдемократизма и социаллиребаризма, които бяха възприети официално като идеологически съставки на процеса, бодро и шумно наричан „реформиране“. Реформирането на антикомунистическа основа обаче я обезличи, обезсили я и тя доста изгуби от влиянието си в обществото. Но по-опасното е, че губи своите перспективи и роля на обновител, възложени й от историята още при основаването си на връх Бузлуджа през 1891 г. Не е случайно, че комай това е единственото историческо събитие, чествано официално и толкова публично от БСП.     Социалдемократизираната и социаллиберализирана днес БСП участва в политическия живот и в неговата борба за власт в съгласие с установените в неолибералното общество принципи, механизми и идейни ценности, без да проявява каквато и да било воля за реална промяна на обществото. Макар че постоянно заявява намеренията си да „промени системата“. Но нейната „промяна на системата“ е по-скоро терминологична неопределеност от незнание, отколкото реална цел и наличие на воля за радикална промяна. Това я прави „една от всички“, имащи претенциите да управляват държавата. Но без да засяга дълбоко системата, а само опитваща се да я поукраси. Формулата за „преодоляване на капитализма“, записана в Програмата на БСП, е повече извинение за отказа от „революция“, отколкото опит за „революционизиране“ на нейното поведение. Ако „преодоляването на капитализма“ означаваше наличие на радикализъм в намерението и целите, то тогава стратегията и тактиката на тази лява партия щяха да са напълно различни.     Очеведно е, че съществуващата днес система на капитализма не може да бъде разрушена, сменена и дори „преодоляна“. Но няма причина невъзможното днес да се превърне утре в неизбежно. За това „утре“ обаче трябва да се работи постоянно – колкото и далечно да е то, ако наистина желаем да го имаме. Но за да го имаме като реалност, е необходима идеология и политическа програма, в които това да е предвидено, както и да са формулирани принципите, по които ще бъде осъществено. С общи приказки и заклинания революция (дори и „реформиране“) не се прави. А смяната на системата е именно революция.     Поради тези причини левицата в България пропуска собственото си минало с революционните борби и държавното управление в продължение на 45 години. Но БСП е родена като революционна партия, призвана да събори капитализма и опитите да й се вменят други характеристики като основни, само смъртно я нараняват и отклоняват от нейния път.     Преди 75 години на 9. IХ. 1944 г. в България започна социалистическата революция. Днешните либерални идеолози и публицисти представят събитието, сложило началото на този процес, единствено като въоръжена намеса на СССР, чиято армия без никакво право е навлязла в пределите на държавата ни и установила комунистическата власт.      Дори да приемем, че това е цялата „историческа“ истина, пак ще се съгласим, че съветската армия не би могла да установи никаква комунистическа власт в една държава, ако в нея отсъства реален политически субект който да е достатъчно силен, влиятелен, добре организиран, идеологически подготвен, преминал през многобройни изпитания и напълно готов да поеме тази власт и осъществи след това социалистическата революция. Такъв политически субект в България през септември 1944 година бе БКП заедно с Отечествения фронт. И те осъществиха социалистическата революция, а не Червената армия и Сталин! 2. Девети септември се предхожда от дълголетна история. И тя не е само на БКП, но и на всики леви сили и на тези, които са против фашизма и пагубната политика на монарха и неговите съзаклятници; на тези, които дълго и упорито са работили за самоосъзнаването на пролетариата като класа, призвана да промени радикално общественото устройство.     Самоосъзнаването на пролетариата като класа „в себе си“ и „за себе си“ не става лесно и бързо. То бива възможно единствено с упорита политическа и идеологическа работа, за да може класата да се вгледа в себе си и в общественото устройство и да разбере, че никой няма да подобри положението й, ако сама не се заеме с него и не наложи волята си над властта на капитала. Властта се взима или връща от политическата партия, но нейният характер, сила и успех зависиви от класата, която е излъчила въпросната политическа партия. Това важи изключително много за социалистическата власт, чието название по Маркс е „диктатура на пролетариата“. Ако пролетариатът не осъзнае предназначението си, няма кой да му я даде.      А както посочва Маркс, в капиталистическата държава е възможно една лява, дори най-радикалната, партия да оглави управлението, но тя няма да промени характера на държавата, няма да я накара да работи в полза на пролетариата и експлоатираните. Действията й неизбежно ще бъдат в подкрепа и интерес на капитала. Опита ли се нещо повече да направи, ще бъде пометена незабавно. Политически илюзии никой не бива да храни и да се надява, че ако партията спечели изборите и състави правителство, ще смени системата с отделни закони. Тези илюзии са неморални, подвеждат хората и притъпяват социалното чувство и готовността за борба. Това не означава, че левите партии не бива да се борят за парламентарно представителство или за победа на изборите, която ще й даде властта. Тя непременно трябва да участва в тях и да се стреми постоянно да увеличава влиянието в обществото и да показва умение да управлява и да се справя и с най-трудните проблеми в държавата. Но да не лъжи себе си и другите, че социално икономическата и политическата система могат да се се сменят и или поне значително променят с подобно участие в управлението. Не бива да се смесват тактическите със стратегическите задачи и цели. Уроците на историята на политическите движения и борби са преди всичко уроци по анализ на политическата обстановка в страната и извън нея, както и по тактическите средства и начините на тяхното приложение съобразно конкретните условия и състоянието на пролетариата и партията. Умението да преценяваш обстановката и съобразно нея да прогнозираш и поставяш конкретните тактически цели, е най-важното за един политически лидер и за колективното ръководство на партията. По това умение проличава тяхната политическа зрелост, както и политическата зрелост на пролетариата. От 1891 г. до 1944 г. БКП поддържаше и развиваше у пролетариата  . Тя е партията на пролетариата и автентичната и последователна изразителка на неговите класови интереси. Класовите интереси на пролетариата са интересите на по-голямата част от обществото, защото са свързани с установяването на социална справедливост, солидарност, братство, равенство, свобода. Затова и пролетариатът не се бори единствено за себе си, а за всички, които са лишени от плодовете на своя труд и които понасят тегобите на несправедливо устроеното общество. Той повежда борбата във всичките й форми в съюз с тези, които той успее да убеди, че трябва заедно да се промени животът и се създаде нов тип държава и власт. Не е лесно да преодолееш буржоазната пропаганда, която те обвинява в разрушителност, клевети те и ти приписва намерения, каквито нямаш. Пролетариатът никога няма да убеди буржоазията, че каузата му е висока и справедлива, но той трябва да докаже с делата си на широките социални слоеве, че мисли и се бори не само за себе си, а и за тях; че буржоазията и капиталът са врагове на обществото и народа; че не те „дават хляб“ на работниците, а работниците им осигуряват богатствата, и че тази несправедливост трябва да се бъде премахната. Пропагандната война не е, за да се убедят взаимно двете класи и техните партии, че всяка от тях е права, а да вдъхнат сили, увереност и убеденост у своите. Същността й е обърната към своите. В някаква степен обаче и към колебаещите или разколебаните, които търсят нова идеологическа и политическа опора. Мисля, че БКП разбираше това и правилно изграждаше своята идеологическа работа. Успехът й не бе случаен, а напълно закономерен. В постмодерата епоха неолиберализмът, за съжаление, успя да убеди левите партии, че понятията „класа“ и „класова борба“ са вече изпразнени от съдържание, поради което идеологиите не са необходими. Социалните противоречия не били класови, а произлизат от неизбежните несъвършенства на обществото и са резултат от развитието на икономиката. Затова и партиите не са изразители на класи, а са всенародни и представляват обществени групи от членове и симпатизанти. Измислят се всевъзможни определения за „ляво“ и „дясно“, като някои от тях се абсолютизират и се превръщат в главни определители за принадлежността на една партия на „лявото“ или на „дясното“. Тази нелепица кара и БСП и левите политически субекти да се отчуждават от комунистическите си традиции и по същество да се съюзяват с капитала и буржоазията и толерантно да им гарантират политическо спокойствие. Така те губят идентичността си и се обричат на безславно бъдеще. 3. Подготовката на Девети септември е преди всичко работа за утвърждаване на високите идеали на социализма и събиране под едно знаме всички, които са против капитализма и неговото социално неравенство и несправедливост. Идеалът е социалната справедливост. Бедността, мизерията, високата смъртност, мъчителният труд са производните на несправедливостта на буржоазното общество. Те не могат да бъдат разрешени с подобрения, промени в законодателството, възприемане на някакви „европейски ценности“, а само като се промени обществената система и се създаде нов тип обществено устройство. Илюзия и лъжа е, че без такава промяна тази справедивост може да се установи само с „ляво правителство“, дошло на власт с победа на параламентарни избори. В рамките на капиталистическата система, както и да бъде усъвършенствана или „преодолявана“, както смятат социалдемократите, обществото на социалната справедливост е изключено. Дори и да се осигури в резултат на бурното развитие на икономиката висок жизнен стандарт! БКП използва изборите и достъпът си до властта, за да защищава и пропагандира идеологическите си принципи и за да покаже на хората, че тя е реалният им защитник и избавител от злото. Парламентарният живот е легален начин да популяизираш политическите си идеи и да доказваш тяхната правота, а и своите възможности да устройваш държавата според своята идеология. Затова той не бива да се пренебрегва. Но партията никога не е забравяла, че полето на нейната революционна дейност е улицата, а главното средство – протестът в различните му форми. Партията живее на улицата и на улицата тя проявява своята сила и воля, за да види обществото, че е силна и не се страхува от нищо. Колко жалко, че това оръжие днес е пренебрегнато. Уличните акции от рода на стачки, демонстрации, митинги, протестни шествия и т. н. са форми на мирно насилие и поставяне на властта в трудно или дори безизходно положение. Властта трябва да знае и помни, че се намира „под обсада“ и че улицата няма да я остави на мира, докато не постигне целите си. Иначе ще я сполети нещо повече, което ще я смаже и унищожи! БКП действа ловко и в максимална степен използва удобствата, които й дава всеобщото избирателно право и парламентарната демокрация, за да върши своята най-важна работа по подготовката на предстоящата социалистическа революция. Партията е осъзнала, че най-важното е да подготви пролетариата и всички, които са недоволни от властта – особено в навечерието и по време на Втората световна война, за револцията. Тя чувствително разширява влиянието си в обществото и се превръща в реална алтернатива на властта. И то дотоколкова, че властта истински се страхува от нея и дори в навечерието на въстанието я кани да се включи в правителството на К. Муравиев. Всички виждат, че без комунистите и Отечествения фронт никое правителство няма да е лигитимно и да представлява волята на цялото общество. Това го потвърждават и чуждестранни дипломати и наблюдатели, работещи в България. Всичко е постигнато в изключително тежки и опасни условия, в които и най-малката грешка се заплаща скъпо и прескъпо, с кръвнина дори. Да не забравяме, че тогава големият проблем не е каква да бъде държавната субсидия за партиите, а как да се запазят хората от разстрел и бесило. Въпреки това се извършва огромна работа. Тя бива възможна и успешна, защото осъществява практически идеологическите принципи, на които служи БКП. Идеологията предпазва от грешки и фатални компромиси. 4. Революционната ситуация настъпва дори и тогава, когато политическият субект, призван да ръководи и изразява революционната класа, не е готов за нея, не я очаква или нехае за задълженията си пред историята. Изглежда лесно и напълно предвидимо да обявяваш въстание и да слагаш началото на социалистическата революция, когато съветската армия е почти на границата и всеки момент ще влезе в България. Но е лесно само привидно и ако не познаваш реалната ситуация и международната обстановка, както и състоянието на властта в България и нейната сила и съпротивителни възможности. Или ако си злонамерен историк и политик. Защото революцията идва не на щиковете на руските войници, а в резултат на дълъг и упорит труд. В България съзрява революционна ситуация благодарение и на приближаването на Съветската армия, но във всички случаи не само заради това. Революционната ситуация изисква не да се посрещне подобаващо чуждата армия, а да се изпълнят редица условия, които да позволят избухването на истинско всенародно ъстание, което да положи началото на социалистическата революция. Конкретната подготовка за всенародното въстание започва веднага след разгрома на немците при Сталинград. За ръководстото на БКП е очевидно, че крахът на фашистка Германия отваря нова епоха. Предстоят грандиозни промени в цяла Европа и България няма да бъде отмината от тях. Въпросът обаче е с кого, под чие ръководство и как ще бъдат осъществени тези промени. Този въпрос задава самата история, а не политиците и държавниците. Те могат да дадат отговора, но само ако са подготвени достатъчно и са достойни за целите и задачите, които историята им поставя. В книгата си „Деветосептемврийската социалистическа революция 1944“ (С., 1981) Славка Петрова подробно и с богата фактология проследява подготовката и провеждането на всенародното въстание. Тази книга е написана от добросъвестен автор, с познаване на проблематиката, задълбочено, аналитично. Затова и аз тук използвам някои от фактите, които се цитират и изследват. На 26 август 1944 г., непосредствено след приключване на Яш-Кишеневската операция, когато пътят на Червената армия към Балканите вече е открит за победоносния й ход, ЦК на БКП решава да започне непосредствената подготовка на въстанието. Славка Петрова твърди, че тогава ЦК няма „сигурна информация за много съществени страни от международните условия, създаващи се на Балканите“. Все още не се знае дали и при какви условия Червената армия ще премине през България. Под въпрос е поведението на българското правителство и регентството спрямо СССР и съюзниците. Затова и всяко действие трябва да е строго премерено, отлично обмислено и приложено точно навреме и намясто. Срок за въстанието не е определян, но силите се поставят в готовност. Кои са тези сили? Най-напред това е Народоосвободителната въстаническа армия (НОВА), състояща се в края на август от 9 бригади, 35 отряда, две самостоятелно действащи чети и стотици бойни групи. Почти цялата страна е покрита от подразделения на НОВА. НОВА е добре организирана и боеспособна военна структура, готова при нужда да се сражава срещу противник. Мобилизират се годните да носят оръжие комунисти. Сред правителствената войска работят законспирирани ядра от офицери и войници, подкрепящи Отечествения фронт и идеята за революцията. На страната на НОВА и на бъдещите въстаници е техния висок морален дух, волята за победа и вярата, че тази победа е за доброто на народа. Правителствените военни сили са разколебани, демобилизирани, обезверени. По същество, както подчертава и Славка Петрова, в навечерието на 9 септември 1944 г. ЦК на БКП е реалният ръководител на държавата. Той е „паралелната власт“, работеща в нелегалност, но достатъчно укрепнала, за да държи положението в ръцете си и да осъществява командването на въстанието, което чака да бъде обявено. Влиянието на БКП и ОФ в този момент е доста високо и обхваща различни социални слоеве – то не е само сред пролетарските среди. Това се вижда и осъзнава от официалната власт, която практически е изгубила позициите си и отчаяно се мъчи с всякакви средства да се запази и укрепи. В тези напрегнати дни се проявява политическата зрелост на ръководството на въстанието. Освен че провежда чисто военно-организационната подготовка, то действа и „дипломатически“, с политически средства, за да се озвучи авангардът на въстанието и революцията, да се легитимира той пред обществото, за да може да изпълнява по-късно свободно и с подкрепата на масите своята власт. На 24 август делегация на Отечествения фронт посещава Багрянов и открито заявява, че „днес България може да бъде спасена само от едно правителство на Отечествения фронт, който, представлявайки народа, единствен може да има доверието и силите, които днес чертаят съдбините на света и от които зависи съществуването на България“. (цит. по „Деветосептемврийската социалистическа революция 1944“, с. 204) За ЦК на БКП и Отечествения фронт от изключителна важност е въстанието да бъде общонародно, да се подкрепя от най-широките обществени слоеве, да е прието практически от целия народ. В противен случай е възможно то да предизвика гражданска война. Затова и назначаването на правителството на Константин Муравиев (2.IХ.1944) породи опасността, както пише и Славка Петрова, за „отлив на дребната селска буржоазия от ОФ, от разцепление в самия Национален комитет на Отечествения фронт. Формулата на правителството бе такава, че бе възможно определени антифашистки среди да се съблазнят и повярват, че властта предприема реални стъпки за скъсване с Германия и установяване на демократично обществено устройство. Изкушението е доста силно. От него може да се предпази единствено политически зрелият и умеещият да преценява политическата ситуация, тенденциите в нейното развитие; но най-вече да различава думите от делата и да съобразява доколко декларациите са принципни и съответстват на реалните намерения. В случая ЦК на БКП реши да откаже участие по принцип в правителство на буржоазно-демократичната опозиция, преценявайки че сега е време не за промени, които „преодоляват капитализма“, а за поемане по напълно нов път. „Същевременно се допускаше и втори вариант на поведение: ако се създадат особени обстоятелства, да се окаже условна подкрепа на правителство, създадено от опозиционни лидери, непринадлежащи към ОФ, ако то на дело води антихитлеристка и антифашистка политика. Но и при такава ситуация комунистите да продължат борбата за създаване правителство на ОФ“ (цит. съч., с. 210). Този втори вариант показва колко сложна и политическата ситуация в края на август и началото на септември 1944 г. и колко умело БКП я преценява допуска възможности от най-различен характер. За БКП най-важното е да се премахне монархо-фашизмът, да се скъса с Хитлерова Германия и се възстанови сътрудничеството със СССР. Така става възможно да се извлече максималното от нагнетената обстановка и се разреши поне един от най-важните проблеми, които антифашистката съпротива е трябвало да реши. 5. На 5 септември СССР официално обявява война на България. Въстанието избухва на 6 септември и протича в продължение на няколко дни, като постепенно обхваща цялата страна. Обявено е свалянето на монархо-фашистката диктатура и назначаването на правителството на Отечествения фронт. Социалистическата революция в България започва, както и в Русия през 1917 г., с въстание, което трябваше да вземе политическата власт в цялата страна, за да се създадат необходимите условия за смяна на собствеността върху средствата за производство и установяването на социалистическите икономически отношения и радикалното преобруване на целия обществено-политически, стопански, духовен живот. Заедно с това България щеше да се включи в последната фаза на Отечествената война на страната на антифашистката коалиция, с което трябваше да придобие друг статут, чрез който да запази държавните си граници и се спаси от тежките репарации, дължими от победените държави. Ходът на българската политическа история към социалистическата революция на 9 септември 1944 година показва какво трябва да е поведението на пролетариата и на неговия политически изразител; че без съзнание „в себе си“ и „за себе си“ той никога няма да знае как да успее да подобри живота си и да изпълни историческата си мисия; че партията, която го изразява и защищава политически, трябва да е носител на класово съзнание и да не се поддава на изкушенията на либерализма и социалдемократизма и в тях да намира оправдания за своята колаборация с капитала и подвеждане на онеправданите и експлоатираните. Както стана дума по-горе, революионната ситуация ще настъпи все едно дали пролетариатът се е осъзнал и дали партията му е готова да я използва. Тогава обаче ще настъпят трудно удържими сътресения във всички сфери на живота и огромни човешки трагедии. Девети септември е една от най-важните исторически дати не само за БСП, но и за целия български свят. Събитията от 1944 година трябва внимателно и постоянно да се изучават и изследват, за да се вадят важни и крайно необходими изводи и поуки. Защото илюзиите, които неолиберализмът, социалдемокрацията и социаллиберализмът създват, са опасни не само за левицата, но за цялото общество – за неговото настояще и бъдеще. БСП трябва колкото е възможно по-скоро да се отърси от тях и да погледне политическата реалност с нови очи; тя е длъжна да се върне към историческите си традиции и да осъзнае най-сетне своето предназначение в българската история. А то винаги е едно и също и води към една-единствена цел: социализма!", "date": "2019.08.10", "title": "Девети септември като история, бъдеще и урок за днес /Политологичен анализ/"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398727-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B8-%D0%B0%D1%80%D1%85%D0%B8%D0%B4%D1%8F%D0%BA%D0%BE%D0%BD-%D0%BB%D0%B0%D0%B2%D1%80%D0%B5%D0%BD%D1%82%D0%B8%D0%B9", "text": "  В първата половина на ІІІ в., след смъртта на император Максимин, гоненията против християните били прекратени за известно време. Император Гордиан не преследвал вярващите, а приемникът му Филип така ги покровителствал, щото някои историци допускат, че той самият тайно бил приел християнската вяра. С възцаряването на Деций в 249 г. гоненията били подновени със страшна сила. Особено свирепи били те в Рим. Малко били епископите, които не пили чашата на страданията. Така, епископ Фабиан умрял от мъченическа смърт и римските християни останали известно време без епископ. Избраният след това Корнилий бил изгонен, изпратен на заточение и най-после наказан със смърт, загдето не се съгласил да се поклони на езическия идол. Папа Стефан бил убит, когато извършвал божествена служба. За негов приемник бил избран Сикст, мъж учен и благочестив. В това време царувал вече император Валериан , който в първите години от царуването си бил твърде милостив към християните, но след това, подстрекаван против тях от своя съветник Макриан, взел жестоко да ги преследва.     Римският управител хванал папа Сикст и го затворил в Мамертинската тъмница. Дълго го убеждавали да принесе жертва на боговете, но никакви увещания не могли да склонят светия старец да се отрече от Христа. Осъдили го на смърт. Когато го водили да го накажат, Лаврентий, главният от Седемте дякони на Римската църква, се обърнал към него с тия думи: - Къде отиваш, отче, без сина си, архиерею Божи – без своя дякон? Кога без мене си принасял жертва Богу? Вземи ме със себе си! Учителю, вземи ученика си! - Няма да те оставя, сине мой – отговорил му св. епископ. – Аз, старец, отивам на лека смърт, а на тебе ти предстоят по-тежки страдания. След три дни и ти ще дойдеш подир мене, а в това време раздай на бедните останалото имущество! Епископът бил убит, а Лаврентий побързал да изпълни последното му завещание. В това време християнската църква имала обичай да издържа множество бедни. Лаврентий раздал на бедните щедра помощ от парите, пазени в църквата, и сам посветил последните си дни в служба на ближните. Множество християни се криели в пещери и подземия. Лаврентий ги посещавал, носел им храна и дрехи и ги утешавал с думи на любов и вяра. Господ Бог му помогнал да облекчи тяхното страдание, като му дарувал чудотворна сила. Болните се изцерявали, когато възлагал върху тях ръка, и слепи проглеждали. Между това донесли на римския император, че уж Лаврентий изнесъл от църква и скрил богатите златни съдове и други скъпоценности. Управителят заповядал да го заловят и затворят в тъмница. Там го поверили на особения надзор на главния тъмничен началник Иполит. В тая тъмница се намирало голямо множество затворници. Лаврентий им говорил за Христа и чрез името на Господа изцерил някои болни, които се обърнали към Бога. На всичко това присъствал Иполит. Думите на Лаврентий и чудесата, които той извършил подействали и на него. Той познал истината и с целия си дом приел християнската вяра. Управителят призовал Лаврентий на съд. Когато Иполит му известил за това, Лаврентий казал: \"Да вървим, защото и на тебе и на мене се готви мъченически венец!\" И без страх отишъл при управителя. На въпроса на управителя къде са скрити съкровищата, Лаврентий отговорил: \"Дай ми срок от два дни и аз ще ти ги събера и покажа\". Управителят се съгласил. Тогава Лаврентий събрал всички бедняци и сиромаси, които Църквата издържала, представил ги на управителя в определения ден и му казал: \"Ето съкровищата на християнската църква!\" Управителят страшно се разгневил и заповядал да подложат Лаврентий на мъчения. С необикновена твърдост св. архидякон понесъл мъченията. Управителят напразно се старал да изтръгне от него признание в това – где са скрити съкровищата и где се намират християните. Напразно го убеждавал да се поклони на идолите. Най-после той заповядал да донесат най-страшните оръдия за мъчение и като ги посочил на Лаврентий, казал му: \"С всички тия оръдия ще те мъча, ако не изпълниш заповедите ми.\" - Изпълни твоите закани! – отговорил Лаврентий. – Което ти наричаш мъчение, за нас християните то е слава и радост. - Ако е тъй – възразил управителят, - защо тогава не искаш да покажеш криещите се християни? - Ти не си достоен да видиш тия, чиито имена са написани на небесата – отговорил мъченикът. - Посочи ги още сега! – настоянал управителят. – Сам се поклони на боговете, престани да се надяваш на съкровищата, които криеш! Те няма да те спасят. - Христовите раби няма да посоча, а на съкровищата действително аз се надявам – отговорил Лавринтий. - Нима ти се надяваш със сребро да се изкупиш от мъченията? – запитал управителят. - Аз съм раб на Христа и се уповавам на Него – отговорил Лаврентий. – Аз зная, че Той е приготвил небесни съкровища за Своите служители. Управителят заповядал да мъчат светеца. Лаврентий бил жестоко бит и опалван с огън. Но той понасял всичко спокойно, благодарил на Господа и Му въздавал славословия. Един млад войник, на име Роман, като видял неговата твърдост, повярвал в Господа. Бог го удостоил с чудно видение. - Св. Лаврентий – извикал изведнъж Роман, - аз виждам един пресветъл момък да стои пред тебе и да изтрива кръвта от твоите рани! Моля те в името на Христа, не ме оставяй! Когато след изтезанието завели отново св. Лаврентий при Иполит, младият Роман дошъл при него да иска кръщение. Царят узнал за това и заповядал смъртно да накажат младия войник. Заповедта била изпълнена. Същата вечер пак довели Лаврентий при управителя, който отново започнал да го убеждава да се поклони на боговете. - Откъде си родом? – запитал го управителят. - Аз съм родом от Испания – отговорил Лаврентий, - а съм възпитан в Рим. От детинство съм християнин и съм научен на Божия закон. - В това ли се състои Божия закон, да не почиташ боговете и да не се боиш от мъчения? – запитал го управителят. - Моят закон ме е научил да зная и почитам моя Бог, Господ Иисус Христос, и уповавайки се на Него, аз действително не се боя от мъчение. - Поклони се на боговете! – възразил му управителят. – Иначе, ще те мъча цяла нощ. - Тая нощ за мене не е тъмна – спокойно отговорил мъченикът, - тя цяла е озарена от светлина. Управителят заповядал да го бият по устата с камъни. Но като видял, че и това мъчение не скланя Лаврентий да се отрече, казал на слугите си: \"Донесете ми железен одър, за да почива на него тая нощ гордият Лаврентий!\" Донесли одър и желязна скара, турили на нея мъченика, а под нея разпалили дървени въглища. Лаврентий с твърдост понасял ужасното страдание и казал на управителя: \"Знай, че тия горящи въглени готвят на мене прохлада и почивка, а на тебе – вечни мъчения!\" След известно време Лаврентий се обърнал към слугите и им казал: \"Изпекох се вече от едната срана, време е да ме обърнете!\" Всички се чудели на неговото мъжество. През цялото време необикновена радост сияела по лицето на св. мъченик. Той с висок глас славел Господа, благодарял Му и се молел за обръщане на враговете. С тая молитва той предал Богу душата си. През нощта Иполит взел свещените останки на мъченика и с помощта на презвитер Юстин го погребали по християнски обичай – с молитва и псалмопение. Като узнал за това, управителят заповядал да уловят Иполит и да го доведат при него. Иполит заявил смело, че той вярва в Христа. Подложили го на мъчения, които той твърдо понасял, като повтарял само: \"Аз съм християнин!\" Разграбили всичкото му имущество, заловили всичките му слуги, които заявили, че са християни и са готови заедно с господаря си да умрат за своята вяра. Старата Иполитова кърмачка – Конкордия, била измъчвана до смърт; другите му слуги – 18 души били посечени с меч, а самият Иполит бил привързан към коне, които карали да тичат, докато той изпуснал дух. Паметта на св. мъченик Иполит, на св. Конкордия и на всички пострадали с тях се празнува на 13 август, понеже умрели три дни след смъртта на св. Лаврентий. Това станало в 258 година.", "date": "2019.08.10", "title": "Св. мъченик и архидякон Лаврентий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398728-10-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "258 г. - В Рим е изгорен свети Лаврентий Римски.   610 г. - Ислям: Мохамед започва да получава Корана от Господ чрез ангела Габриел.   654 г. - Евгений I е избран за римски папа.   955 г. - Състои се Битката на Лехското поле - решителна победа за Ото I, владетел на Източното Франкско кралство над маджарските вождове Булчу, Лел и Сур.   1500 г. - Португалският мореплавател Диого Диаш открива случайно остров Мадагаскар.   1535 г. - Жак Картие кръщава откритата от него река в Канада Сейнт Лорънс.   1675 г. - Положен е основният камък на Кралската обсерватория в Гринуич.   1792 г. - Френската революция: В Париж тълпата атакува двореца на Луи XVI и арестуват него и семейството му.   1809 г. - Еквадор обявява независимост от Испания.   1821 г. - Мисури става 21-вия щат на САЩ.   1846 г. - Основан е Смитсъновия институт - голям научноизследователски център и най-големият музеен комплекс в света.   1848 г. - От Познан отпътува първият полски влак.   1876 г. - В Онтарио (Канада) е проведен първият в света междуградски телефонен разговор.   1909 г. - Открита е жп линията Левски - Свищов (51 км).   1913 г. - Подписан е Букурещкият договор, който слага край на Междусъюзническата война.   1915 г. - Осъществен е успешен пробен полет на първия български аероплан в Божурище, построен от изобретателя Асен Йорданов.   1920 г. - Първа световна война: Подписан е Севърският договор между държавите-победителки в Първата световна война и Османската империя.   1943 г. - В България е създаден Национален комитет на Отечественият фронт.   1948 г. - В САЩ дебютира първото предаване скрита камера (Candid camera) с продуцент Алън Фунт, след като от септември 1947 с голям успех върви радио предаването скрит микрофон (Candid microphone) на същия продуцент.   1954 г. - В САЩ е забранена комунистическата партия.   1970 г. - Подписана е спогодба за облекчаване на визовия режим между Народна република България и Република Кипър.   1971 г. - Филиалът на Софийския университет „Климент Охридски\" в Шумен прераства във Висш педагогически институт.   1974 г. - Установени са дипломатически отношения между България и Тайланд.   1985 г. - Френските тайни служби потапят кораба Рейнбоу Уориър, принадлежащ на международната екологическа организация Грийнпийс.   1985 г. - Майкъл Джексън откупува за 47,5 млн. долара правата за издаване на песните на Бийтълс.   1987 г. - Официално е открит паметникът 1300 години България, разположен в градинката пред Национален дворец на културата в София.   1990 г. - Апаратът на НАСА Магелан влиза в орбита около Венера и започва да картографира повърхността ѝ.   1990 г. - Дванадесет арабски държави решават да се противопоставят на Ирак с военна сила във връзка с анексията на Кувейт.   1991 г. - По време на обновителни дейности се срутва най-високата в света конструкция - мачтата на Варшавското радио (висока 646,176 метра); загиват трима души, а 12 са ранени.   2000 г. - Ражда се 6-милиардния жител на планетата Земя.   2001 г. - Кралят на Камбоджа Нородом Сианук подписва закон за създаването на Международен трибунал за престъпленията на режима на Червените кхмери.   2003 г. - Юрий Маленченко става първият човек, който сключва брак в космоса.   2015 г. - С промени в Закона за българското гражданство става възможно 500 000 жители на Република Македония с българско самосъзнание да получат гражданство, само с устна декларация.  ", "date": "2019.08.10", "title": "10 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398729-%D0%BF%D1%8A%D1%80%D0%B2%D0%B8-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%B7%D0%B0%D0%BF%D0%B0%D0%B4%D0%BD%D0%BE%D0%BD%D0%B8%D0%BB%D1%81%D0%BA%D0%B0-%D1%82%D1%80%D0%B5%D1%81%D0%BA%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Заболяването е потвърдено.  Първи случай на Западнонилска треска в България за тази година. Заболяването е потвърдено при 60-годишна жена от Монтана, която е с възпаление на мозъка, предаде БГНЕС.  ", "date": "2019.08.10", "title": "Първи случай на западнонилска треска в България"}
