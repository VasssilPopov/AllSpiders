{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376983-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D1%80%D0%B5%D0%B7-2018-%D0%B0%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%B5%D1%80%D0%B8-%D1%81%D1%80%D0%B5%D1%89%D1%83-%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%B5%D1%80%D0%B8", "text": "2018 година няма да е лесна за Украйна. Четиригодишният период, изтекъл след Революцията на достойнството, изисква от днешната власт решителни действия - а по-точно резултати. Войната в източните региони, тоталната корупция на всички властови равнища, липсата на качествени промени в живота формират сериозни протестни нагласи в обществото.   Екипът на Петро Порошенко, разчитащ през 2019 г. да спечели отново президентските избори, е изправен пред трудна задача: през новата година не само да търси врагове в украинската политика, но и да демонстрира постижения.     2017 година не успя за жалост да донесе очаквания мир в Източна Украйна. Независимо от многото примирия, натиска на Европа и САЩ върху Русия и голямото освобождаване на пленници войната в Донбас продължава. Кремъл не желае да изпълнява договореностите от Минск. “Мъждеещият” конфликт в Луганска и Донецка област е твърде удобен за Москва.  Путин, от една страна, все тъй се пазари за Украйна с Ангела Меркел, Еманюел Макрон и Доналд Тръмп, а от друга - в навечерието на президентските избори показва на хората в Русия твърдия дух на Владимир Владимирович.  Едва ли ни очакват през новата година промени в руската позиция за Донбас. Путин и западните посредници навярно ще настояват Киев да изпълни поетите ангажименти - да предостави специален статут на ред райони около Донецк и Луганск, да проведе местни избори и т. н. Украйна вече е готова с отговора: след новогодишните празници се предвижда приемането на закон за деокупация на Донбас, определящ между другото и статута на Русия като страна-агресор.  С една дума, Киев и Москва ще оставят на дипломатическата “люлка” въпроса за Донбас. Това е приемливо за Русия засега, а за Киев - не, но той е принуден да играе по правилата на Путин.  Странно наистина, но ситуацията в Донбас може да се промени заради предстоящите президентски избори в Украйна. Политик, който сполучи да постигне мир в източните региони, явно ще има добри шансове да спечели вота през 2019 г. А източноукраинският конфликт няма как да бъде решен без активно участие на Русия.  Чия игра е готова днес да подкрепи Москва в Украйна? Играта на Порошенко, на Юрий Бойко - съпредседател на партията “Опозиционен блок”, на бившата премиерка Юлия Тимошенко, на Виктор Медведчук - лидер на общественото движение “Украински избор-право на народа”, или на Серхий Тигипко, водач на партията “Силна Украйна”? Днес е трудно да се каже. Но това очевидно ще стане ясно още през 2018 г.     Украйна навлиза в 2018 г. на фона на остра конфронтация между Националното антикорупционно бюро (НАБУ) и “старите” силови ведомства. Преди три години украинските политици говореха с гордост за най-доброто си в света антикорупционно законодателство, за прогресивното електронно подаване на декларации от служителите и т. н. Човек да помисли, че до година-две Украйна завинаги ще се отърве от продажни, крадливи политици и чиновници. Реалността, уви, излезе различна. “Кръстоносният поход” срещу корупцията, оглавен от НАБУ, се сблъска с една здраво циментирана кръгова система.  Няма шега, НАБУ посегна на нещо свято - арестува действащия шеф на държавната данъчна служба Роман Насиров, заподозря в незаконни действия главата на ЦИК Михайло Охендовски, откри разработки срещу депутати от провластови групи в Радата. И независимо кой разправя, че детективите-антикорупционери нарушавали закона, миналата година те станаха същински народни герои. Властимащите пък изгубиха инстинкта си за самосъхранение. Виждат го не само детективите от НАБУ, но и обикновените украинци.  Новата година се очертава решаваща в конфронтацията между борците с корупцията и корупционерите. Въпросът е поставен ребром: ще остане ли на власт днешната клептокрация или ще бъде свалена. Изходът от тази битка до голяма степен зависи от президента Петро Порошенко, генералния прокурор Юрий Луценко и шефа на Службата за сигурност на Украйна Васил Грицак.   А да не забравяме, че през 2018 г. започва работа Държавното бюро за разследване, което ще подхване украинските топ корупционери. Не е изключена и появата на Антикорупционен съд, за чието създаване настояват Западът и опозицията. Всичко това, да се надяваме, ще осигури победа над корупцията в Украйна.   През новата година в Украйна стартират неофициално две изборни кампании - президентска и парламентарна. И макар изборите да са чак през 2019, изходът им явно много ще зависи от събитията през 2018 г. Сред основните претенденти за поста държавен глава е днешният президент Петро Порошенко. Но ако съдим по изтеклата година, главна роля в изборната му кампания ще играе Юрий Луценко.   Именно Луценко навремето бе “движеща сила” в пропрезидентската парламентарна група “Блок на Петро Порошенко”, тъкмо той като генерален прокурор влезе в конфликт с НАБУ и Специализираната антикорупционна прокуратура, тъкмо той обвини Михаил Саакашвили, че работи за Русия.  Юрий Луценко, нарекъл се “политически терминатор” още през 2005 г., когато бе назначен за вътрешен министър на Украйна, днес е “таранът” на Порошенко. Резултатът от президентската кампания през 2019 г. до голяма степен ще зависи от неговите умения и политически нюх. Защото споменатият Саакашвили, например, няма да слезе от сцената. Както и антикорупционните органи, сред чиито “клиенти” и преди, и сега има хора, близки до Порошенко.  2018-а без преувеличение ще бъде годината на Юрий Луценко. Очаква го или политически връх - да речем, министър-председателски пост, или политическа забрава. Нека обаче да припомним, че Луценко, както впрочем и Тимошенко, са политици с кариера, наподобяваща синусоида - ту във властта, ту в опозицията, ту затворническа килия, ту министерски или прокурорски кабинет. Затова през 2018 г. може да наблюдаваме появата на още един потенциален кандидат за президент на Украйна. Ако не на изборите през 2019, то със сигурност през 2024 г. Стига само “терминаторът” да не изгори преждевременно.", "date": "2018.01.03", "title": "Украйна през 2018: Антикорупционери срещу корупционери"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376984-%D0%BC%D0%BD%D0%BE%D0%B6%D0%B5%D1%81%D1%82%D0%B2%D0%BE-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8-%D0%BE%D1%81%D1%8A%D0%B4%D0%B5%D0%BD%D0%B8-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%BF%D1%80%D0%B5%D0%B7-2017-%D0%B2-%D1%80%D1%83%D0%BC%D1%8A%D0%BD%D0%B8%D1%8F", "text": "Съдилища в Румъния издадоха и през 2017 г. осъдителни присъди за корупция и икономически престъпления. Въпреки това, броят на “едрите риби”, стигнали до съд, не бе твърде голям. В списъка на лицата, изпратени зад решетките, фигурират бивши министри, парламентаристи, кметове, местни и окръжни съветници, магистрати, полицаи, директори на болници, висши функционери на румънската държава, бизнесмени, директори на компании и национални оператори.   Елена Удря, Алина Бика, Раду Мазаре, Дан Шова, Георге Никита, Нелу Йордаке или Каталин Войку са само някои от осъдените за корупция през 2017 г. Трябва да се отбележи обаче, че в повечето случаи присъдите не са окончателни. “Зиаре” предлага повече подробности по най-нашумелите дела през тази година.   Алина Бика - бившият главен прокурор на Дирекцията за разследване на престъпленията на организираната престъпност и тероризма (ДРПОПТ), бе осъдена през януари от Върховния касационен съд на 3 години и 6 месеца затвор ефективно за подпомагане на извършител на престъпление във връзка с намесата й за касиране на дело, засягащо бизнесмена Хория Симу.   По същото дело Симу бе осъден на 4 години затвор ефективно, а бившият шеф на Националната агенция за данъчно управление Шербан Поп получи пет години затвор ефективно. Решението не е окончателно.   Алина Бика има още една неокончателна присъда от 4 години затвор, отново за подпомагане на извършител на престъпление, по дело, в което е замесен и бившият министър на икономиката от редиците на Демократическата партия (която се обедини с Национално-либералната партия) Адриян Видяну.  ", "date": "2018.01.03", "title": "Множество политици и бизнесмени осъдени за корупция през 2017. В Румъния"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376985-%D0%BD%D0%B0%D1%80%D1%8A%D1%87%D0%BD%D0%B8%D0%BA-%D0%B7%D0%B0-%D0%B5%D0%B2%D1%80%D0%BE%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8-%D0%BF%D0%BE-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5-%D0%B2-%D1%81%D0%BE%D1%84%D0%B8%D1%8F", "text": "  Разбираме, че вероятно сте нервни от факта, че трябва да напуснете приятните бирарии на Брюксел и да се насочите към Дивия изток на Европа за българското председателство. Отпуснете се. София има своите трески за дялане, но ще се оправите съвсем добре, докато спазвате ключовите правила в това кратко ръководство за оцеляване.     Никой няма да се преструва, че столицата на България е земният рай. Наистина, това е един пищен град на блокове от соц ерата, дребни бездомни кучета, потрошени тротоари и понякога опасни подлези. По-близък поглед обаче показва, че София има дълбоко очарование и изобилен балкански дух, пише Оливър и започва с важните уроци, които чужденците трябва да знаят за България, София и културата наоколо - от тракийски златни съкровища и билети за опера за 5 евро, до копърките на летището и \"някак неочаквания бум на органичната храна\".     Може да си представите, че тази обърната с краката нагоре българска особеност е лесна за свикване, но често е особено изнервяща. Проблемът се усложнява от факта, че софиянци не са особено усмихнати хора. Попитайте сервитьора за чаша вода или таксиметровия шофьор да ви закара в центъра и често ще получите просто поклащане на главата. Първите няколко пъти ще се почувствате сякаш ви карат да вървите по дяволите, но реално се съгласяват.   \"Аномалията с поклащането на главата ще бъде двойно по-тревожна в официалните ви срещи. Точно представяте най-добрия си слайд от PowerPoint презентацията и забелязвате как дебеловратите български апаратчици поклащат главите ви. За непросветените това действа заплашително, така че най-добре тренирайте още от Брюксел. Помолете например приятелите и семейството ви да клатят глави отрицателно на всичко, което им казвате.     Не се страхувайте от тромавата лента от таксита, докато се движите през снежната киша извън терминала на летището. Някои от тях може да изглеждат като насилници от нощните клубове, но обикновено става въпрос за обикновени хипохондрици, които звънят на майка си най-малко два пъти на ден.   Човек може да срещне всякакъв тип шофьори - някой, който години наред е работил в африканската петролна индустрия; друг, който обяснява тънкостите на банковото дело или трети, който е експерт по всички въпроси на канализацията. Има, разбира се, и акули, които прилагат номера, за да надуят крайната сметка.   Още един от номерата на таксиметровите шофьори е да ви кажат, че нямат да ви върнат ресто. За да се предпазите от това, по-добре още на летището си купете нещо малко за хапване, за да имате и дребни за таксито.     Нека ви издам една тайна - българите имат най-добрата кухня в Европа. Ако някои французи ви оспорват този очевиден факт, изтъкнете им просто, че когато ядат от любимото си escargots à l'ail в Париж, вероятно дъвчат висококачествени славянски охлюви, внесени от България.   Мекотелите настрана, българите са великолепни, когато става дума за скара или за сготвени на бавен огън ястия (гювеч и кавърма, например), прекарани с ракия - силен ликьор от грозде или сливи.     Далеч не. Българската кухня е богата на вегетариански възможности - от бобена чорба до пълнени чушки. Градът вече е завладян и от вълната на био-храните. Това може би не е особена изненада в страна на градинари, които дори са били сред пионерите в създаването в отглеждането на зеленчуци в Космоса.   Една от знаменитостите, които прокарват тренда за еко храненето е бившата световна тенис звезда Магдалена Малеева, която не само е създала екологичния форум gorichka.bg, но и марката храна Harmonica и свързаните с нея биомагазини BIOMAG.   Трябва също така да опитате бозата - кисела, леко ферментирала напитка, произведена от различни зърна. Специфичен вкус е, гаранция.     Безплатните обиколки на града са изключително популярни и отличен начин да опознаете сърцето на града и неговата история. Просто трябва да се появиш на място. Едно от най-хубавите неща за тези градски разходки е, че вашите водачи са умни будни млади българи, които говорят със страст за страната си. Те ще бъдат окуражаващ антидот на някои от динозаврите, които ще се срещнете в коридорите на властта.   Докато обиколката на центъра на града ще бъде забавна, две от бижутата в короната на София са разположени в покрайнините - към Витоша: Национален исторически музей и Боянската църква.   Най-интересното нещо, което може да се види в музеите, е Тракийското златно съкровище. Траките са най-интригуващите (или дори енигматични) предци на българите, като техните \"суперзвезди\" са бардът Орфей и въстаналият гладиатор Спартак. Известно е разочароващо малко за древните тракийски племена, но сложните им златни и сребърни изделия предлагат талантлив поглед върху едно много сложно изчезнало общество.   Музеят е сам по себе си артефакт, тъй като е бил резиденция на последния диктатор на комунистическата партия в страната - глуповатият, но хитър Тодор Живков. Вътре човек има странно усещане, че часовникът сякаш е спрял, а светлите и ефирни помещения често са пусти. Като ехо на социалистическия разцвет посетителите могат да се почувстват превъзхождани числено от клюкарстващите жени на средна възраст, наети да... не е ясно за какво, но музеят изглежда съществува заради тях толкова колкото и за посетителите.   Много от пътеводителите на София мистериозно се фиксират върху посещенията на църкви. Култов е образът на софийската катедрала \"Св. Александър Невкси\" - огромна сграда, напомняща сватбена торта, която не бива да се чувствате задължени да посетите.   Бояна обаче не трябва да се пропуска. Поставен под закрилата на ЮНЕСКО, дискретният червеникав параклис е известен с деликатността и перспективата на своите стенописи. За да си спечелите точки в България, трябва да посочите многократно, че параклисът предшества работата на Джото ди Бондоне. Българите ще поклатят енергично главите си при това наблюдение. Един или двама може дори да се усмихнат. Лекичко.   Ако пътувате с деца, Музейко е забавен интерактивен научен музей, където можете да летите през космоса, да научите повече за тези зеленчуци, отглеждани в Космоса и да изградите блокове, устойчиви на земетресения.     Българите са умни. Играят шах, участват на математически олимпиади и отиват да работят в Силициевата долина. Вашият проблем е, че старият пазач остави в политиката и министерствата могат да бъдат строго формални, снизходителни, обструктивни и не малко корумпирани. Вашият проблем е, че старите пазачи оставени в политиката и министерствата могат да бъдат строго формални, снизходителни, обструктивни и не малко корумпирани.   Малко може да се постигне в работата с тези хора. Някои ще работят за мафията, други за Кремъл, трети - и за двете. Докато чакате някоя от излишните ви срещи да приключи, е добре да се занимавате с нещо странично - като да гледате птиците или да се определите от кой точно вид апаратчик е събеседникът ви.     \"Дървен философ\": Изключителен досадник, който захожда винаги от позицията на превъзходстовто. Често срещан вид. \"Тутманик\": Буквално - руло със сирене. Иначе просто глупак. Далеч от изчезване. \"Бай Ганьо\": Име, извлечено от романа на Алеко Константинов от 19-ти век за най-лошия българин, който търси облага винаги. Безсрамен опортюнист, който ще потърси щедра печалба за себе си във всяко предложение. Трагично често срещан.   \"Мутра\": Дебеловрат мафиот. Лошият му вкус се надминава само от женските от вида: \"мутреса\". \"Некадърник\": Абсолютно бездарен човек. Почти универсален вид. Гълъбът на бюрократичния свят. Ако наистина ви дойде до гуша, използвайте тези думички свободно.     След разрушителната ви среща с българските политици, ще ви е нужна музика, за да вдигнете духа си. В точния град за това сте. София трябва да е най-евтиното място в Европа, където можете да се наслаждавате на културата с цени на билетите за балет и оперни билети, започващи от само 5 и 10 евро. Можете да гледате класики като \"Турандот, \"Травиата\" и \"Риголето\" в началото на годината.   Ако това не е вашата сцена, българите имат наистина забавна фолк-джаз сцена. \"Оратница\", например, успяват да намерят място дори за диджериду в българската фолклорна традиция. Внимавайте и за всяко събитие на легендарния кларинетист Иво Папазов или на маестрото на кавала - Теодосий Спасов. Няма да чуете нищо подобно където и да е другаде по света, затова се възползвайте от възможността в България.     Наистина ли сте сигурни, че искате?", "date": "2018.01.03", "title": "Наръчник за еврочиновници по оцеляване в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/376986-%D0%B4%D0%B0-%D1%82%D0%B5-%D1%81%D1%83%D1%80%D0%B2%D0%B0%D0%BA%D0%B0-%D1%82%D0%B0%D1%81%D1%81", "text": "Лиляна Павлова получи честитка за Нова година от ТАСС. Руската държавна агенция претопли старо нейно интервю от октомври 2017 г., в което тя говори за \"приоритетно\" включване на въпроса за санкциите срещу Русия в дебатите по време на българското председателство, за \"анализ на това какъв ущърб на икономиката са нанесли те\" и за намиране на \"най-доброто решение на този въпрос\".   Междувременно, през декември лидерите на ЕС дискретно облекчиха България от тегобата да разплита руско-украинския възел с голи ръце - периодът на санкциите срещу руски компании и официални лица беше удължен до 31 юли 2018 г., единодушно, без колебания.   Впрочем, Бойко Борисов също подкрепи това решение, въпреки че и той през септември уверяваше, че    Няма спор, че цитатът на Лиляна Павлова в ТАСС е препубликуван извън всякакъв времеви и пространствен контекст. Вярно е и че руските журналисти угодно са \"чули\" само това, което искат.   Във всички грехове може да бъде обвинявана пропагандната машина на Кремъл - в случая обаче не може да бъде обвинена, че е поставила неизречени или чужди думи в устата на българския министър.   В ключов момент за дипломацията си, София пада лесна жертва на чужди схеми, а министърът по Европредседателството влиза в оправдателен режим. Онези, които вярват, че България е Троянският кон на Русия, дори няма да си направят труда да чуят обясненията на Павлова за променената обстановка.     Съюзът, който България в момента председателства, въведе санкциите като политическа реакция след агресивната (военизирана) намеса на Кремъл на територията на съседна държава. Пое ограничен риск за икономиката си, но за сметка на това ясно разчете стратегическия си интерес.   Ако изобщо може да се говори за сериозни финансови щети за България - те не са предизвикани от факта, че Йосиф Кобзон, Дмитрий Рогозин и Сергей Наришкин бяха лишени от правото да стъпват в ЕС. Щетите дойдоха от ответното ембарго от страна на Москва върху вноса на хранителни стоки от Европа.   Като става дума за \"анализ на ущърба\": справка от БСК показа, че загубата от руските санкции в България за 4-годишния период е не повече от 20 млн. евро - нищожна сума на фона на износа на български стоки в чужбина (23,6 млрд. евро само за последната година).     За страните от Прибалтийския регион загубите бяха много по-сериозни - точно оттам обаче няма да чуете оплаквания от несправедливостите на ЕС.   Докато президентът на България се готви да посрещне Владимир Путин по време на председателството - президентът на Естония говори за Русия като за заплаха и призовава лидерите на Европа да не допускат изпращането на сигнал, че \"и този път ще им се размине\".   Смущенията в българската позиция спрямо Русия отдавна не са новина.   Известно е обаче и какво се случва, когато \"стратезите\" се опитват да седят върху два стола едновременно.", "date": "2018.01.03", "title": "Да те сурвака ТАСС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376976-%D1%81%D0%B2-%D0%BF%D1%80%D0%BE%D1%80-%D0%BC%D0%B0%D0%BB%D0%B0%D1%85%D0%B8%D1%8F-%D1%81%D0%B2-%D0%BC%D1%87%D0%BA-%D0%B3%D0%BE%D1%80%D0%B4%D0%B8%D0%B9", "text": "Свети пророк Малахия произхождал от Завулоновото коляно. Той живял и пророчествал по времето на Неемия, след възвръщането на иудеите от Вавилонския плен, когато Йерусалимският храм бил отново построен и в него се извършвало богослужението и свещениците принасяли жертви. Със своя благочестив живот той предизвиквал удивление в народа, който, виждайки, че по чистотата си той е подобен на ангел Божий, го наричал Малахия, което означава - ангел Господен. Призован към пророческо служение, той се показал като ревностен поборник на вярата, закона и благочестието.     След възвръщането на иудеите от плен, в техния нравствено-религиозен живот съществували много нередности, които поради нерадението и безгрижието на свещениците още повече се увеличавали и разпространявали, и които не можели да не възмущават и да не огорчават пророка. Той се борел срещу тях чрез силното си и страшно изобличение на свещениците и народа. Пророкът изобличавал народа и свещениците за това, че те нямали подобаващото благоговение към Бога, принасяли Му неблагоугодни жертви; изобличавал свещениците, задето със своите неправди, с отклоняването си от правия път, с неспазването на заповедите и с лицемерието си в делата на закона безславят Бога и пораждат съблазън в народа.   Изобличавайки страшно народа за неговото вероломство и за нарушаването на завета на неговите отци - за това, че постъпват незаконно със своите жени и като несправедливо отхвърлят законните си съпруги, си взимат жени от другоплеменниците, светият пророк Малахия ги заплашвал с Божия съд. Той ги заплашвал с Божия гняв и заради другите техни пороци - заради чародействата и прелюбодеянията, заради лъжливите им клетви, заради това, че удържат заплатата на своите наемници, заради притесняването на вдовиците и сираците, заради немилосърдието към странниците и за неизпълнението на закона за десятъците и приношенията в Божия храм.   Накрая, пророкът изобличавал евреите и заради тяхното богохулство, заради техните дръзки и хулни слова, че уж е безсмислено да се служи на Бога, безполезно е да се съблюдават Неговите постановления и да се ходи пред Неговото лице в печална дреха, че нечестивите и тези, които вършат беззакония, живеят по-щастливо, по-добре устройват делата си и остават невредими. Борейки се с тези пороци, светият пророк заедно с това предвидял и славата на втория храм и по най-ясен начин предсказал пришествието на Месията, явяването на Предтечата преди Неговото пришествие, бъдещия Божий съд пад нечестивите, прославлението на праведните и разпространяването на славата Божия сред всички народи. Светият пророк Малахия умрял в младите си години и бил погребан при своите предци в своето родно място Суфа. Той бил последният старозаветен пророк, поради което светите отци го наричат \"печат на пророците\".   По молитвите на преподобните и богоносни наши отци, Господи Иисусе Христе, Боже наш, помилуй нас. Амин.   Христовият мъченик Гордий се родил в Кесария Кападокийска. Родителите му били християни и го възпитали в православната християнска вяра. Когато навършил пълнолетие и станал мъж, той бил взет на военна служба и поставен на длъжността стотник, тъй като превъзхождал мнозина и със здравината на тялото си, и със силата на своя дух.   В това време римският император Ликиний излял върху християните цялата си злоба и вдигнал богоборческата си ръка срещу Христовата Църква. По всички тържища и площади и по всички най-многолюдни места били разпратени царски повеления и укази, които забранявали да се отдава поклонение на Христа и предвиждали смъртно наказание за всеки нарушител на тази царска забрана. Всички били довеждани до каменните и дървените идолски изображения, за да отдадат поклонение на изделията на човешките ръце, а тези, които не се подчинявали, били принуждавани към това чрез мъчения. Целият град бил обхванат от смут: имуществото на християните се предавало на разграбване, домовете им се разрушавали, а те самите били избивани. Благочестивите жени били влачени позорно из града; нямало пощада нито за младостта, нито почит към старостта. Тези, които не били виновни в нищо, страдали сякаш били злодеи. В тъмниците станало тясно и хубавите и богатите домове се лишили от своите обитатели.    Пустинята се населвала с човеци, гонени само заради това, че вярват в Христа. Баща предавал на смърт своя син, син отвеждал на съд баща си; брат ненавиждал своя брат и роб въставал срещу господаря си. Дяволът изпълнил човешките души като че с някаква ужасна нощ на безумие, така че те не се разпознавали един друг, сякаш били обгърнати от мрак. Молитвените домове били разрушавани от ръцете на нечестивите, светите олтари били събаряни и не се извършвало никакво приношение, нито кадивна жертва, нито имало място, където би могло да се извърши божествената служба. Всичко било обхванато от униние като от някакъв тъмен облак. Божиите служители били изгонвани от храмовете, всяко благочестиво събрание преминавало в ужас, а демоните ликували, осквернявайки вселената с дима и кръвта на жертвите.   Виждайки това бедствие, Гордий решил доброволно да напусне града. Той свалил от себе си воинския пояс и като оставил своето богатство, роднини, приятели, слуги, житейските удобства и всичко, което е желано за човеците, обичащи света и неговите наслади, отишъл в необитаема и недостъпна за хората пустиня, като счел за по-приятен живота със зверовете, отколкото ­ общението с идолопоклонниците.    Той подражавал на светия пророк Илия, който като видял как народът служи на сидонските кумири, се отстранил на планината Хорив, влязъл в пещерата, търсейки Бога, Когото и видял, доколкото Той може да бъде видян от човешко око. Такъв бил и този Гордий, който бягал от градските вълнения, от шума на тържищата, от високомерието на чиновниците, от съдилищата, от клеветниците ­ продаващи, куващи, кълнящи се, лъжещи, сквернословещи, ­ който бягал от игрите и остроумието и от неприличната градска веселост, тъй като имал чист слух, чисти очи и преди всичко ­ чисто сърце, което можело да вижда Бога. Той се сподобил с Божествените откровения и познал великите тайни \"не от човеци, нито чрез човек\", но имайки велик Учител ­ Духа на истината. Като преминал оттук към размисъл за живота ­ колко е безполезен и кратък, и подобeн на съновидение и сянка, той пожелал с всичките си душевни сили вечния живот на небесата и като силен борец започнал да се готви за борба чрез поста, бдението, молитвата и поучаването в словото Божие.    А с особено нетърпение той очаквал този ден, в който целият град трябвало да участва в празника на скверния бог Марс, или по-точно ­ на демона, обичащ войната. Когато денят настъпил, целият народ се стекъл в цирка, за да гледа конските надбягвания. Всички се разположили по високите места. В града тогава не бил останал никой. Между зрителите, които гледали бързия бяг на конете и се забавлявали от изкуството на колесничарите, имало и много християни, които живеели в безгрижие и не се били отстранили от празното сборище. В този ден робите били освобождавани от работа и също се събирали там, децата бързали от училищата да дойдат тук, където присъствали и много блудни и безсрамни жени. Така циркът се напълнил с безчислено множество хора, които внимателно наблюдавали конните състезания.    Тогава доблестният ивелик по дух Гордий, като слязъл от високата планина в цирка, не се изплашил от народа, не започнал да мисли на какво множество въоръжени ръце предава себе си, но с непоколебимо сърце и с безстрашна душа преминал сред седящите в цирка човеци и застанал по средата, потвърждавайки словото в Писанието: \"праведникът е смел като лъв\". Но като не се задоволил да застане с такова дръзновение сред цирка, той гръмогласно, подобно на апостолите, изрекъл думите на пророк Исаия: \"аз се открих на ония, които не питаха за Мене\", с което показал ясно, че не е доведен тук по принуда, но че доброволно предава себе си на мъченически подвиг, по примера на Владиката Христа, Който Сам предаде Себе Си в ръцете на търсещите Го в нощната тъмнина иудеи.   Когато присъстващите в цирка разбрали кой стои пред тях, веднага се надигнал голям шум: вярващите ръкопляскали от радост, а невярващите крещели към съдията, за да издаде присъда и да накаже Гордий. Циркът се изпълнил с викове и смут, никой не гледал конете и колесниците. Напразно шумът на колесниците изпълвал въздуха: никой не искал да гледа нищо друго, освен Гордий, никой не искал да чува нищо друго, освен неговите думи.    Целият цирк се изпълнил с викове, които, разнасяйки се във въздуха подобно на вятър, заглушавали шума на бягащите коне. А когато глашатаят подал знак за мълчание, замлъкнали тръбите, затихнали свиралата, замълчали музикалните инструменти: всички гледали единствено към Гордий, всички слушали единствено него. В цирка се намирал и градоначалникът, който следял за реда на състезанията и определял наградите за участниците в надбягванията. Веднага довели светеца при него и той го попитал:   Кой си ти и откъде идваш? Кое е твоето семейство и кой е твоят род? Тогава свети Гордий разказал всичко за себе си ­ какъв сан е имал и защо, като е напуснал службата си, се е оттеглил в пустинята и защо отново се е върнал.   Върнах се ­ казал той, ­ за да покажа на дело, че пренебрегвам твоите заповеди и че изповядвам Иисуса Христа, моята надежда и защита. А като узнах, че ти превъзхождаш мнозина със своята свирепост, аз нарочно избрах този ден, като удобно време да изпълня моето намерение и моя обет.   Тези думи възпламенили гнева на градоначалника като огън и той насочил цялата си жестокост към свети Гордий.   Извикайте палачите при мене! ­ възкликнал той. ­ Къде са бичовете? Къде са оловните топки? Къде са колелата за измъчване? Нека да го разпънат върху тях и да разкъсат тялото му! Нека да го повесят на дърво и да донесат инструментите за изтезание! Нека бъде предаден на зверовете, посечен с меч и хвърлен в пропаст! Впрочем, всичко това е все още малко за тоя нечестив човек, който заслужава да погине не само от една, но от много смърти.   Тогава свети Гордий казал:   Наистина, голяма вреда бих причинил на себе си, ако се откажа от желанието си да умра за Христа!   Тези думи изпълнили градоначалника с още по-голяма ярост и усилили неговата склонност към жестокост. Но колкото повече се разлютявал, толкова по-мъжествен се показвал в мъченията свети Гордий. Никакви мъки, никакви смъртоносни оръдия не могли да го отвърнат от приетото решение. Издигайки очите си към небето, той пеел стиховете на псалома: \"Господ е с мене, няма да се уплаша: какво ще ми стори човек?\" и още: \"няма да се уплаша от злото, защото Ти си с мене\". Пеел и други подобни на тези стихове, които бил научил от Божествените книги, като укрепявал себе си в мъжеството и търпението. Той бил толкова далече от страха, че сам призовавал да го измъчват.   Защо се бавите? ­ говорел той ­ Защо стоите? Стържете тялото ми и го раздробявайте на части; мъчете ме както искате! Не ме лишавайте от надеждата да получа благата, които са ми обещани! Колкото повече усилвате моите страдания, толкова по-голяма награда ще получа от моя Господ. Скръбта в този живот донася вечното веселие и ние, заради раните, които нанасяте върху телата ни, ще получим в деня на всеобщото възкресение светли одежди. За безчестенето и позора тук, ще получим небесни венци. Заради осъждането заедно със злодеите ще се сподобим да пребиваваме заедно с ангелите!   Като разбрал, че не може чрез своята ярост и чрез различните изтезания да го отвърне от светата вяра, лукавият градоначалник започнал да го съблазнява с ласкави думи; защото такъв е обичаят у дявола ­ боязливите той се стреми да уплаши, а твърдите смекчава и разслабва чрез съблазънта. И така ­ мъчителят започнал да предлага на светия мъченик различни подаръци, а още по-големи награди му обещавал от лицето на царя.   Царят ­ му казвал той ­ ще ти даде висока длъжност във войската, голямо имущество, богатство и слава и всичко, което пожелаеш.   А светият, щом чул неговите обещания, се надсмял на безумието му и казал:   Нима ти можеш да ми дадеш нещо, което да е по-добро от небесното царство?   Тогава нечестивият градоначалник, обхванат от гняв, извадил меча си и като заповядал да извикат палача, издал присъда свети Гордий да бъде обезглавен. Преди да бъде изпълнено наказанието, в присъствието на множеството народ, познатите на Гордий го наобиколили, прегръщали го и му давали последно целование. Със сълзи те го умолявали да не предава себе си на смърт, да не погубва своя живот в разцвета на годините си и да не напуска това приятно за всички слънце. Те го съветвали да се отрече, макар и само на думи, от Христа и му казвали:   С една дума можеш да избавиш себе си от смъртта. Отречи се от Христа с устата си, а в сърцето си вярвай в Него, както искаш; защото Бог гледа не думите, а мислите на говорещия. Ако ти постъпиш така, ще смекчиш и гнева на съдията, а и Бога ще умилостивиш.   Но той, подобно на скала, стояща сред морето, която си остава непоклатима, независимо че е връхлитана и удряна от морските вълни, си оставал непоколебим в своето добро решение. И както къщата, основана върху камък, не бива разрушена нито от силни ветрове, нито от проливни дъждове и разливащи се реки, така и този твърд мъж бил непоклатим в своята вяра.   А щом прозрял с духовните си очи, че дяволът ходи сред познатите му и един подтиква към сълзи, а в друг влага думи на разубеждаване и го кара да дава недобри съвети, мъченикът се обърнал към плачещите със словата на Господа: \"не плачете за Мене\", но плачете за Божиите врагове, които преследватхристияните. Казвам ви, плачете за тези, които, готвейки огън за нас, запалват за себе си геената и си събират \"гняв за деня на гнева\"! Престанете да сломявате сърцето ми, защото аз не веднъж, а много пъти съм готов да умра за името на нашия Господ Иисус Христос!   А на тези, които го съветвали да се отрече от Христа само на думи, Гордий отговорил така:   Езика, който ми е даден по милостта на Христа, аз не мога да заставя да се отрече от своя Създател: \"понеже със сърце се вярва за оправдаване, а с уста се изповядва за спасение\"! Как да се отрека от Господа, на Когото се покланям от най-ранно детство? Аз съм възпитан в светата вяра. Не ще ли се ужаси небето, ако аз се отрека от Бога? Нима небесните светила не ще скрият светлината си пред мене?    Ще ме изтърпи ли земята и не ще ли ме погълне жив? Не се мамете: Бог поругаван не бива! И с нашите уста Той ще ни съди, и по думите ни ще ни оправдае и по думите ни ще ни осъди. Нима не сте чували страшните Господни думи: \"който се отрече от Мене пред човеците, и Аз ще се отрека от него пред Моя Отец Небесен\"? Защо тогава ме съветвате да се отрека с устата си от моя Бог? Нима заради това ­ за да удължа живота си? Нима ­ за да се избавя временно от смъртта и да спечеля няколко дни живот? Но нали чрез това аз ще се лиша от вечния живот! Или пък ­ за да се избавя от телесните мъчения? Но така аз не ще видя благата, приготвени за праведните там, където няма болка. Явно безумие ще е, ако аз чрез недълговременния живот спечеля за себе си вечна мъка и погибел за душата си? Не, аз и вас съветвам: ако вие така лошо мислите, то се поучете в благоразумието и истината, \"като отхвърлите лъжата, казвайте истината\" и изповядайте, \"че Иисус Христос е Господ, за слава на Бога Отца\", защото такива слова ще изрече всеки език, когато \"в името на Иисуса... преклони колене всичко небесно, земно и подземно\".   След като казал това и се осенил с кръстния знак, свети Гордий тръгнал, без страх и без да измени светлостта на лицето си, към смъртта. Той се спрял на мястото на наказанието в такова разположение на духа, сякаш след него не идвал палачът и сякаш виждал ангели пред себе си, в чиито ръце той желаел да предаде душата си. Бидейки посечен с меч, той се сподобил с блажения живот: подобно на Лазар, той с радостни възклицания бил пренесен на мястото на вечното упокоение, където, приемайки въздаянието, заедно с ангелите вечно прославя Подвигоположника Христа, за Когото пострадал.  ", "date": "2018.01.03", "title": "Св. прор. Малахия. Св. мчк Гордий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376981-3-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1431 г. - Бургундският херцог предава за 10 хил. франка Жана д'Арк на англичаните.     1 496 г. - Леонардо да Винчи извършва неуспешен опит с конструиран от него летателен апарат.   1521 г. - Папа Лъв X издава папска була, с която отлъчва Мартин Лутер от църквата.   1793 г. - В Канада е забранено робството.   1833 г. - Великобритания завладява Фолкландските острови.   1863 г. - В Халифакс (Канада) е открита първата в страната закрита ледена пързалка.   1868 г. - С превземането на двореца на шогуна в Япония е възстановена монархията с държавен глава император Мейджи.   1870 г. - Започва строежът на Бруклинския мост.   1871 г. - В САЩ е патентован маргаринът.   1880 г. - Утвърден е първият градоустройствен план на София, изработен от чешкият строителен инженер Иржи Прошек.   1899 г. - Думата „автомобил\" е използвана за пръв път в редакторски материал в New York Times.   1902 г. - Съставено е двадесет и третото правителство на България, начело със Стоян Данев.   1907 г. - Официално е открита сградата на Народния театър в София.   1921 г. - Български бежански въпрос: XIX Обикновено народно събрание на България отпуска кредит от 1 млн. лв. за настаняване на бежанците от Беломорска Тракия.   1925 г. - Бенито Мусолини обявява, че ще упражнява диктаторска власт в Италия.   1956 г. - Пожар опустошава върха на Айфеловата кула.   1958 г. - Създадена е Западноиндийската федерация.   1959 г. - Аляска става 49-тият щат на САЩ и първият без граница с никой от останалите.   1961 г. - САЩ скъсва дипломатическите отношения с Куба.   1962 г. - Папа Йоан XXIII отлъчва Фидел Кастро от църквата.   1963 г. - Осъществен е първият изпитателен полет на пътническия самолет Ил-62.   1977 г. - Създадена е американската фирма Apple Computer Inc.   1987 г. - Арета Франклин става първата жена, увековечена в Залата на славата на рокендрола.   1990 г. - Национална кръгла маса в България: начало на заседанията, чиято цел е споразумение между БКП и опозицията за осъществяване на преход към демокрация.   1990 г. - Бившият лидер на Панама Мануел Нориега се предава на американската войска.   1993 г. - В Москва, президентите Джордж Хърбърт Уокър Буш и Борис Елцин подписват втория договор за съкращение на две трети от стратегическите ядрени оръжия на САЩ и Русия.   1994 г. - Самолет Ту-154 на авиокомпания Байкалски авиолинии се разбива след излитане от летище Иркутск, загиват 126 души.   1997 г. - Започват демонстрации на Съюза на демократичните сили с искане Българската социалистическа партия да се откаже от управлението.   1999 г. - Изстрелян е космическият апарат „Марс Полър Лендър\", контактът с когото е загубен на 3 декември след предполагаемото му кацане на повърхността на Марс.     2004 г. - Самолет на Flash Airlines се разбива в Червено море малко след излизането си от Египет; загиват всичките 148 души на борда.    ", "date": "2018.01.03", "title": "3 януари, историята в снимки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376978-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F%D1%82-%D0%BA%D0%B0%D0%BF%D0%B8%D1%82%D0%B0%D0%BB%D0%BE%D0%B2-%D0%BF%D0%B0%D0%B7%D0%B0%D1%80-%D1%80%D0%B0%D1%81%D1%82%D0%B5", "text": "През изминалата 2017 г. световните фондови пазари увеличиха пазарната стойност на търгуваните акции с над $9 трлн., отбелязвайки най-солиден годишен ръст от края на последната глобална финансова и икономическа криза, показва анализ на \"Уолстрийт Джърнъл\". Според проучването световния индекс - , включващ редица значими компании от 48 държави, е повишил пазарната си капитализация в рамките на изминалите 12 месеца (до 28-и декември включително) с $9,6 тлрн., надвишавайки значително предишния ръст от $8,1 тлрн., постигнат през 2009 г., когато стартира възстановяването от глобалната финансова криза. Индексът S&P500 на 500-те водещи американски компании, търгувани на Уолстрийт, е допринесъл за повишаването на пазарната стойност с около $3,9 млрд. от цялата сума, като почти 25% от добавената пазарна капитализация е била генерирана от едва пет компании - Apple Inc., Alphabet (собственик на Google Inc.), Amazon, Facebook и Microsoft. По отношение на Китай, технологичните гиганти, известни с акронима BAT (Baidu, Alibaba, Tencent Holdings), са увеличили пазарната си стойност през 2017 г. с около $511 млрд. щатски долара. \"Уолстрийт Джърнъл\" посочва, че повечето интервюирани анализатори очакват през 2018 г. още една солидна година за пазарите на акции, но в същото време те изтъкват като основен риск за техните прогнози евентуално прегряване на световната икономика, което би принудило централните банки да се оттеглят по-бързо от очакваното от техните досегашни стимулиращи парични и лихвени политики.", "date": "2018.01.03", "title": "Световният капиталов пазар расте"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/376979-%D0%BC%D0%BE%D0%BD%D0%B5%D1%80%D0%BE-%E2%80%93-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0-%D0%BD%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8%D1%82%D0%B5", "text": "Биткойн губи блясъка си за някои от най-ранните си и най-запалените си фенове - престъпниците, които се насочват към новата виртуална валута монеро, пише Блумбърг. Цените на валути като монеро, създадени с цел да избягват проследяването, се покачиха по-бързо през последните два месеца, тъй като правоприлагащите органи разширяват използването на софтуерни инструменти за наблюдение на хората, които използват биткойн. Голям брой аналитични фирми като Chainalysis се справят все по-добре с откриването на връзки на дигитални портфейли с престъпници и предупреждават за това борсите и банките, като предотвратяват превръщането им в традиционни пари. Европол алармира преди три месеца с доклад, в който написа, че \"други криптовалути като монеро, етереум и Zcash се радват на популярност в цифровото подземно пространство.\" Онлайн изнудвачи, които използват рънсъмуеър, започнаха да изискват плащания в тези валути, за да ги накарат да освободят засегнатите компютри. На 18 декември хакери атакуваха до 190 000 базирани на WordPress сайтове на час, за да ги накарат да произвеждат монеро, според компанията за сигурност Wordfence. Цената на монеро се е увеличила четворно до $349 през последните два месеца на 2017 г., което е два пъти повече от поскъпването на биткойн. В случая с монеро престъпниците го използват, защото основната технология на биткойн може да работи срещу тях. Неговият блокчейн, цифровият ордер, който стои зад валутата, щателно записва кои адреси изпращат и получават транзакции, включително точното време и сума - данни, които да се използват като доказателство и разкриване на престъпниците. Но стартиралата през 2014 г. монеро шифрова адреса на получателя в своя блокчейн и генерира фалшиви адреси, за да закрие истинския подател. Технологията ѝ също така прикрива сумата на транзакцията. Неговият основен конкурент, Zcash - за който не е известно, че има сериозна криминална база, може да предложи още по-добра защита на личните данни. Вместо да създава фалшиви адреси за скриване на подателите, той криптира истинския им адрес. Това прави невъзможно идентифицирането на подателите чрез търсене на връзка в адресите, използвани в множество транзакции, за да се определи истинската - уязвимост за монеро.", "date": "2018.01.03", "title": "Монеро – криптовалута на престъпниците"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/376980-%D0%B1%D0%B8%D0%B7%D0%BD%D0%B5%D1%81%D1%8A%D1%82-%E2%80%93-%D1%80%D0%B0%D0%B7%D0%B4%D0%B2%D0%BE%D0%B5%D0%BD-%D0%B7%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Бизнесът е раздвоен за влизането на България в еврозоната и не е обнадежден от перспективите на европредседателството. Това показва проучване на Българската стопанска камара, според което само 1/4 от фирмите очакват преки положителни ефекти върху дейността си от българското председателство на Съвета на Европейския съюз. Влизането в еврозоната безспорно е най-мащабната реформа, която предстои на страната ни в близките години, но точно заради това и страховете са големи. Бизнесът е разделен в очакванията и в разбирането, дори в достъпа до информация по въпроса. 43% все пак одобряват влизането в Европейския валутен съюз, но срещу тях стоят другата половина от фирмите, които не са готови за това. От БСК правят сравнението с трите балтийски държави, които, по думите на заместник-председателя Димитър Бранков, \"достатъчно много приличат на България\". \"По отношение на упражнявания валутен борд, който са имали преди да влязат в еврозоната трите балтийски държави, бизнесът там е бил един от най-големите поддръжници на тази крачка\", казва Бранков.", "date": "2018.01.03", "title": "Бизнесът – раздвоен за еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376982-%D0%BD%D0%B0%D1%85%D0%B0%D0%BB%D0%BD%D0%BE-%D0%B2%D0%B8-%D0%BB%D1%8A%D0%B6%D0%B0%D1%82-%D0%B2-%D0%BE%D1%87%D0%B8%D1%82%D0%B5,-%D1%81-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%B8%D1%82%D0%B5-%D0%BD%D0%B0%D1%87%D0%B5%D0%BB%D0%BE-%E2%80%93-%D0%BD%D0%B5-%D0%B5-%D0%B2%D1%8A%D0%BF%D1%80%D0%BE%D1%81%D1%8A%D1%82-%D0%B7%D0%B0-%D0%B2%D1%82%D0%BE%D1%80%D0%B8-%D0%BB%D0%B8%D1%84%D1%82-%D0%BD%D0%B0-%D0%B1%D0%B0%D0%BD%D1%81%D0%BA%D0%BE", "text": "Медиите у нас представиха превратно въпроса за развитието на зимния курорт Банско.  Имало едни лоши еколози и зелени, които пречат да се построи втори лифт на Банско и да се развива туризмът в България. Какво толкова щяло да навреди един лифт и т. н. На едно отсечено дърво щели да посадят 5 нови…   И БНТ, и Би Ти Ви, и Нова тв последователно с новините и предаванията си изкривяваха картината. Канеха лобисти на собствениците на лифтове и хотели, а не канеха хора, които могат да им зададат неудобен въпрос. Пробутват ни тезата, че туризмът трябва да се развива, да се строят лифтове, а зелените, които са против, обслужвали интересите на чужди курорти.  А защо не задават въпроси за затворената Витоша? Там не работят поне 5 лифта и влека, единствено „Витошко лале” работи, само че от време на време.   Е как хем сме загрижени да се развива ски туризмът с нов лифт на Банско, хем не ни интересуват спрените лифтове на Витоша? На кого е изгодно това?  Много е просто – лифтовете на Витоша обслужват софиянци, които вечер си спят в къщите. Лифтовете на Банско обслужват хотелите наоколо. Банско е презастроено с хотели. Инвеститори продават апартаменти на чужденци. Хотелите трябва да се изплащат, повечето са с кредити към Първа инвестиционна банка, а собственик на съоръженията на Банско, и на Витоша са две фирми, свързани със същата банка и са с общ собственик. Та фирмата „Витоша ски” нахално не ще да ремонтира лифтовете и ги е спряла. Общината с учителницата Фандъкова начело не иска да притеснява собственика на съоръженията на Витоша. Дори угоднически спря градската автобусна линия до Златните мостове, където има 3 други малки влека, които не са собственост на „Витоша ски” – да не могат софиянци да ходят до там, освен с колите си. Което в събота и неделя е забранено.   Така седят нещата – с много приказки за развитие на туризма и българския бизнес. Едни хора искат да построят много имоти да ги шитнат на чужденци. Други хора от властта искат да вземат едни рушвети. Да построим едни хотели и да ги шитнем… Това няма да го направят банскалии, не е въпросът за  техния поминък. Отдавна вече по хотелите и ресторантите там работят хора отдалеч, от региона не достигат.  Затова трябва да остане затворена и Витоша, да може колкото може повече скиори да ходят на Банско и да плащат скъпо. Защото курортът Банско е ориентиран повече за чужденци. За българи скъп, а за чужди туристи с пакети ол инклузив е евтин.       Разбира се, притежателят на съоръженията на Витоша, зад който седи Първа инвестиционна банка и нейният съсобственик Цеко Минев (шеф на ски федерацията), имат оправдание – планът за управление на Витоша и законът не позволявали да се ремонтират и обновяват лифтовете на Витоша. Това е друга нагла лъжа. Законът изрично позволява да се ремонтират и обновяват вече съществуващи ски лифтове и съоръжения (Закон за горите, чл. 54). Планът за управление на Витоша допуска същото изключение – за вече съществуващи ски съоръжения.   че съоръженията на Витоша били стари, нямало вече части за тях, производителят им вече не произвеждал лифтове. Още една нагла лъжа. Един от лифтовете (Романски) е произведен от фирма, която вече не прави лифтове (което не пречи да се обнови или да се поръчат резервни части на друга фирма). Но останалите неработещи лифтове и влекове са произведени от „Помагалски” и „Допелмайр” и тези двете фирми си произвеждат такива съоръжения и поддържат произведени от тях и преди 50 години (както се вижда из курорти в Алпите, има и такива стари лифтове, добре поддържани и обновявани).   Един от спрените лифтове на Витоша – „Заека” е държавен, управлява се от министерството на спорта. И загриженото за ски туризма министерство иска да се строи втори лифт в Банско, но не иска да ремонтира и пусне лифта си на Витоша? Добре ли спите, уважаеми редактори в сутрешни и прочее блокове на телевизиите? Доволни ли сте, че обслужвате старателно новобогаташите и властта, която работи за тях?  С помощта на дългогодишната ви обслужваща политика се раждат такива уроди курорти като Слънчев бряг.   Намеренията за Пирин са точно това. Процесът вече е започнал, но сега, за разлика от Слънчев бряг, се развива не от общината там, а от централната власт.   Каквото се вижда на „Слънчака”, както му викат, това става на Банско. Грозно, отвратително, с унищожаване на природа. На Слънчев бряг изчезнаха дюните, няма широка плажна ивица, няма вече паркова част, хотели поникнаха почти във водата. Властта направи същото с Банско, с поредица от разрешения. Слънчев бряг беше курорт с 30 хил. легла, паркове, алеи, дюни. Сега е бетонна джунгла, към 200 хил легла заедно със Св. Влас.  Банско беше курорт с 5 хил. легла, съобразено с възможностите на градчето и планината (виж   как е проектиран и създаден курортът). Сега е вече над 25 хил. легла (върху същата инфраструктура), с перспектива да добави още 40 хил. легла, вече има проект и разрешение. Красота.  Ако продадат имотите, после ще искат трети лифт… И ще продължават да държат затворена Витоша с години. Както вече 12 години държат затворена например къпалня „Мария Луиза” в парка, а в София басейни почти няма. И мажоритарният (вече) собственик на къпалнята Румен Гайтански-Вълка я държи затворена, защото иска да строи там, само с ремонт не ставало. Същата работа като с цекоминевата „Витоша ски”, която иска нови писти и нови лифтове на Витоша, а не да ремонтира или обновява съществуващите.  И това положение се поддържа от общината. Софиянци щастливо си избират кметицата учителница, която свенливо им се усмихва.  Нито една партия от сегашните в столичния общински съвет не заслужава да бъде там на следващите избори. Но дали ще го осъзнаят софиянци.   И съвсем отделен е въпросът за природата. Ски писти има на много места у нас и в Европа. Но девствена природа няма на много места в Европа. Тя е по-голяма ценност. И ще става все по-голяма. Ние точно това ще пропилеем. А Пирин не е Алпите, 100 пъти е по-малък, и в регион с по-малко сняг и по-ниска надморска височина. Решението на министерския съвет за Пирин не е за втори лифт. То разрешава строителство във вече 48% от природния парк. Пътят към планинския Слънчев бряг е открит. И на всичко това му викат бизнес. Да подкрепяме бизнеса, да му даваме да се развива. Няма да създадат някакво производство, ами искат да разграбят каквото има като природен ресурс, да строят имот сред него. Както стана по крайбрежието на Черно море. Дотам им стига въображението и иновативността.    Те не знаят тези новоизлюпени бизнесмени, че в капиталистически страни, където бизнесът движи всичко, не може да се строи по крайбрежната ивица, защото се смята за национална и общочовешка ценност – там където океанът среща сушата. Какво остава за национални  паркове от световното природно наследство като Пирин. Които у нас властта разваля дори в нарушение на съществуващи закони.    ", "date": "2018.01.03", "title": "Нахално ви лъжат в очите, с телевизиите начело – не е въпросът за втори лифт на Банско"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376975-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D1%8F%D0%BD%D1%83%D0%B0%D1%80%D0%B8", "text": "Трябва да обърнете повече внимание на околните и да не бъдете прекалено само влюбени. Ако се нуждаете от подкрепата на приятели и роднини, не се колебайте и се свържете с тях. Един добър ден за тези, които се заемат с домакинска работа, финансови инвестиции или правят планове за бъдещето. Вечерта е възможно, неотложно пътуване по работа. Препоръчва се, да търсите комфорт, както в личния живот, така и в работата. Ако пропуснете нещо, едва ли ще може да го компенсирате по-късно. Възможно е, да се срещнете с отдавнашна любов или да направите ново романтично запознанство. Основното е, да не криете чувствата си и да отварите сърцето си към силна и искрена връзка. Не трябва да харчите парите си за глупости. Ако не се вслушате в този съвет, може да стигнете до ръба на фалита. Отлично време за почистване на дома и офиса, както и за създаване на нови печеливши връзки. Проблемите в сферата на любовта, могат да ви доведат до задънена улица, но се опитайте да приемете всичко спокойно. Не се препоръчва да налагате своето мнение на близките ви хора, особено ако то, не е обективно. Възможна е критика от страна на колегите, което ще ви ядоса. С шефовете не спорете, защото новите проекти, могат да станат за вас трамплин за израстване в кариерата. Вечерният фитнес, ще укрепи здравето и ще подобри настроението ви. Необходимо е, да имате мярка във всичко - пари, любовни удоволствия и битови проблеми. Ако се отегчите, ще получите куп трудно разрешими проблеми в \"наградата\". Между другото, от страна на здравето, също са възможни неразположения. В личния си живот, ако се ръководите от своята \"политика\", ще си създадете още повече трудности в отношенията с избраника. Не се препоръчва да влизате в конфликти, за да не прекарате деня в напрегнато състояние. Ако не може да контролирате пристъпите на агресия, тогава е по-добре да се изолирате от обществото. Необвързаните може да направят приятно запознанство, което да се превърне в бурен роман. Вечерта се откажете от алкохола и активната работа. Ще бъдете в напрегнато състояние и дори близките хора, няма да могат да ви успокоят. Резултатът от вашата нервност, може да бъде финансови загуби, бизнес конфликти и спешни пътувания. Ако ви предложат нова работа, тогава трябва добре да обмислите условията на договора. Вечерната разходка, ще ви помогне да се разсеете от проблемите.   Възможно е финансовото ви положение, да се промени в неочаквана страна. Ако не загубите самоконтрол, бързо ще решите всички проблеми. Недоразумения в личната сфера, са възможни към вечерта. Новите запознанства, ще ви донесат ярки емоции и впечатления. Вечерта е идеална за духовни практики.   Не трябва да се стремите към идеала, както в работата, така и в любовта. Особено, ако животът ви е по-скоро като калейдоскоп от емоции. Практичния подход към финансите, ще ви помогне да поддържате стабилност. Не привличайте негативи върху себе си, ако близките хора, ви провокират към конфликти. По-добре отстъпете настрана. Препоръчва се, да обърнете внимание на външния вид и вътрешния си мир. Оставете за известно време проблемите, които не могат да бъдат решени с магия. Неочакваният ход на събитията, ще ви доведе до нервен срив. Ако има хора, от които може да поискате мъдри съвети, свържете се с тях. От спорт, днес се откажете. Трябва да внимавате по всички въпроси, за да не подкопаете твоята репутация в обществото. Авторитета ви в личния бизнес, напротив, ще бъде непоклатим. В любовната сфера, трябва да бъдете стратег, а не тактик. В противен случай, няма да можете да докажете искрените си чувства на избраника. Действията, ще докажат вашата любов. Покажете във всички житейски ситуации, търпение и хладнокръвие. Възможно е, да има много изпитания на раменете ви. Във всеки случай, не се отказвайте от подкрепата на онези, които ви желаят само доброто. От пътувания на дълги разстояния, по-добре се откажете, особено ако не сте готови за тях. Вечерната разходка, ще е изпълнена с романтика.", "date": "2018.01.03", "title": "Дневен хороскоп 3 януари"}
{"url": "http://www.classa.bg/%D1%81%D0%B2%D1%8F%D1%82/item/376970-%D0%B8%D1%80%D0%B0%D0%BD-%D0%B8%D0%B7%D0%BF%D1%83%D1%81%D0%BD%D0%B0%D1%82%D0%B8%D1%8F%D1%82-%D0%B4%D1%83%D1%85-%D0%BE%D1%82-%D0%B1%D1%83%D1%82%D0%B8%D0%BB%D0%BA%D0%B0%D1%82%D0%B0", "text": "            Иранският вицепрезидент Есхаг Джахангири предупреди хората да бъдат внимателни. \"Който инициира протести, рискува да загуби контрола върху тях\" заяви той. Това се отнася и до онези, които стоят зад демонстрациите от края на тази седмица. \"Тези които стоят зад тези събития, ще си изгорят пръстите. Те смятат, че с действията си ще вземат на мушка правителството\", допълни той. Това е така, но според Джахангири, те вредят сами на себе си. Очевидно вицепрезидентът има право. На много наблюдатели направи впечатление, че протестите започнаха не къде да е, а в град Машхад, в североизточната част на страната, близо до границата с Туркменистан.    Тримилионният град е родно място на консервативния клерикал Ибрахим Раиси. Той беше най-сериозният съперник на Хасан Рохани по време на президентските избори през май 2017 година. В Машхад е роден и тъстът на Ибрахим Раиси - радикалният клерикал Ахмад Аламолхода. Наскоро той протестира срещу разрешението в Иран отново да се провеждат концерти. Сегашните протести избухнаха един ден след като шефът на полицията на Техеран обяви, че жените, които нарушават правилата за забулване, вече няма да бъдат арестувани, а ще посещават курсове за превъзпитание.   Революционният водач аятолах Али Хаменей и президентът Хасан Рохани     Предупреждението на вицепрезидента се отнасяше и до кръга на Раиси и Аламолхода. Но очевидно протестните демонстрации се изплъзват от техния контрол. Първоначално протестите имаха консервативна насока, в която демонстрантите привнесоха социални проблеми и протестираха срещу поскъпването на живота.    Постепенно обаче характерът на протестните демонстрации се промени. Протестът постепенно се насочи срещу религиозния истаблишмънт на страната, срещу материалните привилегии на клерикалите, както и срещу политическия и обществен курс, който те налагат на Иран. Според информации от BBC, демонстрантите скандирали: \"Хората просят, а клерикалите се държат като богове!\" Медиите съобщават, че в град Абхар пък демонстрантите изгаряли портрети на на иранския революционен водач аятолах Али Хаменей. Демонстрантите протестират и срещу наложения от клерикалите външнополитически курс и най-вече срещу хегемониалните амбиции на правителството особено след избухването на сирийската война.   Хората критикуват преди всичко темповете на инфлация, от които Иран страда още от началото на 1970-те години. През последните години от управлението на шах Мохамад Реза Пахлави инфлацията беше над 15 процента. А по време на президентството на Акбар Хашеми Рафсанджани надхвърли 25 на сто.    При управлението на сегашния президент Хасан Рохани инфлацията падна до най-ниското си ниво от 40 години насам - под девет процента. Въпреки това много граждани са недоволни. Защото проектобюджетът предвижда съкращаване на социалните помощи. А това засяга особено силно най-бедните слоеве от населението. МВФ прогнозира, че през идните години безработицата в Иран ще достигне до 12 процента.   Протести в Техеран на 30. 12. 2017   Към всичко това се прибавят надеждите, свързани с ядреното споразумение между Иран и петте постояни членове на Съвета за сигурност плюс Германия. Но отменянето на санкциите все още не е довело до видимо облекчаване на икономическия живот. Демонстратите и затова обвиняват клерикалите. Медиите съобщават, че протестиращите викали: \"Смърт на талибаните!\". В техните очи шиитските клерикали не се различават особено от сунитските екстремисти в съседен Афганистан. Ако първоначално протестите са били насърчени от консервативните клерикали, както твърди вицепрезидентът Джахангири, то подстрекателите са си направили грешно сметката. Духът, който те изпуснаха от бутилката, очевидно се насочва срещу самите тях и срещу политическия и обществен ред. Един демонстрант заявява за BBC, че не протестирал срещу Рохани, а срещу \"гнилата\" система.     Държавата предприема крути мерки срещу демонстрантите. Един високопоставен генерал заяви, че \"те ще усетят железния юмрук на нацията\". Междувременно по време на протестите загинаха най-малко 20 души. По всички личи, че силите за сигурност поемат твърд курс спрямо демонстрантите. В град Арак, на около 300 километра югозападно от Техеран, са арестувани 80 демонстранти, както заяви представител на силите за сигурност.    Той твърди, че демонстрантите се опитали да щурмуват сградата на правителството, но властите са овладели положението. Иранците обаче явно не се поддават на сплашването. Във видеа, разпространени в социалните мрежи, се виждат хиляди демонстранти в Техеран и в градове като Исфахан и Хорамабад.    Повечето информации обаче не могат да бъдат проверени. Репортери на агенция Франс Прес съобщават, че властите са блокирали интернет. Възможно е това да е само началото на още по-големи протестни акции. Живеещата в изгнание носителка на Нобеловата награда за мир Ширин Ебади очаква още по-големи протести в сравнение с протестите от 2009 година.", "date": "2018.01.03", "title": "Иран: изпуснатият дух от бутилката"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376971-%D0%B1%D0%BB%D1%8F%D1%81%D0%BA%D0%B0%D0%B2%D0%B8%D1%8F%D1%82-%D0%B6%D0%B8%D0%B2%D0%BE%D1%82-%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0%D1%82%D0%B0-%D0%B0%D0%BB%D0%B5%D0%BA%D1%81%D0%B0-%D0%B4%D0%B5%D0%BB", "text": "Малко след Коледа Алекса Дел се сгоди за Харисън Рефуа. 24-годишната Алекса е дъщеря на генералния директор на Dell Technologies Майкъл Дел, който е един от най-богатите хора в света с нетно състояние от близо 24 млрд. долара.     Нейният годенк Рефуа е милионер, който инвестира в недвижими имоти. Той подарил на Алекса 12-каратов диамантен пръстен, който струва около три милиона долара. Business Insider разказва за бляскавия живот на Алекса Дел.      Алекса е третото дете в семейството на Майкъл и Сюзан Дел. Тя има по-голям брат и сестра, Закари и Жулиет, и по-малка сестра Кира. Израснала е в Остин, щата Тексас, където семейството притежава къща, известна с прозвището „Замъкът\". Според профила на Алекса в LinkedIn, тя е посещавала Колумбийския университет. Днес тя е бранд и бизнес стратег. Преди време Дел имаше връзка с генералния директор на Tinder Шон Рад, с когото се запознала в приложението Tinder, когато била на 20 години.      В профила си в Instagram Алекса често публикува свои снимки в рокли на Gucci, Dior и други модни марки. Сега Дел е сгодена за Алшиа Харисън Рефуа, 40 г. Той е милионер, който инвестира в недвижими имоти и двамата се запознали благодарение на общи приятели, разкрива британският таблоид Daily Mail.      След едногодишна връзка двойката се сгодила в хотел „Четири сезона\" в Кона, Хавай, който е собственост на бащата на Алекса. Годежният пръстен е с 12-каратов диамант, обграден от по-малки диаманти. Смята се, че цената му е около три милиона долара. След като обяви годежа си, Дел написа в Instagram: „Благодаря ви за добрите пожелания и поздравленията. Щастливи сме да споделим това с вас!\".", "date": "2018.01.03", "title": "Бляскавият живот на красавицата Алекса Дел"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376972-%D1%81%D1%82%D1%80%D0%B0%D1%88%D0%BD%D0%B0-%D1%88%D0%B0%D1%88%D0%BC%D0%B0-%D0%B8%D0%B7%D0%B2%D1%8A%D1%80%D1%82%D1%8F-%D0%B8%D0%B7%D0%BC%D0%B0%D0%BC%D0%BD%D0%B8%D1%87%D0%BA%D0%B0%D1%82%D0%B0-%D1%81%D0%B5%D0%B2%D0%B4%D0%B0", "text": "Жена се представяла за секретарка или любовница на главния прокурор и с името му напред въртяла бизнес в ъндърграунда. Изтъквайки връзките си с обвинител номер 1, тя обещавала на попаднали в ареста хора да уреди пускането им на свобода срещу заплащане, пише \"Марица\". Понякога Севда Сотирова сменяла версията и твърдяла, че самата тя е прокурор от София, който лесно може да убеди съда да промени мярката на даден арестуван от „задържане под стража\" в по-лека. За това искала различни суми, като в последния засечен от полицията случай ставало дума за 20 000 лв. Дейността се разпростирала от Пловдив до Хасково, Смолян и Девин, като съпругът Илиян я карал от град на град. Затова сега и двамата са в ареста по обвинение в измама и пране на пари. Вчера двамата направиха опит да излязат на свобода, но Пловдивският апелативен съд ги поряза.", "date": "2018.01.03", "title": "Страшна шашма извъртя измамничката Севда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376973-5-%D0%B7%D0%BE%D0%B4%D0%B8%D0%B8,-%D0%BA%D0%BE%D0%B8%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BF%D0%BE%D0%BA%D0%BE%D0%BB%D0%B5%D0%B1%D0%B0%D1%8F%D1%82-%D0%B4%D0%B0-%D0%B2%D0%B8-%D0%B8%D0%B7%D1%85%D0%B2%D1%8A%D1%80%D0%BB%D1%8F%D1%82-%D0%BE%D1%82-%D0%B6%D0%B8%D0%B2%D0%BE%D1%82%D0%B0-%D1%81%D0%B8", "text": "Трудно е да отхвърлите човек от живота си, ако дълго сте били приятели и сте споделили много общи моменти. Обаче, понякога трябва да направите това, за да се почувствате по-добре. Някои хора са токсични и трябва да се отървете от тях, за да създадете условия за нови, по-здрави приятелства и взаимоотношения. Има хора, които просто не могат да изхвърлят никого от живота си дори тогава, когато са били ранени. Тези 5 зодиакални знаци определено не са част от тях! Те ще ви изхвърлят от живота си, без да мислят, че правят грешка!     Представителите на зодия Овен не искат да си губят времето с хора, които имат отрицателно въздействие върху тях. Те биха предпочели малка група истински приятели, отколкото огромен кръг от познати, които не спират да ги разочароват. Ако измамите Овен, можете да сте сигурни, че няма да сте приятели от дълго време. Те не дават втори шанс. Ако ги нараните веднъж, можете да кажете сбогом на вашето приятелство. В живота им няма място за хора, на които не може да се вярва.     Телците също не се колебаят да пуснат някого от живота си, но се нуждаят от известно време да помислят. Когато решават дали си заслужава да задържат някого или не, обикновено анализират положителните и отрицателните страни, за да разберат как се чувстват и мислят за цялата ситуация. Може да отнеме малко повече време, но след като решат да ви изхвърлят от живота си, няма връщане назад.     Лъвовете постоянно работят върху най-добрата версия на себе си. Те знаят, че ако искат да бъдат успешни, трябва да бъдат заобиколени от толкова амбициозни и вдъхновяващи хора. Ето защо те искат да отделят време за социализация и време за себе си. Когато Лъвовете решат, че трябва да изхвърлят някого от живота си, това се случва, защото те искат да се отърват от отрицателните влияния. Те предпочитат да са сами, отколкото с хора, които не ценят.    Ако искате да влезете в близкия кръг от приятели на \"Скорпионите\", ще трябва да сте уникални. Членовете на тази зодия избират само тези, които заслужават вниманието им. Ако все пак успеете да пробиете в техния свят, това не означава, че ще останете там завинаги. Скорпионите предпочитат да имат малък кръг от приятели, защото е много по-лесно за тях да споделят своите тайни и да се отварят. Ако разберат, че не заслужавате доверието им, те ще ви изхвърлят от живота си възможно най-бързо. Скорпионите приемат приятелството много сериозно, така че ако не споделяте същото мнение, тогава не принадлежите на техния свят.    Водолеите търсят хора, които ще бъдат готови за приключения и които ще могат да разберат сложната им природа. Ако решат, че те би трябвало да ви отхвърлят от живота си, тогава те сигурно са имали основателна причина да го направят. Има два вида хора, които тази зодия не може да понесе: Дръпнати и скучни хора. Когато Водолей прекъсва взаимоотношенията с човек, той винаги обяснява защо е взел това решение.", "date": "2018.01.03", "title": "5 зодии, които няма да се поколебаят да ви изхвърлят от живота си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/376974-%D1%85%D1%80%D0%B8%D1%81%D1%82%D0%B8%D1%8F%D0%BD%D0%BA%D0%B0-%D1%81%D0%B5-%D0%BF%D0%B0%D0%B7%D0%B5%D0%BB%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D0%B5%D1%87%D1%82%D0%B0%D0%BD%D0%B8%D1%8F-%D1%81%D0%B8-%D0%B1%D1%80%D0%B0%D0%BA,-%D0%BD%D0%BE-%D1%81%D0%B5%D0%B3%D0%B0-%D0%BF%D1%80%D0%BE%D0%B4%D0%B0%D0%B2%D0%B0-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0-%D1%81%D0%B8,-%D0%B5%D1%82%D0%BE-%D0%BA%D0%B0%D0%BA%D0%B2%D0%B0-%D0%B5-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8-18", "text": "23-годишната американка Бейли Гибсън е израснала като стриктна християнка в калифорнийско семейство с родителите си, които са я осиновили. Тя е била пратена да се учи в девически колеж, а след като го завършва тя има връзка с младеж, на който тя признава, че се пази и не прави секс преди да сключи брак, информира \"Дейли Мейл\".    Младата жена разказва, че е била осиновена още, когато е била на една годинка и баща й е бил свързан с местната църква. На Бейли не й е било позволено да гледа телевизия, да слуша музика друга освен християнска, да има приятели и т.н. По-късно е пратена в колежа, където има само ученици от нейния пол.      След като завършва учебното заведение, обаче, тя отива в Мисури при нейната баба, където се запознава и има връзка с момче, което също е израсло в стриктна християнска атмосфера. Според думите й, той се е съгласил с решението й да не правят секс преди да встъпят в брак. Скоро обаче, тя разбрала, че той й е изневерил със своя бивша приятелка. Бейли решила да не приключва отношенията и двамата започнали да посещават терапия за двойки при психолог. По време на терапията младежът си признал, че е изневерил още веднъж, този път на първа среща с непознато момиче.      \"След като страдах известно време, стигнах до решението, че това да загубя девствеността си едва след евентуална сватба е било грешно решение, защото моят приятел не го заслужаваше\", казва младата жена. По-късно се свързала с известния легален публичен дом в Невада Moonlite Bunny Ranch и им обяснила, че иска да продаде девствеността си с тяхна помощ и по този начин да има по-добър живот.      \"Обществото ме възприема като странна личност, но аз мога да го приема. В крайна сметка тялото си е мое и имам правото да реша какво да правя с него\", споделя Бейли.      \"Това че се свързах с публичния дом ми дава възможност легално да правя секс за пари. Прави ли ме това да бъда проститутка? Не зная. Ако снимате веднъж, това прави ли ви фотограф?\", казва още тя. \"Не смятам, че тази продажба на девствеността ми ще ме направи по-лош човек. Ние всички правим своите избори. Моят беше да чакам, но сега реших обратното - да я продам\", завършва тя.    ", "date": "2018.01.03", "title": "Християнка се пазела заради мечтания си брак, но сега продава девствеността си, ето каква е причината (СНИМКИ 18+)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/376977-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "\"Изпратихме 2017 г. под знака на тежките оценки, дадени на България от авторитетни европейски издания\", написа във фейсбук лидерът на БСП Корнелия Нинова.. Нинова припомня, че британският в. \"Гардиън\" и немският \"Ди цайт\" ни определят като най-корумпираната страна в Европейския съюз, която застава начело на председателството. Лидерът на БСП допълва, че 2018 г. започва с негативен анализ на френския \"Журнал дю Диманш\", който пише: \"Корупцията в България е ендемична. Корупцията е навсякъде.\" „Този път оценките не са от \"лошата\" БСП, която иска да ни изложи пред Европа. Те са от сърцето на Европа, от най-големите в ЕС - Германия, Франция, Великобритания. Защо мълчите, г-н Борисов. Вие имате огромно влияние в европейските столици. Отговорете на тези обвинения към страната ни. Сигурно няма да го направите и причината е описана в \"Ди Цайт\": \"корумпирани, но послушни\", пише председателят на левицата. Според нея това струва 10 млрд. лева годишно, които се крадат от българската икономика, българските семейства и домакинства. Нинова пише, че приетият по Коледа антикорупционен закон е определен от авторитетно френско издание така: \"направо може да ви разсмее.\" Лидерът на БСП пише още, че за европейската общественост корупцията в България все още стряска Брюксел и класира България сред трите най-корумпирани страни в Европа. \"Така започва българското председателство, за съжаление. Но още не е късно да се вземат мерки. Президентът Радев дава златен шанс на правителството и мнозинството в НС с ветото върху антикорупционния закон. Здравият разум и истинското желание за борба с корупцията да надделее\", заявява Нинова. Според нея подкрепата за ветото би било само една стъпка в правилната посока, а втората би била да се чуят аргументите на БСП при вота на недоверие за корупцията на правителството на Борисов. \"Не се ли справим с корупцията, не можем да решим нито един от другите проблеми - бедност, здравеопазване, образование, демография. Или всички осъзнаваме това и променяме нещата, или правителството на Борисов ще ни тегли все по-надолу\", заключва Корнелия Нинова.", "date": "2018.01.03", "title": "Нинова за ветото на президента"}
{"url": "http://www.classa.bg/%D1%81%D0%B2%D1%8F%D1%82/item/376967-%D0%BE%D1%82%D0%BA%D0%B0%D0%BA%D1%82%D0%BE-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D0%BB%D0%BE%D1%81%D1%82%D0%B8-%D0%BF%D0%BE%D1%80%D1%82%D0%B8%D1%82%D0%B5", "text": "          Вече не се шуми толкова много по темата за бежанците. Това се дължи преди всичко на либийската брегова охрана и на все още действащото споразумение между ЕС и Турция. Все по-малко бежанци пристигат в Европа. 2017 година беше годината, в която ЕС залости портите към Африка. Фактът, че почти никой вече не може да пристигне в Европа обаче не решава проблема. Освен това е скандално, че през изминалата година страните-членки на ЕС не можаха да постигнат единодушие по основни въпроси. Разпределянето на бежанците в Европа не беше доведено до край и общата европейска система за предоставяне на убежище не функционира. ЕС затвори външните си граници и затова се чувства отчасти сигурен.     Страните-членки на ЕС приеха само 29 000 бежанци от Италия и Гърция. Тоест значително по-малко от договореното. Според ЕК, трябва да бъдат разпределени още 10 000. През септември 2015 година страните-членки решиха, че другите европейски страни трябва да приемат 120 000 бежанци от Гърция и Италия. Планът за разпределяне на бежанците беше оспорван. Много европейски страни се опълчиха срещу решението. Унгария и Словакия подадоха жалба в Европейския съд, която обаче не беше уважена. Според ЕК, всички мигранти, пристигнали в Италия и Гърция преди края на програмата за преразпределяне на 26 септември 2017 година и изпълняващи критериите, трябва да бъдат разпределени между другите страни-членки.     До септември 2017 година трябваше да бъдат разпределени 98 000 бежанци на квотен принцип от първоприемните страни Гърция и Италия в други страни-членки на ЕС. Досега обаче са преразпределени 20 000 бежанци от Гърция и 9 000 от Италия. А това са по-малко от 30 процента от предвидения общ брой до изтичането на поставения срок. Въпреки това говорител на ЕК окачестви програмата като успех. Говорителка на ЕК заяви, че значително по-малкият брой бежанци от решеното през 2015 година, може да се обясни със споразумението за бежанците с Турция. Благодарение на това споразумение в Гърция пристигат значително по-малко хора. Говорителката заяви, че и в Италия все по-малко бежанци, които изпълняват критериите за преразпределяне, са подали молби за предоставяне на убежище. Става дума само за бежанци от държави, чиито граждани, търсещи убежище, са признати в 75 процента от случаите, че имат нужда от закрила.   Досега Унгария и Полша не са приели нито един бежанец. Затова ЕК откри наказателна процедура срещу тях за нарушаване на договорите. ЕС подходи по същия начин и към Чехия, тъй като страната не е приела никакви нови бежанци от една година насам. Единствено Малта изпълни изцяло предвидената квота за прием на бежанци. Останалите страни-членки далеч не са я изпълнили. Германия обяви, че разполага с 12 240 места за подлежащи на преразпределение бежанци и досега е приела 8 287 от тях.", "date": "2018.01.03", "title": "Откакто Европа залости портите"}
{"url": "http://www.classa.bg/%D1%81%D0%B2%D1%8F%D1%82/item/376968-%D0%BA%D0%BE%D0%B3%D0%B0%D1%82%D0%BE-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D0%B1%D1%8F%D1%85%D0%B0-%D0%BF%D1%80%D0%BE%D0%B3%D0%BE%D0%BD%D0%B5%D0%BD%D0%B8", "text": "          През 711 година нашествениците прекосяват Гибралтарския проток между Северна Африка и Испания и поставят началото на цяла нова епоха: властта на маврите на Иберийския полуостров. Те пристигат със своето ислямско вероизповедание и с един непознат език, започват да строят джамии и обществени бани, а в селското стопанство въвеждат авангардни методи на напояване. Маврите бързо се разселват, но не успяват да пробият към останалата част от Европа. В крайна сметка съсредоточават властта си в Южна Испания.   През 756 година династията на Омаядите основава своя емират в Кордоба, а през 929 година Абд ер-Рахман III го превръща в халифат и става първият му халиф. Блясъкът на Кордоба продължава един век, след което халифатът се разпада на редица малки емирства. Династиите на Алморавидите и Алмохадите се опитват да се стабилизират през следващите столетия, но в крайна сметка не успяват да устоят на натиска на Реконкистата, тоест – възстановяването на испанското и християнско владичество.   Реконкистата започва в Северна Испания и протича под покровителството на апостол Яков, чийто гроб по чудодеен начин е бил открит през 9-и век в град Сантяго де Компостела - името на града идва тъкмо от Яков. Според легендата, в битката в Риоха „Свети Яков Мавъроубиец\" (Matamoros) е дал сили на християнските войски, а оттам насетне се превръща в патрон на борбата за повторно възцаряване на Кръста срещу Полумесеца. Християнските войски печелят няколко ключови битки – край Навас де Толоса през 1212 година, превземането на Кордоба (1236) и на Севиля (1248) и изтикват мюсюлманите от династията на Насридите в последната им крепост – Гранада.     Точно преди 525 години в Гранада трябва да се състои последната битка, но на 2 януари 1492 година последният емир от Насридите на име Боабдил без бой се предава в ръцете на така наречените „католически крале\" – Фердинанд Арагонски и Исабела Кастилска. Тази капитулация е уговорена няколко седмици по-рано. Фердинанд и Исабела обещават, че и занапред ще уважават вярата на маврите. Според легендата, когато напуска Гранада, 32-годишният Боабдил в един момент се обръща за последен път с просълзени очи назад към града. Това място по-късно ще бъде наречено „Въздишката на мавъра\", а преданието твърди още, че в мига на тази въздишка майката на емира избухнала в гняв: „Ревеш като жена, защото не можа като мъж да защитиш царството си.\"   Безкръвното превземане на Гранада бележи и края на Реконкистата. В същите онези години Испания вече се намира в подем и в навечерието на своето утвърждаване като световна сила. За това обаче ѝ помага и историческата случайност: през същата тази година, изпълнявайки мисия за „католическите крале\", Христофор Колумб открива „Новия свят\" – Америка.   След като е възстановена вътрешнополитическата цялост, на дневен ред излиза и възстановяването на религиозното единство. Но това изобщо не е толкова лесно, защото – за да спазят обещанието си – Фердинанд и Исабела трябва да намерят начин да интегрират подчинените маври-мюсюлмани. Да не говорим, че за Католическата църква допълнителен трън в окото представляват и евреите.     Великолепен образец на мавърското архитектурно изкуство - дорецът Алхамбра в Гранада   През същата 1492 година е приет така нареченият „Алхамбрийски декрет\", който задължава евреите от Кастиля и Арагон или да се изселят, или да приемат християнската вяра. Алхамбрийският декрет ще има катастрофални последици, защото прокудените евреи лишават Испания от важни икономически импулси и от свойствената за тези хора стопанска далновидност.   По-късно на мушка са взети и мюсюлманите. Дори онези от тях, които насила приемат християнството, не могат да са сигурни за имуществото и живота си. Вечно ги дебне изпитателният поглед на Светата инквизиция, която непрекъснато ги подозира, че тайно продължават да се кланят на Аллаха. През 1609 година всички покръстени мюсюлмани също са прогонени от страната.   От мавританските времена в Испания са останали забележителни архитектурни паметници като дворецът Алхамбра в Гранада или джамията в Кордоба. Южна Испания и до днес разказва приказките от 1001 нощ, за да привлича романтнично настроени туристи, но всъщност Реконкистата остава в историята като труден и кръвопролитен процес.", "date": "2018.01.03", "title": "Когато мюсюлманите бяха прогонени"}
{"url": "http://www.classa.bg/%D1%81%D0%B2%D1%8F%D1%82/item/376969-%D1%82%D1%83%D1%80%D1%86%D0%B8%D1%8F-%D1%83%D0%B1%D0%B8%D1%85%D0%B0-%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BD%D0%B8-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%BE%D1%81%D1%82", "text": "            Да управляваш с декрети в условията на извънредно положение: с декрет 696 на турското правителство от наказателно преследване се освобождават цивилните граждани, които в нощта на опита за преврат от 15 юли са се противопоставили на пучистите и впоследствие са проявили гражданска активност. Тъй като от юли 2016 година в Турция е обявено извънредно положение, този декрет е равносилен на закон.   Мярката обаче се натъква на остра съпротива сред голяма част от населението на страната. Главно опозиционните партии, но и много юристи се опасяват от избухването на гражданска война, тъй като декретът може да бъде използван и за сформирането наказателни ескадрони. За да разсее тези опасения, турското правителство оповести, че действието на декрета се ограничава само до събитията от 15 и 16 юли 2016 г. Само че въпросът не е изяснен от юридическа гледна точка.   Засегнати от декрета са главно семейства, които при опита за преврат са загубили близки - войници или кадети, участвали в събитията. При потушаването на пуча загинаха над 180 цивилни граждани, 34 от които на един от мостовете над Босфора. На същото място бяха убити и седем войници и кадети.   Сега става ясно, че извършителите ще се отърват без наказание, което срива и последната надежда на близките на жертвите за справедливо възмездие. Сред засегнатите е и семейство Текин, загубило син при стълкновенията на моста.     21-годишният кадет Мурат Текин беше убит в нощта на пуча от привърженици на режима   21-годишният Мурат Текин е един от двамата кадети от военно-въздушните сили, линчувани от цивилни граждани в утрото на 16 юли 2016 г. За ДВ сестра му Мехтап Текин разказва, че командирът изпратил брат ѝ на моста уж за участие в учение. Там Мурат бил убит без дори да е изстрелял и един куршум. \"Ние не сме срещу цивилните граждани. Хората, които излязоха на моста с добри намерения, трябва да бъдат защитени. Но там е имало и убийци, които трябва да бъдат издирени и наказани. Убийците на брат ми трябва да бъдат съдени\", казва Мехтап.   На 26 юни, 11 дни след опита за преврат, Мехтап Текин получава известие за смъртта на брат ѝ. В моргата тя и родителите ѝ едва успяват да разпознаят обезобразеното до неузнаваемост тяло на Мурат. \"Веднъж ни беше казал, че ако паднел убит като мъченик, ще го разпознаем по нокътя - имаше белег на палеца. Лежеше там напълно обезобразен от раменете нагоре със следи от жестоки удари и порезни рани. Точно така и стана - разпознахме го по белега на палеца му\", казва Мехтап.   В медицинската експертиза се посочва, че смъртта е настъпила вследствие на удари по главата и в областта на шията, от нанесени тежки рани от остри и прободни предмети - по шията, устата и носа.     Мехтап Текин (тук с убития си брат Мурат) е избугила всякаква надежда за справедливост   Адвокатката на семейство Текин - Кюбра Айдън казва за ДВ, че с помощта на видеозаписи и със собствени проучвания е успяла да идентифицира най-малко 15 души, които най-вероятно са участвали в убийството на Мурат Текин. \"Предадохме на прокуратурата имената на тези лица и номерата на техните паспорти. Само че прокуратурата не привика нито един от тях. Явно или не са гледали видеата, които има изпратихме, или пък не са прочели медицинската експертиза\", посочва адвокатката. Въпросните лица дори не са призовани да дадат свидетелски показания.   Кюбра Айдън предполага, че прокуратурата се страхува от политически натиск и затова бездейства. \"От година и половина вече прокурорите казват, че нищо не могат да направят. А сега с този декрет те вече имат и официално извинение. Ще обжалваме пред Наказателния съд, после в Конституционния и накрая - пред Европейския съд по правата на човека\", уверява съдебната защитничка.   На 15 юли 2016 година на въпросния мост в Истанбул са се намирали общо 48 кадети от тренировъчния батальон в Ялова. Мурат Текин и Раджип Катран са убити, а останалите 46 техни другари ще бъдат съдени.", "date": "2018.01.03", "title": "Турция: \"Убиха и последната ни надежда за справедливост\""}
{"url": "http://www.classa.bg/%D1%81%D0%B2%D1%8F%D1%82/item/376965-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BE%D0%BE%D0%BD-%D1%81-%D1%87%D0%B5%D1%80%D0%B2%D0%B5%D0%BD-%D1%81%D0%B8%D0%B3%D0%BD%D0%B0%D0%BB-%D0%BA%D1%8A%D0%BC-%D1%81%D0%B2%D0%B5%D1%82%D0%B0", "text": "Речта, с която Антонио Гутериш, генералният секретар на ООН, поздрави за Новата 2018 година, донесе аларма с червен сигнал за нашия свят. Когато зае длъжността преди една година, Гутериш призова 2017 да бъде година на мир. За съжаление, в основните аспекти, светът се е влошил. \"Сега, в началото на 2018 г., не излъчвам призив, а сигнал, червен сигнал за нашия свят\", каза той. Генералният секретар на ООН предупреждава, че съществуващите конфликти са се задълбочили с появата на нови опасности: \"Глобалните предупреждения за ядрените оръжия са най-големи от Втората световна война\". Той също призна, че изменението на климата се движи по-бързо отколкото \"ние го правим\". Освен това \"неравенствата растат. Виждаме ужасяващи нарушения на човешките права, национализмът и ксенофобията вземат връх\". В началото на 2018 г. Гутереш призовава за единство. \"Можем да разрешим конфликтите, да преодолеем омразата и да защитим споделените ценности, можем да го направим заедно\", каза той. Представителят на ООН настоя световните лидери да приемат резолюция за Нова година: \"Да се намалят разделенията, да се затворят разцепленията, да се възстанови доверието - единството е пътят!\".", "date": "2018.01.03", "title": "Генералният секретар на ООН с \"червен сигнал\" към света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/376961-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%87%D1%83%D0%B6%D0%B4%D0%B5%D0%BD%D1%86%D0%B8-%D0%B7%D0%B0-6-%D0%BC%D0%B5%D1%81%D0%B5%D1%86%D0%B0-%D0%B8-%D0%BE%D0%B1%D1%80%D0%B0%D1%82%D0%BD%D0%BE%D1%82%D0%BE", "text": "            В Рим прави като римляните, посъветвали Св. Августин, който не знаел дали почивният ден да е в събота - както било прието в Милано, или в неделя - както правели в Рим. Ако всички напътствия от миналото са универсално приложими чак до днес, и ако всички чужденци наистина се стремят да живеят като местните, значи над София е надвиснала голяма опасност – да посрещне хиляди посетители, вдъхновени от небостъргачите в полите на Витоша и приготвили по 20 лева за катаджията при всяко преминаване на червено. Само няколко дни за аклиматизация и ежедневието на един европейски чиновник би добило хармоничен вид: сутрин, в която политическите новини се научават от някой вестник на Пеевски, и вечер, в която те се преповтарят в добра компания. За шест месеца председателство евентуалният чужденец вече и сам би твърдял, че строителството на АЕЦ Белене е задължително условие за отпадане на мониторинга върху българското правосъдие.     Но има и добра новина – тя е в това, че древните завети биха могли да се прилагат и по-гъвкаво. Ето как:   Много хора твърдят, че от януари до юни 2018 София направо ще ръководи Европейския съюз, а други оспорват това твърдение като провинциално, невярно, неграмотно и прочие. Но защо не помолим тази втора група на спорещите просто да помълчи? И да остави огромната част от българите да вярват, че за шест месеца ще командват най-красивата и най-богатата чужбина на света? Така би се оформил минималният шанс не чужденците да правят като българите, а българите да се направят на чужденци. Пък дори и само за шест месеца. Това много би усложнило обичайното ежедневие, но затова пък би придало на самите българи привилегирования статут на външна сила, могъща – в представите им – заради едничкия факт на нейната географска отдалеченост от безнадеждните Балкани.     В ролята на чужденци, българите биха се лишили от някои безспорни предимства, които правят живота в страната толкова комфортен, че чак да започне да прилича на свободен. Вече не би могло да се разчита на добра заплата срещу подправена диплома за висше образование. Нито пък да се присвои бизнес, да се препише книга, да се открадне милион от държавния бюджет, маскиран като фалирала банка.     Уви, статутът на чужденец включва загуба на свободното време и трансформирането му в протести срещу всяка нередност, изработване на алтернативни предложения, с които да се оспорят неподходящите решения, обединяване в групи със сходни приоритети, преследване на цели, които подобряват живота на общността, а не само собствения – все неща, които изключват съсипването на Черноморието и планините, вдишването на отровен въздух, преследването на професионалния печат и насърчаването на неграмотността.   И ако тази роля се удържи за шест месеца, то кой знае - може би набраната инерция ще стигне и за по-дълъг живот \"като в чужбина\". Чак дотам, че едно немислимо правителство просто да не може да бъде понесено.", "date": "2018.01.03", "title": "Българите - чужденци за 6 месеца. И обратното."}
{"url": "http://www.classa.bg/%D1%81%D0%B2%D1%8F%D1%82/item/376960-%D0%B4%D0%B5%D0%B2%D0%B5%D1%82-%D0%BC%D1%8A%D1%80%D1%82%D0%B2%D0%B8-%D0%B8-14-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%B1%D1%83%D0%BD%D1%82-%D0%B2-%D0%B7%D0%B0%D1%82%D0%B2%D0%BE%D1%80-%D0%B2-%D0%B1%D1%80%D0%B0%D0%B7%D0%B8%D0%BB%D0%B8%D1%8F", "text": "Девет души загинаха и поне още 14 бяха ранени в резултат на бунт в затвора в щата Гоас (Бразилия). Според Администрацията за изпълнителен надзор на затворите в Бразилия, цитирана от портала O Globo, бунтовете са причинени от конфликт между две съперничещи си групи от затворници, които нахлуват в няколко крила на зданието и подпалват дюшеци. Към 16:00 часа местно време затворът беше превзет от специалната група за затворнически операции с подкрепата на батальон на полицията. По време на операцията са открити два пистолета, револвер 38-калибър и няколко самоделни ножове. В разгара на събитията 106 души са успели да избягат. 29 от тях са заловени, а останалите 77 все още остават на свобода. Още 127 затворници също избягаха по време на бунта, но се върнаха в затвора, когато ситуацията беше овладяна от властите. Операциите за търсене продължават с помощта на хеликоптер, който претърсва заобикалящия затвора район. Ранените вече са получили медицинска помощ и са били върнати в килиите си.", "date": "2018.01.03", "title": "Девет мъртви и 14 ранени след бунт в затвор в Бразилия"}
{"url": "http://www.classa.bg/%D1%81%D0%B2%D1%8F%D1%82/item/376962-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D1%82%D0%B0%D0%BD%D1%86%D0%B8%D1%8F-%D0%B8%D0%B7%D0%B2%D1%8A%D0%BD-%D0%BA%D0%BE%D0%BD%D1%82%D1%80%D0%BE%D0%BB-%D0%BA%D1%80%D0%B8%D0%B5-%D0%B3%D0%BE%D0%BB%D1%8F%D0%BC%D0%B0-%D0%B7%D0%B0%D0%BF%D0%BB%D0%B0%D1%85%D0%B0", "text": "Космическата китайска станция Tiangong-1, която е извън контрол от март 2016 г., представлява опасност не само заради предстоящото падане на останките й на повърхността на земята, но и заради възможното разпространение на силно токсични вещества. Според скорошна прогноза на Центъра за изследване орбити и навлизане на отломки в атмосферата (CORDS), китайската лаборатория от 8 тона и половина може да носи на борда си остатъци от опасно гориво, наречено хидразин. \"Потенциално, на борда на космическия кораб може да има силно токсично и корозивно вещество, наречено хидразин, което би могло да оцелее при повторното навлизане в атмосферата. За вашата безопасност, не докосвайте никакви отломки, които могат да бъдат намерени в почвата, нито вдишвайте парите, които могат да бъдат емитирани \", предупредиха от CORDS. Според Американската агенция за опазване на околната среда, контактът с това вещество може да предизвика серия от симптоми при хората, които включват припадъци, временна слепота и кома. През февруари 2008 г. САЩ унищожиха шпионски спътник извън контрол, твърдейки, че неговият резервоар за гориво е пълен с хидразин. Учените посочват, че останките от Tiangong-1ще ударят Земята в средата на март. По-голямата част от очакваната площ на попадение е в океана, но има 1 на 10 000 шанса останките да се приземят в населена зона.", "date": "2018.01.03", "title": "Китайската космическа станция извън контрол крие голяма заплаха"}
{"url": "http://www.classa.bg/%D1%81%D0%B2%D1%8F%D1%82/item/376966-%D0%B3%D0%BB%D0%B0%D0%B4%D1%8A%D0%BA-%D0%B8-%D1%83%D1%81%D0%BF%D0%B5%D1%88%D0%B5%D0%BD-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D0%B2%D0%B8%D1%82%D0%B5-%D0%BF%D0%BE-%D0%BF%D1%8A%D1%82%D1%8F-%D0%BA%D1%8A%D0%BC-%D0%B1%D1%80%D0%B5%D0%BA%D0%B7%D0%B8%D1%82", "text": "          Брюксел: предвиждат се два месеца за твърдо фиксиране на условията за желания от британците преходен период. Предложението на Брюксел гласи: запазване на статуквото и след датата на Брекзит през 2020 година. През това време Великобритания ще има всички задължения на страна-член на ЕС. Лондон трябва да продължи да внася вноските си в общия бюджет и ще остане член на вътрешния европейски пазар. Но ще загуби правото си на глас в ЕС, подобно на Норвегия. От друга страна, Бюксел ще направи компромис за нови търговски споразумения.    Британците ще могат да участват в преговорите през преходния период, ще могат да подписват споразумения, но няма да могат да ги осъществяват на практика. В същото време ЕК иска да проведе редица семинари за страните от ЕС. Те трябва да представят сегашните си икономически отношения с Великобритания и да формулират своите преференции за бъдещите отношения с Обединеното кралство. От обединяването на тези отделни интереси трябва да бъде формулиран мандат за преговори на главния европейски преговарящ Мишел Барние. При това не бива да бъдат нарушавани основните европейски принципи и договори.   Главният преговарящ на ЕС за Брекзит Мишел Барние   Лондон: първите дискусии в британското правителство за бъдещето на страната започнаха малко преди Коледа. Както и преди, един срещу друг са изправени два лагера. Защитниците на Брекзита настояват за излизане от вътрешния европейски пазар, от митническия съюз и от европейското законодателство. Те мечтаят за \"свободна Великобритания\", която сключва търговски споразумения по цял свят и се изправя като конкурент срещу ЕС. Към тази фракция принадлежат Борис Джонсън, Лиъм Фокс, Джейкъб Рийс-Мог и други.    На тази фракция се противопоставят Филип Хамънд, Амбър Рууд и нейните поддръжници, които настояват за \"мек\" Брекзит, тъй като се опасяват от срив на британската икономика. Те искат да запазят възможно повече европейската регулация, за да запазят достъпа на Великобритания до нейния най-голям експортен пазар. Те подкрепят Брекзита само от партийна дисциплина. Тереза Мей обяви нова програмна реч в началото на тази година, в която ще оповести основните британски желания. По принцип тя и нейният министър за Брекзита Дейвид Дейвис искат скроено по мярката на Великобритания решение, при което британците да запазят много от правата си, но да се освободят от европейските си задължения.   На 22/23 март предстои среща на върха на ЕС в Брюксел, на която трябва да бъде взето решение за преходния период. Нужно е също да бъде скрепено юридически споразумението за излизане на Великобритания от ЕС и да бъде даден мандат на Мишел Барние за по-нататъшни преговори. Все още не е ясно дали дотогава британското правителство ще излезе с реалистична позиция. Не е ясно и дали страните от ЕС ще продължат да бъдат единни или ще възникне конфликт на интереси.   Британският министър за Брекзит Дейвид Дейвис   Брюксел: Целта е да бъде сключено политическо рамково споразумение за бъдещите отношения между ЕС и Великобритания. За да бъде постигната тази цел за щест месеца, британската страна трябва да се подготви за значително по-интензивни и чести преговори, отколкото досега. Защото едно такова основно споразумение трябва да дефинира общата основа за по-късните търговски разговори след 2019 година.    Става дума за това да бъде гарантирано сравнително еднакво поле за действие и честна конкуренция, както заявиха наскоро правителствените ръководители от ЕС. Казано с други думи, колкото повече европейска регулация допусне Великобритания, толкова по-широк ще бъде и достъпът й до вътрешния европейски пазар и обратното. ЕС е под натиск, но не иска да \"подарява\" предимствата на европейското членство. Федералната канцлерка Ангела Меркел подчерта, че след Брекзит положението на Великобритания ще стане по-тежко, отколкото е сега. Главният преговарящ на ЕС Мишел Барниe описва предложението на ЕС като обикновено търговско споразумение от рода на това с Канада, при което няма мита за стоките, но не съществува достъп до пазара в сферата на услугите.   Лондон: Много зависи от това, дали Тереза Мей ще остане на поста си. Засега мнозинството от торите искат да я задържат на власт, защото тя балансира противоречията по отношение на Брекзита. Политическата ситуация в Лондон обаче може отново да се промени. Досега правителството на Мей и министърът за Брекзита Дейвид Дейвис искат споразумение, което да включва достъп до пазара за стоки и услуги, както и финансовия пазар. А Брюксел категорично отхвърля такава възможност. Въпросът е дали могат да бъдат постигнати компромиси между двете противоположни становища. Както показват досегашните преговори, ЕС е в по-изгодна позиция като значително по-голям търговски блок.   Много зависи от това дали Тереза Мей ще остане на поста си   Среща на върха на ЕС на 18/19 октомври 2018: дотогава трябва да бъде готово и подписано рамковото споразумение за бъдещите отношения. Защото по принцип страните от ЕС имат нужда от няколко месеца, за да запознаят националните си парламенти с новото икономическо споразумение между ЕС и Великобритания. Скептиците обаче не вървят, че този срок ще бъде спазен.   До края на октомври е предвиден допълнителен срок преди срещата на върха на ЕС на 13/14 декември. Малко преди края могат да възникнат още по-остри спорове по всички фронтове. Тези два месеца могат да поставят под времеви натиск преговарящите страни и да ги принудят към компромиси. Защото досега най-вече защитниците на Брекзита не се съобразяваха с реалността. А постигането на ново споразумение ще бъде невероятно сложно, защото трябва да бъдат предоговорени всички аспекти. Дори едно принципно споразумение за това съдържа много експлозив - както за европейската, така и за британската страна.     Досега идеологията беше най-голямата движеща сила при Брекзита. В края на следващата година обаче икономическите фактори също ще окажат влияние върху британската преговорна стратегия. Експертите вече изчислиха, че през 2017 година британският икономически ръст е намалял с един поцент. Същевременно инфлацията достигна до три процента. Най-вече заради девалвацията на британската лира. Стагниращите възнаграждения влошават жизнения стандарт на работниците, а дълбоко задлъжнялата частна икономика е застрашена от вълна от банкрути. Още отсега Обединеното кралство губи повече пари от Брекзит, отколкото плаща в европейския бюджет. \"Файненшъл таймс\" изчислява седмичните загуби на около 340 милиона лири.   Ако договореностите за преходната фаза не бъдат осъществени до март идната година, британските фирми ще трябва да започнат да мислят за своите спасителни планове. Британските банки вече започнаха да откриват филиали в Европа. И ако позицията на британското правителство не успее да убеди фирмите до края на лятото, те ще започнат масово да напускат Острова. Освен това не е сигурно, дали мнозинството в британското правителство ще постигне единодушие относно модела на Брекзит за рамковото споразумение с ЕС. А това може да доведе до нови избори с непредсказуем резултат.   Според последните социологически проучвания, британците вече са променили мнението си за Брекзит и голяма част от тях е за оставането на страната в ЕС. Не е ясно и как ще реагира на това едно ново, евентуално лейбъристко правителство. И в началото на 2018 година почти всички важни въпроси за Брекзит от британска страна все още са открити.", "date": "2018.01.03", "title": "\"Гладък и успешен\"? Експлозивите по пътя към Брекзит"}
{"url": "http://www.classa.bg/%D1%81%D0%B2%D1%8F%D1%82/item/376963-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%BA%D0%B0%D0%B7%D0%B2%D0%B0,-%D1%87%D0%B5-%D0%B8%D0%B7%D1%80%D0%B0%D0%B5%D0%BB-%D0%B8-%D0%B8%D1%80%D0%B0%D0%BD-%D0%BE%D1%82%D0%BD%D0%BE%D0%B2%D0%BE-%D1%89%D0%B5-%D0%B1%D1%8A%D0%B4%D0%B0%D1%82-%D0%B3%D0%BE%D0%BB%D0%B5%D0%BC%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D0%BF%D1%80%D0%B8-%D0%B5%D0%B4%D0%BD%D0%BE-%D1%83%D1%81%D0%BB%D0%BE%D0%B2%D0%B8%D0%B5", "text": "Израелският премиер Бенямин Нетаняху пожела \"успех\" на антиправителствените демонстранти в Иран в техния \"благороден стремеж за свобода\" и отбеляза, сегашното иранско ръководство е пречката за приятелство между Тел Авив и Техеран. \"Този режим отчаяно се опитва да сее омраза между нас. Но не ще успее. И когато най-накрая режимът един ден падне, иранци и израелци ще бъдат големи приятели отново\", заяви Нетаняху на своя Twitter. Освен това, израелският лидер отрече да има пряко участие на страната му в масовите безредици в Ислямската република, които донесоха за по-малко от седмица десетки смъртни случаи. \"Чух днес президентът Хасан Рухани да твърди, че Израел стои зад протестите в Иран. Това не само е смешно, а е лъжа \", добави Нетаняху. \"Иранският народ търси основните си свободи, които са му били отказвани от десетилетия\", обясни той. От започването на протестите миналия четвъртък в няколко ирански градове, протестиращите показват недоволството си срещу повишаването на цените, корупцията и вътрешната и външната политика на правителството.", "date": "2018.01.03", "title": "Нетаняху казва, че Израел и Иран отново ще бъдат \"големи приятели\" - при едно условие"}
{"url": "http://www.classa.bg/%D1%81%D0%B2%D1%8F%D1%82/item/376964-%D1%81%D0%B0%D1%89-%D0%B2%D0%BD%D0%B8%D0%BC%D0%B0%D1%82%D0%B5%D0%BB%D0%BD%D0%BE-%D1%81%D0%BB%D0%B5%D0%B4%D1%8F%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%B8%D1%80%D0%B0%D0%BD", "text": "Вицепрезидентът на САЩ Майк Пенс, заяви, че сегашната администрация във Вашингтон няма да повтори грешките на своите предшественици, които игнорираха протестите в Иран. \"САЩ няма да повторят срамната грешка от нашето минало, когато останаха настрана и игнорираха героичната съпротива на иранския народ, борещ се с бруталния режим\", пише политикът в своя Twitter. \"Смелата и нарастваща съпротива на иранския народ днес дава надежда и вяра на всички, които се борят за свобода и срещу тиранията. Ние не трябва и няма да ги разочароваме\", продължи Пенс. Президентът на САЩ, Доналд Тръмп, подкрепи иранските демонстранти с публикация в Twitter, която гласи \"великият иранския народ е бил репресиран в продължение на много години.\" Иранците са предпазливи към Тръмп заради позицията му по отношение на историческото международно споразумение, относно ядрената програма на Иран, постигнато през 2015 г., както и заради неговите приятелски отношения със Саудитска Арабия и Израел. Американската политика в Близкия изток, която причини опустошения в Ирак и нестабилност в съседна Сирия, не са много убедителни за иранците. Всяка намеса на администрацията на САЩ, дори и под формата на туитове, „не е добре дошла в региона, особено в Иран, нито сред политиците, нито сред хората по улиците, защото те вече са изпитали това, което САЩ подготвиха за Близкия изток \", каза анализатор на събитията. От своя страна руското министерство на външните работи заяви, че счита за неприемлива всяка външна намеса в ситуацията в Иран. \"Това е вътрешна работа на Иран. Надяваме се, че ситуацията няма да се развие по сценарий на насилие и кръвопролития. Всяка външна намеса, която ще дестабилизира ситуацията, би била неприемлива\", заяви руското външно министерство.", "date": "2018.01.03", "title": "САЩ внимателно следят протестите в Иран"}
{"url": "http://www.classa.bg/%D1%81%D0%B2%D1%8F%D1%82/item/376957-%D0%B1%D1%83%D0%BD%D0%B4%D0%B5%D1%81%D0%B1%D0%B0%D0%BD%D0%BA-%E2%80%9C%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0%E2%80%9D", "text": "B интepвю зa гepмaнcĸoтo издaния Еurо аm Ѕоnntаg члeнът нa cъвeтa нa диpeĸтopитe нa Бyндecбaнĸ Kapл-Лyдвиг Tил зaяви, чe въвeждaнeтo нa ĸpиптoвaлyтa в в eвpoзoнaтa нe ce пpeдвиждa. Hитo eднa oт цeнтpaлнитe бaнĸи нa Eвpoпeйcĸия cъюз нe възнaмepявa дa въвeждa cocбcтвeнa ĸpиптoвaлyтa. Toвa изявлeниe e oтгoвop нa плaнoвeтe нa Ecтoния дa въвeдe дъpжaвнaтa ĸpиптoвaлyтa ecтĸoйн.   Heoтдaвнa пpeзидeнтът нa Epoпeйcĸaтa цeнтpaлнa бaнĸa Mapиo Дpaги зaяви, чe нитo eднa oт дъpжaвитe в Eвpoпeйcĸия cъюз нямa пpaвo дa въвeждa ĸaĸвaтo и дa e coбcтвeнa вaлyтa. Toвa изĸaзвaнe cъщo ce cчитa зa oтгoвop нa плaнoвeтe нa Ecтoния зa въвeждaнe нa coбcтвeнaтa дъpжaвнa ĸpиптoвaлyтa ecтĸoйн.   Kapл-Лyдвиг Tилe oбяcни, зaщo битĸoйнът ce e пoявил тoчнo cлeд финaнcoвaтa ĸpизa.   ", "date": "2018.01.03", "title": "Бундесбанк: “В Еврозоната официална криптовалута няма да има”"}
{"url": "http://www.classa.bg/%D1%81%D0%B2%D1%8F%D1%82/item/376959-%D0%BA%D0%BE%D0%BB%D0%B5%D0%B4%D0%B5%D0%BD-%D0%BF%D0%BE%D0%B4%D0%B0%D1%80%D1%8A%D0%BA-%D0%BE%D1%82-19-%D0%BC%D0%B8%D0%BB%D0%B8%D0%BE%D0%BD%D0%B0", "text": "В САЩ на Коледа, поради компютърна грешка бяха отпечатани многобройни печеливши билети за лотария. Общо, наградите, ако бъдат валидирани, възлизат на 19,6 милиона долара, съобщиха местните медии. В щата Южна Каролина, машината за билети на местна лотария, отпечата за два часа билети с награди по 500 долара. След закупуването на някои печеливши билети, стотици американци се втурнаха да купят повече номера, докато организаторите не усетиха техническия проблем и спряха продажбата. Съобщава се, че местен жител, с помощта на свекърва си, е купил билети на стойност $ 100 с обща награда от $ 18,000. Въпреки това, когато се опитал да получи наградата, в касата му казали, че билетите се считат за невалидни. Представителите на компанията, която организира тази лотария, официално съобщиха, че е възникнала грешка и започнаха разследване. Средствата за изплащане на наградите ще бъдат замразени за момента, но все още не е известно със сигурност дали всички хора, закупили билети по време на компютърната грешка, ще получат паричните награди.", "date": "2018.01.03", "title": "Коледен подарък от 19 милиона"}
{"url": "http://www.classa.bg/%D1%81%D0%B2%D1%8F%D1%82/item/376958-%D1%88%D1%80%D1%8C%D0%BE%D0%B4%D0%B5%D1%80-%D0%B5%D1%80%D0%B4%D0%BE%D0%B3%D0%B0%D0%BD-%D0%B8%D0%BC%D0%B0-%D1%81%D0%B2%D0%BE%D0%B8%D1%82%D0%B5-%D0%B7%D0%B0%D1%81%D0%BB%D1%83%D0%B3%D0%B8,-%D0%BD%D0%B0-%D0%BF%D1%83%D1%82%D0%B8%D0%BD-%D0%B8%D0%BC%D0%B0%D0%BC-%D0%B4%D0%BE%D0%B2%D0%B5%D1%80%D0%B8%D0%B5", "text": "  Справедливостта. Честност по отношение на хората, с които работя, но също така и справедливост по отношение на политическите ми противници. Винаги съм се ръководил от справедливостта. Не, в политиката понякога не се получава, но ако се е случвало да нараня някого, никога не съм го правил умишлено. Все пак знам какво означава човек да бъде изолиран. Да, научихме от опит, че с дрипльовци никой не иска да си играе. Но не ме разбирайте погрешно. Имах щастливо детство. Майка ми ни отгледа и възпита с любов и ласки, самопожертвователно. Никога не ни е удряла. Радвахме се на свобода. Налагаше се да се грижим сами за себе си, но имахме и свободата да го правим. Не са по-важни отколкото за другите хора. Дават независимост. Със сигурност. Работата ми там е много интересна. Ах, знаете ли, ако участвах в управляващия орган на едно американско, а не руско предприятие, тогава всички биха казали: Браво! Така че в тази критика се крие също и известна доза лицемерие. Но аз нямам желание да се занимавам нито с едното, нито с другото. Постът в Борда на директорите на „Роснефт” е голямо предизвикателство, а поддържането на добри отношения с компанията и с Русия е от изключителен интерес за Европа. Става дума за надеждно снабдяване със суровини, които са ни необходими за нашата икономика. Не на последно място става дума и за работни места в Германия. Обаче аз съм противник на тези санкции. И рано или късно те ще бъдат отменени. От една страна, това е моят живот. Това съм аз. От друга страна, мисля, че моята ангажираност в полза на общото благо е достатъчно подкрепена от факти. И настоящата ми работа – дори и да е спорна – в крайна сметка ще послужи на интересите на нашата държава. Да, така е. И ще остане така и в бъдеще. Вярвам на Владимир Путин. . Нали приятелството все пак означава човек да казва на приятеля си също и своето собствено мнение и да го критикува. Но това не се прави публично, а на четири очи. Възможно е. Всеки има своите тайни. Така са устроени хората. В международната политика се налага да бъдат водени разговори също и с диктатори. Ако преговаряхме само с политици, които са безупречни като демократи, щяхме да се чувстваме доста самотни. Що се отнася до Сирия, необходимо е политическо решение. И Западът също така разбра, че такова решение е възможно единствено с Асад. Остава обаче поставената цел, че след преходния период единна Сирия трябва да може да съществува без него. Не, не съм съгласен. Управлението на Русия не е лесно дело. По-скоро би трябвало да се изхожда оттам, че след Путин няма да е по-добре. Постепенното сближаване би било крачка към приключването на взаимните санкции. Не съм сигурен, че в Крим и в Източна Украйна нямаше да се стигне така или иначе до сблъсъци с насилие. Украйна е една разделена в културно отношение страна. Хората в Донбас се чувстват част от Русия. Не е възможно там да се постигне мир с помощта на полиция, която е управлявана от Киев. Обещаната от украинското правителство федерализация все още не е въведена. Не само Русия, но също така и Украйна не е изпълнила своите задачи. Преговорите на Европейската комисия за присъединяването на Украйна към Европейския съюз трябваше да бъдат водени паралелно с Украйна и с Русия. Тогава може би щеше да се стигне до съгласие. Този мъж има заслуги. Той модернизира Турция в икономическо отношение. Трагичното е, че напоследък наблюдаваме сериозни отрицателни промени в страната. Много съжалявам за това. И Европейският съюз обаче невинаги се е отнасял справедливо с Турция и се е дистанцирал от нея. Както и в случая с господин Щойтнер, не искам да говоря публично за своята роля, защото това по никакъв начин не помага за делото. Не. Като сърдечни! (смее се) Сериозно говоря. Трябва да правите разграничение между моето отношение към Германската социалдемократическа партия и към някои от нейните функционери. Аз нямам никакви проблеми с членовете на Германската социалдемократическа партия, получавам много покани от местните партийни организации. Съществуват обаче отделни функционери, които с удоволствие придирят на бившия канцлер, за да изглеждат самите те по-значими. Странно, нали? Обаче в някаква степен е разбираемо. Като член, а по-късно и председател на „Младите социалисти” съм влизал в спорове с Хелмут Шмит. Всяко ново поколение трябва да се доказва. И го прави, включително като се конфронтира със старите членове на партията. Това е трудна работа. Аз самият нямам особени проблеми да го направя, но моята партия, към която съм много привързан, не би одобрила такъв ход. Ханс-Йохен Фогел веднъж сподели, че Оскар Лафонтен е сдал поста председател на Германската социалдемократическа партия като старо ненужно палто, което човек прибира в гардероба. Не се постъпва така. Много членове на Германската социалдемократическа партия не могат да му простят това. Не съм съгласен, не мисля така. Погледнете само какви хора се бутат в левицата – няма как да има разумно сътрудничество с тях! Как точно му беше името на техния председател? А, да, вярно… С тези хора не може да се изгражда държава. Настоящото поколение на политиците от левицата не е готово и не е в състояние да работи с нас. Защо? Не е задължително да бъде така. След госпожа Меркел и в Християндемократическия съюз нищо повече няма да дойде. Нека бъдем търпеливи, партиите търпят развитие. Ръководството на Зелените на федерално ниво понастоящем е по-скоро консервативно. Госпожа Катрин Гьоринг-Екхарт и господин Джем Йоздемир в крайна сметка са несъстояли се членове на Християндемократическия съюз. Към тях няма особени очаквания. Но никой не знае какво ще се случи след тях. След изборите за Бундестага бях на мнение, че трябва да оставим да бъде съставена така наречената коалиция „Ямайка” и да приемем ролята на опозиция. Но след това преговорите за „Ямайка” се провалиха… Бях наясно, че Зелените са гъвкави и непременно искат да участват в управлението. Но се изненадах, че Свободната демократическа партия не желае да поеме отговорност за създаването на правителство. И тук трябва да се каже, че госпожа Меркел, която е една достойна за уважение личност, провали този процес. Това беше политическа грешка. Тя нямаше стратегия. Господин Лиднер, лидерът на Свободните демократи, поне имаше стратегия. Той не искаше да става придатък на един „позеленял” Християндемократически съюз и на едни превърнали се в консерватори Зелени. Мога да разбера тази позиция от негова гледна точка. След провала на преговорите за така наречената коалиция „Ямайка” Германската социалдемократическа партия направи грешка, взимайки решение, с което продължи да изключва участието си в нова „широка” коалиция. От партията можеха да заявят какви са принципните им представи относно съставянето на правителство. А след това вече можеха да преговарят. А сега са принудени да приемат тази позиция, защото федералният президент ги призова да го направят. Това съвсем естествено създава впечатление за нерешителност. Няма да настъпи краят на света от едно правителство на малцинството, в скандинавските страни това е реалност. Но в Германия няма такава традиция, а и нашата роля в Европа и в света е различна. За Германската социалдемократическа партия такова управление би означавало при всяка законодателна инициатива да се налага да обосновава защо е против. Така нейните представители сами биха подложили на изпитание своето единство. Какво трябва да означава това? Това са глупости. Всичко или нищо. А съвсем „нищо” не става. Аз мисля, че допитването до мнението на партийните членове по принцип е правилно при взимането на централни решения. Сигурен съм, че членовете на Германската социалдемократическа партия със значително мнозинство ще се обявят за една „широка” коалиция. Германската социалдемократическа партия трябва да бъде дом на онези хора, които се стремят към напредък. Но тя трябва да бъде дом и за тези хора, застъпващи мнението, че всичко, което днес разпределяме, най-напред следва да бъде заработено. Това се нарича икономическа компетентност. Тогава за партията отново ще гласуват повече от 30% от гласоподавателите. В това съм напълно убеден. Тук в Хановер. На втория ден от Коледа децата ми ще дойдат на гости. И тогава аз ще сготвя за тях. Пържени картофи с яйца на очи. В случая не върви. Без коментар. Но бъдете уверени, че ще имам една прекрасна Коледа.", "date": "2018.01.03", "title": "Шрьодер: Ердоган има своите заслуги, на Путин имам доверие"}
{"url": "http://www.classa.bg/%D1%81%D0%B2%D1%8F%D1%82/item/376956-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%B8%D0%B7%D1%85%D0%B2%D1%8A%D1%80%D0%BB%D1%8F%D0%BC%D0%B5,-%D0%B2%D0%B5%D1%87%D0%B5-%D0%B5-%D0%B2-%D1%85%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%82%D1%80%D0%B0%D0%BF%D0%B5%D0%B7%D0%B0%D1%82%D0%B0-%D0%BD%D0%B8", "text": "Малки пластмасови късчета могат да се открият в месото на мидите по цял свят – от европейската част на Арктика до Китай. Замърсяването им е знак за глобалното разпространение на пластмасовите боклуци из океана, които в крайна сметка вече се озовават в чиниите на хората.     Мидите в девствените води на Арктика са показали наличие на най-много пластмаси от всички тествани миди по норвежкото крайбрежие при проведено изследване на Норвежкия институт за изследване на водите (NIVA) този месец. Пластмасовите частички навярно идват на север от океанските течения и ветровете Европа и Америка, според изследователя на NIVA Ейми Лушер. Попаднали там, те се въртят из Арткическите води и се раздробяват на дребнич астици. „Микропластмаси се откриват у мидите навсякъде, където учените са направили проби“, каза тя.   В по-рано проведени проучвания микропастмаси бяха открити у морските организми в държави като Китай, Чили, Канада, Великобритания и Белгия. Мекотелите съдържат средно 1,8 частици микропластмаса.   Миналата година китайските изследователи предложиха мидите да бъдат приети за глобален „биоиндикатор за замърсяването с микропластмаса“, тъй като мекотелите живеят на морското дъно – където се озовават много от пластмасите – и за разлика от рибата стоят на едно и също място.   „Това е предупредителен сигнал, че трябва да направим нещо за намаляване на попадането на на пластмаса в океана“, казва Ричърс Томпсън, професор в университета в Плимут и експерт по микропластмаса. Новината на NIVA е повод за голяма загриженост, смята то й.", "date": "2018.01.03", "title": "Пластмасата, която изхвърляме, вече е в храната на трапезата ни"}
{"url": "http://www.classa.bg/%D1%81%D0%B2%D1%8F%D1%82/item/376955-%D1%87%D0%BE%D0%B2%D0%B5%D1%88%D0%BA%D0%B0%D1%82%D0%B0-%D0%B0%D0%BB%D1%87%D0%BD%D0%BE%D1%81%D1%82-%D0%BD%D1%8F%D0%BC%D0%B0-%D0%B3%D1%80%D0%B0%D0%BD%D0%B8%D1%86%D0%B8%E2%80%A6", "text": "    Но има и такива, които година след година здраво се придържат към своите слабости.   Човекът живял в много скромен апартамент в покрайнините на Канзас Сити. Всичките му дрехи били дарени от благотворителни организации. Храната си изпросвал по бензиностанции и магазини. С една дума, начинът му на  живот указвал за липсата на пари, или по-скоро пълната им липса. Каква ли е била изненадата на санитарите и полицаите, когато дошли за да закарaт тялото му в моргата.   От матрака на стареца, който починал на 73-годишна възраст, те видели да стърчи банкнота от $ 100. От любопитство решили да видят какво има вътре в матрака. И намерили 350 хиляди долара! И тъй като наследници „беднякът“ нямал, парите били дадени на фонда на общината за подпомагане на други нуждаещи се.     Този псевдоним е даден на Хенриета Хауланд Грийн. През 1998 г. списание „American Heritage“ я включва в списъка на най-богатите американци. Между другото в този списък тя е единствената жена.   Хенриета знаела, че пестеливостта е един от основните добродетели. Но както се оказва, и с това може да се злоупотребява.   Обикновено седмично за храна тя харчела не повече от пет долара. Тя често се местела от място на място и почти винаги се настанявала в евтини апартаменти под наем. За да укрива данъци се записвала под чуждо име. Освен това, както се говори, за да пести, не използвала топла вода. Ходела облечена само с една черна рокля, която, отново заради икономии, прала само в изключителни случаи. Веднъж цяла нощ търсила пощенска марка, която струвала два цента.   Но алчността на жената достига своя връх, когато синът й си чупи крак. След като не могла да намери безплатна болница, където биха го приели, тя решава да лекува момчето си у дома. Резултатът от това „лечение“ довежда до ампутация на крака му. Операцията, между другото, плаща бащата, с когото Грийн била в развод.  През целия си живот синът и ходи с дървена протеза. След смъртта си, тя оставя повече от сто милиона долара, и това през 1916 г.   Завещанието на американски милионер е едно от най-необичайните в света. По-точно е да се каже – абсурдно. След смъртта на Доркас всичките му $ 64 милиона отиват при Максимилиян. И всичко би било нормално, но Максимилиян е куче. Роджър Доркас завещава на кучето си $ 64 милиона Роджър Доркас умрял и оставя на кучето си цялото си състояние, а на съпругата си – нищо. Независимо от факта, че съдът взима страната на кучето, младата съпруга намира изход. Тя се омъжва за новоизпечения милионер.   Той също е със статут на най-богатият човек в света и също бил невероятно стиснат. Петролният магнат поставил на вилата си таксофон на телефона за да не плаща разговорите на гостите си. Когато е отвлечен внукът му, той категорично отказва да плати откуп за него и променя решението си едва след като получил плик с част от ухото на момчето. Въпреки това Гети плаща много по-малко от поисканата от похитителите сума.    ", "date": "2018.01.03", "title": "Човешката алчност няма граници…"}
