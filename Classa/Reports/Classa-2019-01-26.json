{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391967-%D0%BD%D0%B0%D0%B9-%D0%B2%D1%81%D0%B5%D0%BE%D0%B1%D1%85%D0%B2%D0%B0%D1%82%D0%BD%D0%BE%D1%82%D0%BE-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%BB%D0%B8%D1%87%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%86%D0%B0%D1%80-%D0%BA%D0%B0%D0%BB%D0%BE%D1%8F%D0%BD", "text": "Най-всеобхватното историческо изследване на личността на цар Калоян – една от най-ярките фигури в българската история в книгата „Цар Калоян. Ромеоубиеца (1197-1207)“ от съвременния български историк Веселин Игнатов На българския книжен пазар излиза книгата „Цар Калоян. Ромеоубиеца (1197-1207)“ с логото на издателство „Милениум“ на добре познатия български историк Веселин Игнатов, която е част от поредицата посветена на исторически личности, включващаследните заглавия: „Хан Крум Победоносецът“, „Васил Левски – факти и фикции“,„Разстрелът на Христо Ботйов“, „Стефан Стамболов – революционер без революция“. В същия дух е издържано и историческото изследване на личността на големия български държавник, дипломат и военачалник цар Калоян. На 6 януари 1186 г. в Търновград е прогласена независимостта на България. След 168-годишно византийско господство българите се сдобиват със свобода, цар, държава. През следващите 12 години е извършена колосална по параметри, стойност и значение работа, в резултат на която България  е изградена като държава, развива се до значителна сила в Европейския изток и основен фактор в геополитическите процеси. Зад всичко това стои цар Калоян – за когото много е писано, но сякаш и много е премълчано. Тепърва предстои да му отдадем признателност като на най-европейския български владетел през Средновековието– хармонична еманация на българските интелект и дух, характер и манталитет, воля и потенциал. В монографията авторът прави един успешен исторически портрет на личността на най-представителния държавен глава на т.нар. Второ българско царство, като представя малко известни исторически факти от живота на дипломата, подредени хронологично – произход на личността му, ранните години от живота му, период на управление и смърт. Българският историк разкрива също и всички спекулации около мястото, на което е погребан най-европейският български владетел. Фактите и изворите, цитирани от автора, доказват големият принос на държавника Калоян на бойното поле, представят го като добър стратег, тактик, прагматик и ръководител. В този амбициозен и обемен изследователски труд авторът оборва наслоени неверни представи за факти, личности и събития, пряко свързани с личността на цар Калоян и средновековната ни история. Именно затова и книгата е насочена единствено към преодоляване на историческите неточности и е посветена на опита да се въздаде заслуженото признание на един от най-успешните ни във военно отношение владетел, който е утвърдил България на международната политическа арена, извеждайки я до първостепенна позиция на определящ фактор в живота на Европа и Изтока през Средновековието. В изчерпателното аналитично изследване авторът Веселин Игнатов предоставя на читателя всеобхватна картина, представяща средновековната ни история и най-знатните и най-запомнящите ѝ личности, оставили трайна следа в историята ни. Книгата е сериозен историографски труд, подходящ и за учени, и за неизкушените читатели, които в хода на търсене на истината за пръв път ще се срещнат с малко познатите исторически факти за известния държавник. ", "date": "2019.01.26", "title": "Най-всеобхватното историческо изследване на личността на цар Калоян"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391968-%D0%B6%D0%B5%D0%BB%D1%8F%D0%B7%D0%BD%D0%B0%D1%82%D0%B0-%D0%B6%D0%B5%D0%BD%D0%B0-%D0%BD%D0%B0-%D0%BD%D0%B8%D0%BD%D0%B0-%D0%B1%D0%B5%D1%80%D0%B1%D0%B5%D1%80%D0%BE%D0%B2%D0%B0-%D0%B2%D0%B5%D1%87%D0%B5-%D0%B5-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D1%87%D0%B8%D1%82%D0%B0%D1%82%D0%B5%D0%BB%D0%B8%D1%82%D0%B5", "text": "Загадъчната Мура, наречена от авторката „желязната жена“, защото устоява на всички превратности на съдбата – а съдбата й е крайно необичайна – е смятана на Запад за „руската миледи“ и „червената Мата Хари“ (в книгата това е само загатнато, но днес е установено, че наистина е била двоен агент – съветски и британски). Далеч повече е интересна обаче както на авторката, която я е познавала лично, така и на читателя с връзките си с британския дипломат, агент и мемоарист Робърт Локхарт, с руско-съветския писател Максим Горки и с английския фантаст Хърбърт Уелс. Но може би още по-завладяваща е тази биография – отдавна станала бестселър навсякъде където е издавана – в качеството си на изключително свидетелство, подкрепено с много документи, за цяла една епоха от световната история: за Първата световна война, Октомврийската революция и отношението на Европа към нея, за драматичната действителност в Съветска Русия, за живота на руските емигранти, без да забравяме майсторски описаните образи на Локхарт, Горки, Уелс и цяла поредица други исторически личности. „Желязната жена“ е необикновена книга, която издателство „Колибри“ предлага на читателя с почит към една също толкова необикновена писателка. Коя е Нина Берберова? Руска писателка, родена през 1901, починала през 1993-та. Емигрира след Октомврийската революция в Париж, живее там 25 години, през които общува с легендарни личности като Ана Ахматова, Владимир Набоков, Борис Пастернак, Марина Цветаева, впоследствие се установява в Съединените щати, където преподава руски език в университета в Йейл. Посещава Русия през 1989 г. Междувременно сътрудничи на литературни списания и пише статии, разкази, новели и романи, предимно биографични, сред които „Чайковски – историята на един самотен живот“, „Бородин“, „Александър Блок и неговото време“, „Делото Кравченко – история на процеса“, „В памет на Шлиман“ и автобиографията „Курсивът мой“. „Желязната жена“ е биографията на баронеса Мария Закревска Бенкердорф – Мура, издадена за пръв път в Ню Йорк през 1981 г. На името на Нина Берберова е наречен площад в Арл, където се намира издателството „Акт Сюд“, издавало нейните книги. ", "date": "2019.01.26", "title": "\"Желязната жена\" на Нина Берберова вече е в ръцете на читателите"}
{"url": "http://www.classa.bg/%D1%81%D0%B2%D1%8F%D1%82/item/391961-metoo-%D0%BA%D0%B0%D1%82%D0%BE-%D0%B1%D0%B8%D0%B7%D0%BD%D0%B5%D1%81", "text": "...Да продаваш данните за жертвите на секстормоз   \"Аз съм с тях\" - това е слоганът на нов сайт, който претендира, че може да помогне на жертвите на секстормоз на работното място, като ги свърже с други пострадали от едни и същи виновници. Проектът е създаден от калифорнийска двойка, която планира да го издържа, като заличава личните данни от сигналите на пострадалите жени и мъже, и ги продаде на съответните работодатели.     Използването на технологиите в битката срещу реалните насилници е похвално, но принципите, които работят за бизнеса и пазара, понякога могат да бъдат опасни, ако се приложат към чувствителни проблеми като сексуалното посегателство.   Сайтът е поредният пример за пресечната точка между движението #MeToo и технологиите, но вече стана обект на критики от страна на експерти по защитата на личните данни. ImWithThem.org е основане от маркетинг-специалистката Лори Джиранд и съпругът й Скот Макгрегър, бивш главен изпълнителен директор на технологичния гигант Broadcom. Целта на техния проект е да даде възможност на жертвите на сексуални посегателства да подадат сигнал срещу конкретния извършител, но да го направят конфиденциално. Оттам нататък сайтът ги свързва с други потенциални жертви на заподозрения \"хищник\". Смисълът на този инструмент е да помогне на пострадалите при евентуалното повдигане на казуса пред работодателя, медиите или друга институция, към която решат да се обърнат колективно. Често жертвите на сексуален тормоз събират смелост да се изправят срещу виновната страна едва когато разберат, че не са единствените пострадали.  Колкото повече сигнали се акумулират срещу дадено лице, толкова по-вероятно е те да бъдат привлекат внимание и да се разследват. Сайтът на Джиранд е само част от новото явление на онлайн-приложения за жертви на тормоз, което се зароди след началото на #MeToo и натрупването на все повече свидетелства за агресия. Експертите обаче предупреждават, че независимо от добрите намерения, технологиите водят със себе си рискове за злоупотреби, които да се върнат с обратна сила върху пострадалите жени и мъже. Сексуалният тормоз, насилието и дискриминацията са проблем, с който активистите се борят от години, но дори те разбират, че не може да се жертва личното пространство, сигурността и конфиденциалната информация на жертвите в името на \"общото благо\". Един от алтернативните сайтове - Callisto - наскоро разшири услугите си отвъд студентско-академичната общност, като отвори платформата си за основатели на стартъпи, които искат да сигнализират за тормоз от страна на инвеститори. Статия по темата в \"Уол Стрийт Джърнъл\" обяснява, че компанията има желание да си партнира с профсъюзи, браншови организации и търговски дружества, за да финансира дейността си. Мобилното приложение JDoe се появи през 2018 г. с амбицията да предостави сигурна връзка между жертвите на тормоз и адвокати, които могат да ги представляват пред съда срещу конкретните заподозрени лица. То се издържа с абонаментни вноски от страна на юристи, които получават в замяна потенциални клиенти. Допълнително, JDoe има право да получи дял от евентуалните финансови споразумения при успешно приключване на съдебния процес. ImWithThem обаче прилага различен финансов модел - предлагане на агрегирани бази данни за купуване от работодателите . Компанията се рекламира с това, че \"търси повторяеми модели според фактори като извършители, компании или индустрии\", за да изпълни мисията си. В Правилата за защита на личните данни се казва следното: \"Споделената информация\" като полът на потребителя, връзката му с извършителя, сериозността на посегателството и степента на удовлетворение от работата със сайта може да се анализира, маркетира и продава в агрегиран формат на трети страни. Джиранд твърди, че компаниите няма да могат да купуват достъп до индивидуалните сигнали, но ще имат възможност да четат доклади за \"най-честите случаи на тормоз\" или за \"отделите, в които са подадени най-много сигнали за тормоз\". Целта е работодателите да получават обща картина за тенденциите и проблематичните звена. Този модел се оспорва от Ева Галперин, директор по киберсигурността във Фондация \"Електронна граница\" и съветник на доброволни начала за Callisto. Според нея има фундаментално неразбиране на причините, поради които едно търговско дружество би платило за подобни данни. Тя посочва, че агрегираните данни невинаги запазват в тайна самоличността на потребителя, а много лесно могат да бъдат \"деанонимизирани\", особено ако разполагате с повече от един информационен набор. Компанията-работодател на жертвата може да се възползва от разкритието, за да се саморазправи с хората, които се оплакват от сексуален тормоз и насилие на работното място - с други думи, да им запуши устата. Джиранд подчертава, че данните нарочно ще се компилират със сигнали на други потребители, така че да се затрудни разкриването на самоличността на конкретен жалбоподател. Съответно - ImWithThem няма да предлага услугите си на фирми с твърде малък брой служители. И все пак компанията й си запазва правото да подаде сигнал до полицията, ако установи случай на сериен сексуален насилник . Когато името на предполагаемия извършител бъде осветено пред службите, ще стане лесно да се идентифицира и самоличността на подателя на сигнала. Критиците посочват, че ако се използва алгоритъм за определяне на това кой заслужава и кой не заслужава да бъде предаден на полицията - без съгласието на подателите на сигналите - това би било проблем. На този аргумент създателите на ImWithThem отговарят със следното: ще информираме полицията само ако се появят сигнали за педофили или ако забележим повторяеми сигнали за изнасилвания в един и същи район. Собствениците на компанията посочват, че разбират правото на потребителите им сами да преценят дали да замесят властите в казуса или не. Критики заради потенциалната злоупотреба с лични данни има при всички нови приложения с подобна цел. Всички те са длъжни да предоставят данните на потребителите си, ако им бъде наредно със съдебна заповед. Точно това се случи, когато един от мъжете, включени в списък с журналисти, набедени за сексуални хищници, заведе дело за разкриване на самоличността на всички \"набедителки\". Google, през чиято платформа беше съставен и споделен този списък, се принуди да предостави на съда всички по-ранни негови версии, имената на всички съ-автори и цялата електронна комуникация, свързана със създаването, публикуването, редактирането и разпространението му. Разбира се, има опасност и от поява на злонамерени податели на фалшиви сигнали с цел компрометирането на невинен човек. ImWithThem проверява самоличността на потребителите си при влизането им в сайта, но и съветва всички да подсигурят допълнително връзката си, за да не допуснат някой друг да хакне профила им и да се представи за жертва. Използването на технологиите в битката срещу реалните насилници е похвално, но принципите, които работят за бизнеса и пазара, понякога могат да бъдат опасни, ако се приложат към чувствителни проблеми като сексуалното посегателство.", "date": "2019.01.26", "title": "#MeToo като бизнес..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391962-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%BE%D1%80%D0%B5%D0%BB-%D1%81-%D0%BE%D1%80%D0%B8%D0%B7", "text": " с извънреден принос към изкуството на ГМО-коалициите. Лидерът на \"Воля\" бръкна смело в черната кутия с живи изрезки от партийната система, и извади шепа отбрани миниатюри с потенциал за хибридна селекция.   На идеологическо ниво коалицията \" \" напомня на резултат от изначално сгрешен научен експеримент, закрепен на крака с помощта на канап, пирони и велкро. Краен антиевропейски национализъм в стил \"Льо Пен\" е комбиниран със социалдемократическа (по заглавие) платформа. Парче от фрагментираното до безкрайност земеделско наследство, което доскоро красеше ревера на БСП, е съчленено в обща форма с дясно-либерална абревиатура.     На това отгоре е отправяна покана за участие и към СДС, чието ръководство все пак е предпочело да запази лице, отколкото да влиза в коалиция с партии с \"идеологически и геополитически различия\". Идентичността , която \"Българските родолюбци\" претендират да защитават на Евроизбори 2019, май е единственият елемент, който видимо липсва в новата коалиция. Процесът на разпад се задейства само няколко часа след анонса за създаването й. Ако съгласието около идеята за общо явяване на изборите е било договорено на ниво \"лидери\", то се оказа неприятна изненада за част от съпартийците им. Касим Дал, който основа НПСД преди 7 години, свали доверието от председателя на партията Орхан Исмаилов в деня, в който той брандира листата на Марешки с логото на неговата \"народна партия\". Дори режисьорът Евгений Михайлов, който през 2017 г. изненадващо се яви като кандидат-депутат от НПСД-ДОСТ, остана изумен от готовността за коалиции всякакви у доскорошните си партньори: \"Орхан Исмаилов - \"натовския\" зам.-министър на отбраната - влиза в коалицията, която е за напускане на НАТО и против покупката на F-16?\". На практическо ниво, обаче, създаването на \"Воля - Българските родолюбци\" има много повече логика. Колкото и да е изненадващо, всеки от отделно взетите \"несъвместими\" фактори в съюза има предистория на обща политическа активност с поне един от останалите си нови коалиционни партньори. Веселин Марешки (\"Воля\") и Кольо Парамов (\"Обединена социалдемокрация\") са се явявали заедно на парламентарни избори през 2013 г. И Орхан Исмаилов, и Спас Панчев заемаха постове във втория ешелон на администрацията по време на Тройната коалиция. И двамата са били зам.-министри на отбраната, макар в различни правителства. Партиите на Панчев и Парамов бяха \"малки\" партньори на БСП по едно и също време, докато Михаил Миков се опитваше да стабилизира левицата. И двамата са били депутати с мандата на БСП, макар и в различни периоди.     В момента Веселин Марешки и Спас Панчев (независим след изключването от ПГ на БСП през 2018 г.) са народни представители в 44 Народно събрание, като много често се оказват в позиция да крепят или кворума, или мнозинството. Слабите електорални резултати не са притеснителна новина за когото и да е от участниците в общата листа. В зависимост от събраните гласове на Евроизбори 2019, независимо от крайната им сума, коалицията може да прокара пътя за втори опит наесен - по време на местните избори, когато всеки може да прелее локалното си влияние към общия резерв. С едно наум: всички подобни внезапни смески имат склонност към също толкова внезапно разпускане в най-неочаквания момент. Достатъчно е да си спомним за коалицията \"Яне Янев - В. Марешки\" (a.k.a. \"Ярешки\"), която дори не доживя парламентарния вот през 2013. Ето това вече щеше да бъде спектакъл...", "date": "2019.01.26", "title": "Коалиция \"Орел с ориз\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391963-%D1%81%D0%B5%D1%80%D0%B3%D0%B5%D0%B9-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BA%D0%BE%D0%B9%D1%82%D0%BE-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%BA%D0%BE%D0%BF%D0%B0%D0%B5-%D0%BE%D0%BA%D0%BE%D0%BF%D0%B8-%D0%BC%D0%B5%D0%B6%D0%B4%D1%83-%D0%B1%D1%81%D0%BF-%D0%B8-%D0%BF%D0%B5%D1%81,-%D1%81%D1%82%D1%80%D0%B5%D0%BB%D1%8F-%D0%B2-%D0%BA%D1%80%D0%B0%D0%BA%D0%B0-%D1%81%D0%B8", "text": "\"Който се опитва да копае окопи между БСП и ПЕС, стреля в крака си\" това заяви президентът на европейските социалисти Сергей Станишев преди началото на конгреса на БСП.     „Голяма част от битките, които сме водили и спечели в този Европарламент – срещу орязването на парите за кохезия, срещу двойните стандарти на храните, за приемане в Шенген с всички граници, срещу дискриминация на България, нямаше да бъдат възможни без подкрепата на социалистическото ни семейство“, обясни Станишев. „БСП се стреми да управлява страната, но когато управляваме, кой ще бъде съюзникът ни в Европа? Защото винаги, когато левицата в България управлява, десницата в Европа прави всичко възможно да й пречи и да я провали.“", "date": "2019.01.26", "title": "Сергей Станишев: Който се опитва да копае окопи между БСП и ПЕС, стреля в крака си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391964-2-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BB%D0%B5%D0%B2%D0%B0-%D1%87%D0%B0%D0%BA%D0%B0%D1%82-%D0%BC%D0%BD%D0%BE%D0%B3%D0%BE-%D0%B1%D1%8A%D0%BB%D0%B3%D0%B0%D1%80%D0%B8-%D0%B4%D0%B0-%D1%81%D0%B8-%D0%B3%D0%B8-%D0%BF%D1%80%D0%B8%D0%B1%D0%B5%D1%80%D0%B0%D1%82", "text": "...а те не знаят за съществуването им, но ето какво трябва да направят!     Министерството на финансите публикува Концепция за личните сметки на физически и юридически лица, водени от „Централен депозитар\" в т.н. Регистър А. Основните моменти от нея са придобитите акции от масовата приватизация, към които не е проявен интерес през последните 15 години, да бъдат вкарани в нов инвестиционен фонд. Но преди това хората да имат възможност да ги продадат и да получат пари в брой. С въпроси за какви акции става въпрос и какъв ще бъде ефектът от промените се обърнахме към изпълнителния директор на Централен депозитар Васил Големански.    Кой е той?       Васил Големански е член на Съвета на директорите и изпълнителен директор на Централен депозитар. В периода 2010–2018 г. г-н Големански е изпълнителен директор на Българска фондова борса.      Преди това той заема позицията мениджър корпоративни клиенти в Hewlett-Packard (HP). Г-н Големански е един от създателите на технологичната система на Централен депозитар и до 2007 г. работи като директор на направление „Информационни технологии\" там. До декември 2009 г. той е член на Съвета на директорите на Фючърсна борса София. Васил Големански притежава магистърска степен от Техническия университет в София   – Към Централния депозитар има регистър на всички собственици на акции от търгувани на борсата дружества, както и на придобитите акции от масовата приватизация. Колко граждани имат акции от такива дружества и колко от тях не са се интересували от книжата си през последните 15 години?    – В регистъра за безналични финансови инструменти в Централен депозитар се водят и всички акции, придобити в компании, участвали в процеса на масова приватизация. Общият брой на физическите лица, собственици на акции, придобити в масовата приватизация, е около 3 млн. Малко над 2 млн. от тях не са имали никакво движение по сметките си   .– Каква е стойността на тези „спящи\" акции?     – За да се каже каква е стойността на тези активи трябва да се вземе предвид пазарната стойност на акциите на всяко едно дружество. За дружествата, които не са публични и не се търгуват на борсата няма публично оповестена цена и е необходимо да се прави оценка. Централен депозитар разполага с номиналната стойност на тези акции (така както е емитирана и регистрирана в търговския регистър), така че по номинална стойност тези активи са около 2 млрд. лв.    – Какъв е средният обем на притежаваните от един човек „спящи\" акции?    – Малко над 50% от тези сметки са средно с 25 броя акции, около 30% са с около 50 броя, 15% са с около 100 броя акции   .– От Министерството на финансите публикуваха Концепция за личните сметки на гражданите, водени от „Централен депозитар\". Какви са основните моменти в нея?    – Основните моменти от публикуваната от Министерство на финансите концепция са няколко. Първо, желанието да се предизвика широк обществен интерес към притежаваните от хората акции. Част от дружествата са раздавали дивиденти, които хората не са получили поради липса на достатъчно информация. Чрез предизвикването на обществения интерес вниманието на гражданите се насочва и към възможността те да получат полагащите им се доходи от тяхната собственост. Друг аспект на обществения интерес е хората да проучат възможността за търговия с притежаваните от тях акции. В течение на годините след масовата приватизация цените на ценните книжа (акциите) претърпяха много промени. Имало е моменти когато стойността на тези книжа е била доста висока и при продажба се реализираше доста добра доходност. Предизвиканият интерес най-вероятно ще доведе и до по-активно участие на тези хора в дейността на самите дружества, в качеството им на акционери. Участието в общото събрание, което е върховният орган за управление на дружеството, би повишило качеството на управление на самото дружество и би довело до по-ефективни резултати в развитието му. Предвижда се да бъдат облекчени процедурите и намалени таксите за разпореждане с тези акции, така че притежателите им да могат да се възползват от стойността на активите си. В момента за повечето от тези партиди пазарната им стойност е съизмерима с таксите и комисионните по прехвърляне или наследство и собствениците нямат икономически интерес да правят каквото и да е с тях, което ги прави на практика неизползваеми. Собствениците, които според Концепцията не проявят интерес към притежаваните от тях акции в течение на една година, ще получат дялове от създадения Инвестиционен фонд, като размера на дяловете ще съответства на пазарната оценка на притежаваните от тях акции. Акциите, които не се търгуват на регулирания пазар, ще бъдат оценявани по одобрена от Сребърния фонд методология, така че хората да не бъдат ощетени. Получавайки автоматично дялове от тези инвестиционни фондове – те следва да са два, един за акциите на публичните дружества и друг за останалите, хората ще имат отново възможност да получават доходи. Целта на новите инвестиционни фондове ще бъде реализирането на доходност от управляваните от тях ценни книжа и максимална защита на интересите на акционерите. Лицата, получили дялове, или техните наследници ще имат ангажимент да се идентифицират и актуализират данните си пред съответното Управляващо фонда дружество в рамките на 5 години. Тази идентификация е необходима, тъй като за целите на доброто функциониране на инвестиционния фонд той трябва да има бърза връзка с тези лица: телефон, адрес, емайл, информация за начин на получаване на доходността и др. Тази информация не е налична в нито една институция, а е необходима за съвременното функциониране на пазара. Липсата на тази идентификация би означавала, че тези лица вече не съществуват, нямат наследници или изобщо не се интересуват от собствеността си. С прехвърлянето на акциите във инвестиционен фонд се цели: да се осигури възможност на притежателите им значително по-лесно да се разпореждат, да управляват и да осребряват тези активи, тъй като дяловете от инвестиционен фонд могат да се изкупуват от фонда при желание на притежателя им, и много лесно могат да се унаследяват. Другата цел на прехвърлянето в инвестиционен фонд е консолидирането на тези активи и с това осигуряване на достатъчно добро представителство в дружествата. Така ще се гарантира и максимална защита на интересите на тези акционери. При обсъждане на важни решения в общото събрание, е едно акционер с 25 броя акции да гласува, съвсем друго е много консолидирани акционери във фонд да гласуват например с 10%, 15%, 25% от всички акции в дружеството. Гласът в този случай се чува, а и по законодателство представителство на акционери с над 5% от капитала на дружеството има доста повече права. Това е начинът интересите на тези акционери да бъдат максимално защитени и управляващите дружествата да работят изцяло в полза на подобряване на икономическото състояние на тези компании. За тази цел в концепцията е предвидено инвестиционният фонд да се управлява от голям, известен и с добро име фонд мениджър с богат международен опит.    – Какви са очакванията ви – повечето хора да продадат акциите си или да ги прехвърлят към новия инвестиционен фонд?    – Предвиждания по този въпрос е трудно да се направят. Много от хората, които са контактували с нас, искат да си осребрят активите, но това не е представителна извадка. Има акционери, които биха желали да си запазят акциите. В крайна сметка целта е хората да се заинтересуват от собствеността си и да видят възможността да получат допълнителни доходи. Те ще вземат решение кой вариант е по-изгоден за тях. Практиката по света е инвестициите на по-малки акционери да минават през договорни /инвестиционни фондове. Причината за това са: – доброто и доходоносно управление на инвестициите е много специфичен процес и изисква много познания и постоянно следене на голям обем информация. Това е по силите на специални дружества, каквито са компаниите за управление на активи (фонд мениджъри). Те вземат такса за управление, но доходността, която обикновено осигуряват, е много по-висока отколкото, ако човек индивидуално управлява инвестицията си, особено, ако тя е в малък размер. – този тип фондове осигуряват активно представителство на акционерите в общите събрания на дружествата и по този начин изискват от управляващите на тези дружества да се вземат решения в полза на тези акционери.    – Очаква се инвестиционният фонд да придобие книжа за милиарди. Как ще се гарантира, че те ще бъдат управлявани по най-добрия за акционерите начин – той няма да емитира нови дялове и съответно няма да има ангажимент да постига висока доходност?    – Концепцията предвижда за Управляващо дружество – органът който ще отговаря за управлението на активите на Фонда, да бъде избран някой от международно признатите Асет мениджъри с многогодишен международен опит. Те са наясно, че доброто управление и реализирането на доходност от управляваните от тях активи е в интерес на всички. Таксата, която такова дружество получава за управлението на активи, зависи изцяло от доходността, която то ще осигури, така че това е гаранция, че неговият икономически интерес ще съвпада с този на собствениците на дялове във фонда. Това е най-сигурната гаранция, че фонд мениджърът ще има икономически интерес да повишава доходността на фонда, включително и да не продава активи на безценица. Няма поставени ограничения дали фондът ще емитира нови дялове, така че при интерес от други лица да станат акционери във фонда, това може да бъде направено.    – Схемата за прехвърляне на непотърсени акциите към общ фонд се предлага и за дружества от масовата приватизация, които не се търгуват на борсата. В този случай, ако човек поиска да продаде акциите си чрез инвестиционен посредник и да не участва в общия фонд, как ще се гарантира, че ще получи реална пазарна цена?    – Дружествата, чиито акции не се търгуват на регулирания пазар, се наричат непублични. Цената на техните акции се определя с пряко договаряне между страните. Естествено е някои от тези дружества да са по-атрактивни от други и това да води до разлики в цените на акциите. Съвсем нормално е дружество, което не произвежда нищо или в последните години е само на загуба – да претърпи спад в цената на акциите. За да се продадат такива активи обикновено се прави оценка и след това се пристъпва към тяхната продажба. Това може да бъде направено от инвестиционни консултанти или инвестиционни посредници.    – Каква е основната цел на предлаганите мерки – да се раздвижи капиталовият пазар в страната или хората да продадат акциите си и да получат пари в брой?     – Основните цели са притежателите на акции от масовата приватизация да могат да се възползват максимално ефективно от собствеността, която са придобили (включително и да получат пари в брой) и най-напред да бъдат информирани за това, че я имат и какво могат да правят с нея. Да се подобри корпоративното управление на дружествата на капиталовия пазар, за които говорим, и с това да се подобри качеството на предлаганите на пазара акции. Да се раздвижи капиталовият пазар и да се повиши ликвидността му.    – Не се ли притеснявате, че много хора може да загубят притежаваните от тях акции? Ако ги прехвърлят към инвестиционен посредник и няколко поредни години той събира такса за съхранение може да се окаже, че стойността им не е достатъчна за да покрие таксите.    – Това, което се предвижда като съпътстващи промени във връзка с реализирането на Концепцията са облекчение на част от процедурите, които инвестиционните посредници са длъжни да следват, както и намаление на размера на таксите за извършваните услуги. Имаме намерение част от услугите да са на символични или нулеви цени за определен период от време.    – Много хора загубиха интерес към капиталовия пазар заради редица прилагани практики – увеличение на капитала за да се намали дела на малките акционери, продажба на активи, сваляне на дружества от борсата и т.н. Смятате ли, че предлаганата концепция ще върне доверието към пазара и интереса на хората към инвестиции в акции?     – Възраждането на доверието, доколкото може да се говори за загубено такова, ще е процес който ще отнеме известно време. Но когато резултатът е налице – има подобрение в управлението на дружествата, повиши се обемът на търговията и се влеят за търговия акции, които до сега не са били предлагани на пазара – това следва да донесе една позитивна посока на развитие на пазара. Важна цел на Концепцията е да се повиши защитата на интереса на миноритарните акционери в тези дружества и да се подобри корпоративното управление в тях. А това включва елиминирането и недопускането на точно тези недобри практики.    – Как човек може да провери какви акции от борсови компании и дружества от масовата приватизация притежава?     – Точно преди една година Централен депозитар пусна електронна услуга за проверка на притежавани ценни книжа от гражданите. Условията да се извърши тази проверка е да имат издаден Персонален идентификационен код (ПИК) от Националната агенция за приходите (НАП) или личен квалифициран електронен подпис (КЕП). Електронната услуга е достъпна на сайта на Депозитара и всеки, който разполага с ПИК или КЕП може да прави справки там. Друг вариант е чрез инвестиционен посредник. Повечето от тях, включително и банките, имат функция да предоставят такива услуги за гражданите: да правят справки за притежавани ценни книжа, да издават удостоверения за тези книжа, да осъществяват прехвърляния, включително и продажби от тяхно име и за тяхна сметка.", "date": "2019.01.26", "title": "2 милиарда лева чакат много българи да си ги приберат..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391965-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B8%D1%82%D0%B5-%D1%82%D0%B5%D0%BD%D0%B8%D1%81%D0%B8%D1%81%D1%82%D0%BA%D0%B8-%D1%81%D0%B8-%D0%BF%D0%BE%D0%BA%D0%B0%D0%B7%D0%B0", "text": "Украинската тенисистка Елина Свитолина украси корицата на новия еротичен календар на мъжкото списание XXL. Тя и друг път е дефилирала в откровени фотосесии за изданието, като този път изявата й е доста сдържана. \r\n   \r\n   Заедно с още 11 атрактивни дами тя е заснета във вана, напълнена с различен цвят вода. В случая с новата любима на Гаел Монфис във ваната плуват и тенис топки. Календарът върви в комплект с първия брой на изданието и е напълно безплатен. Самата Свитолина се похвали с корицата и получи критики, защото мнозина я помнят като скромно момиче. \r\n   \r\n                   \r\n     \r\n     \r\n     \r\n     \r\n     \r\n     \r\n", "date": "2019.01.26", "title": "Една от най-горещите тенисистки си показа..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391966-%D0%B2%D0%B5%D0%B3%D0%B0%D0%BD-%D0%BA%D1%83%D1%85%D0%BD%D1%8F-%D0%BD%D0%B0-%D0%B8%D0%B7%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BC%D0%B8%D0%BB%D0%B5%D0%BD%D0%B8%D1%83%D0%BC-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%80%D0%B5%D1%86%D0%B5%D0%BF%D1%82%D0%B8", "text": "Сензационната книга \"Веган кухня\"на автора Радослав Пламенов (с логото на издателство „Милениум“) разкрива всичко за веганството и представя най-вкусните и най-лесни за приготвяне веган рецепти. Веганството, или крайната форма на вегетарианство, е сравнително нов за България модел на живот, при който човек живее, без да участва в експлоатацията на животни. Веганите се хранят само и изключително с растителни продукти, без да използват продукти, пряко или косвено получени от използването на животни. В полезния кулинарен веган рецептурник ще откриете всичко за веганството – подробно обяснено и старателно подредено в тематични раздели. Книгата включва не само полезни и изпитани съвети, но и 124 рецепти от веганската кухня за супи, предястия, основни ястия и десерти, които ще ви помогнат, ако сте решили да се отдадете на здравословното хранене и природосъобразен начин на живот. В книгата си авторът Радослав Пламенов споделя с читателите, че в масовата култура веганите често са осмивани и описвани като неособено забавни индивиди, които хрупат марули и сърбат чай от глухарчета. Но веган не се става по принуда или на сила, това е личен и напълно осъзнат избор и който го е правил има своите дълбоки и достатъчно уважителни причини. Рецептите в тази книга за подходящи както за хора с непоносимост към мляко и лактоза, така и за тези, които съблюдават християнските пости. Да станеш веган изобщо не е трудно, нездравословно или скъпо. Невеганите трудно могат да си представят, че човек може да се храни съвсем разнообразно и изцяло с растителна храна. Истината е, че веганската кухня е безкрайно изобретателна. Не ѝ липсва вкус, защото в нея даже има повече и по-разнообразни растителни подправки, които изострят сетивата и придават пълноценност на всяко ястие. Всички рецепти в книгата „Веган кухня“ са подбрани изключително добре и се приготвят бързо и лесно в домашни условия. С помощта на безценния рецептурник може да приготвите богато, здравословно и разнообразно меню за цялото семейство. Представяме ви рецепта за ориз със зеленчуци в гювеч от книгата „Веган кухня“: Ориз със зеленчуци в гювеч Необходими продукти: 1 чаша бял ориз или кафяв по-добре (но пък си остава малко по-хрупкав) 1 връзка пресен лук 3 средно големи моркова 2 средно големи тиквички  1 червена чушка 1 зелена чушка 3 домата 5-6 печурки аревица 2-3 скилидки чесън зехтин 3 чаши гореща вода (чаши големи колкото чашата за ориза) чубрица, копър, хималайска сол, черен и червен пипер Начин на приготвяне: Оризът се измива добре и се накисва във вода за 30 мин, или докато приготвите другите съставки. Зеленчуците се измиват, почистват, нарязват и всичко се слага в голям глинен съд за печене заедно с отцедения ориз и подправките. Разбърква се добре, доливат се 3 чаши гореща вода и се наръсва със зехтин. Захлупвате гювеча и печете в умерена фурна за около час. ", "date": "2019.01.26", "title": "\"Веган кухня\" на издателство \"Милениум\" представя уникални рецепти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391959-%D1%86%D0%B8%D0%BD%D0%B8%D0%B7%D1%8A%D0%BC-%D1%81%D0%B0%D0%BC%D0%B8-%D1%81%D0%B8-%D0%BF%D0%BB%D0%B0%D1%89%D0%B0%D0%BC%D0%B5,-%D0%B7%D0%B0-%D0%B4%D0%B0-%D0%BD%D0%B8-%D1%83%D0%B1%D0%B8%D0%B2%D0%B0%D1%82", "text": "    Резултатът от напъните на журналистката Валя  Ахчиева да размърда държавните институции и да ги извади от мечешкия им зимен сън, се оказаха плачевни.  Предаването й бе спряно с доста съмнителния аргумент от страна на ръководството на БНТ, че заради ниския рейтинг на „Открито\", ще се търси вариант за ново предаване. Явно, че стана редовна практика да ни взимат за идиоти. Вероятно така изглеждаме в очите на властта,  когато започнем да се тръшкаме пред камерите при поредния трагичен инцидент на пътя. За не повече от три дни валят въпроси кой е виновен и дали ще се понесе отговорност. Плачещи се заричат, че  ако трябва,  до гроб ще търсят възмездие и справедливост.  Само че, не става точно така. После всичко потъва в забрава до следващата касапница. Опечалените забравят, а виновните се оправят.  Валя Ахчиева реши да ги гони до дупка, но \"катастрофира\", защото бръкна в разнородна сплав от интереси, зависимости и корупция. Помните ли, че така се случи и при наводненията. Водата от неизправни язовири отнесе със себе си много човешки съдби, издави добитък,  разруши имоти и покъщина, събирани с години, унищожи градини и посеви. Накара  хората, преживели потоп,  да съжаляват, че изобщо са се раждали. Виновни чиновници от Държавната агенция по метрология и технически надзор, затваряли си очите пред нередностите на водните съоръжения, така и не се открити до днес, камо ли наказани. Не чакайте, няма да видите такива, защото системата така работи.    Разследванията на Фрог нюз за безобразията в друг контролен орган-„Медицински одит“, се потвърдиха от Инспектората на министерство на здравеопазването и прокуратурата. Не кой  да е, а говорителят на главния прокурор Румяна Арнаудова съобщи след разкритията ни,  че ведомството е прикривало десетки смъртни случаи, причинени от лекарски грешки. Хората подминаха с лекота и мълчание и тази зловеща новина. Да се чуди човек какви сърца носят? Помните ли така прехвалените от бившия здравен министър Петър Москов турски ваксини?  Фрог преди всички алармира, че ваксината „Еувакс“, с която трябваше да се набоцкат  100 000 деца, съдържа опасно количество живак, поради което е забранена за използване в  страните в Европа. Светила в медицината излязоха притеснени, за да алармират, че подобна ваксина може да има фатални последствия, защото от  здрави, хлапетата може да се превърнат инвалиди.   Докато прокуратурата разследваше случая, контролният орган  в лицето на Изпълнителна агенция по лекарствата почти ежедневно си сменяше позицията по скандалния случай. Нещата до такава степен загрубяха, че държавното обвинение беше „на косъм“  да подведе под наказателна отговорност някой от шефовете на агенцията за това, че лъжат.      Бившият зам.-шеф на АДФИ Албена Белянова за първи път публично огласи пред медията ни, че във ведомството има физическо и психическо посегателство от най-високо място. Жената, заемала възлова позиция, посочи директора Георги Начев като нейн насилник. Настоя за комисия, която да разгледа случая. Контролният орган в лицето на Инспектората към министерство на финансите продължава и до ден днешен да мълчи. Белянова твърди, че погледнали на преживяното с усмивка.  Ако жената е  права-ведомството да реагира, ако лъже-да бъде разобличена. Така излиза, че  сексуалният тормоз на работното място се приема за нещо нормално  и че подобни изстъпления се толерират от най-високо място. Подхилваме се на подобни преживелици, но със сигурност по една или друга причина  по кабинетите някой решава ей така, за разнообразие \" да изплющи\"  нашите дъщери, сестри, майки. Гнусно е, знам. Но явно не толкова, щом дружно си мълчим.  Всички ние по един или друг начин сме жертви от бездействието на стотиците контролни органи, които  храним и отглеждаме със собствени средства. Не крещим, ако тинята е дошла до гърлото ни и всеки момент ще забълбукаме под нея. Какъв жесток цинизъм, какво издевателство -  сами да  плащаме за това да ни убиват?!  ", "date": "2019.01.26", "title": "Цинизъм- сами си плащаме, за да ни убиват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391960-%D1%83%D0%B9%D0%B4%D1%83%D1%80%D0%BC%D0%B0-%D0%BA%D0%B0%D1%80%D0%B0%D0%B4%D0%B0%D0%B9%D1%8A-%D0%BF%D0%BE%D0%B4%D1%83%D1%88%D0%B8%D0%BB-%D0%BF%D1%80%D0%B5%D0%B2%D1%80%D0%B0%D1%82-%D0%B2-%D0%B4%D0%BF%D1%81-%D0%BE%D1%82-%D1%85%D0%B0%D1%81%D0%B0%D0%BD-%D0%B0%D0%B7%D0%B8%D1%81", "text": "Мустафа Карадайъ, оперативният председател на ДПС подушил заплаха за поста си. Той се съмнява, че кметът на Кърджали Хасан Азис се готви за лидер и при първа възможност ще се опита да го смени.     Азис дърпа конците на най-голямата структура на ДПС в страната – кърджалийската, и е зам.-председател на партията. Той е сред хората от най-близкото обкръжение на Ахмед Доган и неслучайно е непоклатим в Кърджали толкова години – четвърти мандат е кмет на града, пише  МИГnews.info     За да не допусне да се изкачи още в йерархията, Мустафа Карадайъ обмислял да предложи Хасан Азис за евродепутат. Активисти на движението подозират, че Доган ще възприеме добре идеята, тъй като неведнъж е казвал, че под негово ръководство Кърджали е станал европейски град. По негово време действително бяха усвоени пари по доста проекти и инфраструктурата на града доста се подобри е се създадоха нови работни места. В същото време общината е на практика е във фалит, защото официалните и неофициални дългове са в размер на астрономическите 27 млн. лева.     Още когато Лютви Местан бе отстранен от председателския пост заради игрите с властта в Турция е имало очаквания Ахмед Доган да посочи за негов наследник Хасан Азис, понеже Кърджали е сред малкото големи градове, които не бяха превзети от ГЕРБ дори в най-силните години на партията. Позициите на ДПС там продължават да бъдат силни и прогнозите са, че на следващите местни избори отново ще спечелят.     Симптоми за брожения в движението се появиха на отбелязването на 29-годишнината от създаването на партията, което се проведе в началото на януари. Адвокат Мюмюн Йълмаз, който е сред учредителите на ДПС, открито заговорил за милионерите в партията и несправедливия избор на депутатите. Йълмаз потърси сметка от ръководството защо хора като Йордан Цонев са народни представители. “Много хора са станали милионери в ДПС, без да се интересуват как живее народът“, изригнал юристът, който назовал имената на Йордан Цонев, Рамадан Аталай, Камен Костадинов и Джевдет Чакъров. Стари активисти на движенията заявиха, че Мюмюн Йълмаз никак не е случаен човек. Той е първият координатор на ДПС в Турция и е придружавал Ахмед Доган при единствената му среща с Реджеп Ердоган. Цонев не пожела да коментира пред „Галерия“ скандала в Кърджали, но каза, че не познава Мюмюн Йълмаз. Публична тайна е, че в ДПС действат два центъра на влияние – така нареченото бизнес лоби и идейното, което е в основата на създаването на партията в началото на 90-те години на миналия век. Карадайъ се опитвал да балансира, тъй като самият той е член на ДПС от 1991 г. Учредител е на младежката организация и неин председател два мандата. Ориентирал се е добре в обстановката, понеже си направил изводите от игрите на Касим Дал и Лютви Местан, които бяха елиминирани от ДПС и постепенно отидоха в политическата периферия. Затова активисти прогнозират, че Карадайъ ще запази позициите си, особено ако спечели 4 места в Европарламента.", "date": "2019.01.26", "title": "Уйдурма! Карадайъ подушил преврат в ДПС от Хасан Азис"}
{"url": "http://www.classa.bg/%D1%81%D0%B2%D1%8F%D1%82/item/391950-%D1%80%D0%B0%D1%84%D0%B0%D0%B5%D0%BB-%D0%BA%D0%BE%D1%80%D0%B5%D0%B0-%D0%B7%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2-%D1%81%D0%B2%D0%B5%D1%82%D0%B0-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%BD%D0%B5%D1%89%D0%BE-%D0%BD%D0%B5%D0%BE%D0%B1%D0%B8%D1%87%D0%B0%D0%B9%D0%BD%D0%BE", "text": "Бившият президент на Еквадор, Рафаел Кореа, заяви в интервю, че признаването от различни страни на самопровъзгласения временен президент на Венецуела, Хуан Гуайдо, е \"необичайно явление, на което светът трябва да реагира.\" Този бивш президент е изненадан от \"прецедента, който се засява, след като 11 латиноамерикански страни и самите САЩ признаха Гуайдо, пренебрегвайки цялата Конституция, целият закон, цялата процедура\". Кореа предупреди, че този прецедент може да бъде приложен към всяко \"демократично или недемократично правителство, както им скимне на САЩ\" и призова Русия, Китай, Европа и света да реагират.   По същия начин той описа признаването на Хуан Гуайдо от почти дузина латиноамерикански страни като \"срамна клаузификация на империализма, под влияние на севера\".   Президентът на Еквадор приписа този консенсус за непризнаване на конституционния президент на Венецуела Николас Мадуро, на консервативната реставрация в региона, която той определи като \"нов План Кондор, в който още не се използват военни, убийства, изчезвания. .. защото засега не се нуждаят от тях, но ние не изключваме и тази възможност \".", "date": "2019.01.26", "title": "Рафаел Кореа за Венецуела: \"В света се случва нещо необичайно\""}
{"url": "http://www.classa.bg/%D1%81%D0%B2%D1%8F%D1%82/item/391952-%D0%BC%D0%B5%D0%BA%D1%81%D0%B8%D0%BA%D0%BE-%D0%B8%D1%81%D0%BA%D0%B0-o%D0%B0%D0%B4-%D0%B4%D0%B0-%D0%BF%D1%80%D0%B5%D1%80%D0%B0%D0%B7%D0%B3%D0%BB%D0%B5%D0%B4%D0%B0-%D0%BF%D1%80%D0%B0%D0%B2%D0%BD%D0%B8%D1%8F-%D1%81%D1%82%D0%B0%D1%82%D1%83%D1%82-%D0%BD%D0%B0-%D0%BD%D0%B0%D0%B7%D0%BD%D0%B0%D1%87%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%85%D1%83%D0%B0%D0%BD-%D0%B3%D1%83%D0%B0%D0%B9%D0%B4%D0%BE", "text": "В четвъртък правителството на Мексико поиска от Организацията на американските държави (ОАД) да преразгледа правния статут на номинирането на Хуан Гуайдо за президент на Венецуела.   Посланик Хорхе Ломонако, представител на Мексико пред ОАД, поиска от Генералния секретариат на организацията да преразгледа правните последици от самопровъзгласяването на Гуайдо за \"временен президент\" и непризнаването на Николас Мадуро като легитимен президент от някои страни в региона.   \"Смятаме, че е необходимо да се изясни правният статут, произтичащ от назначаването на временния президент от Народното събрание на Венецуела, и образците на международно признание и подкрепа, които е получил\", каза Ломонако, цитиран от El Financiero.   Мексиканският посланик поиска от агенцията да разгледа \"всички съответни правни инструменти и последствията за бъдещата работа\" на организацията, след срещата, която се проведе от Аржентина, Бразилия, Канада, Чили, Колумбия, Коста Рика, САЩ и Перу за обсъждане на последните събития във Венецуела. Правителствата на Мексико и Уругвай призоваха \"да се намали напрежението и да се предотврати ескалация на насилието, която би могла да влоши положението\".   В съвместно изявление за разрешаване на кризата във Венецуела те предложиха \"нов процес на приобщаващи и надеждни преговори, при пълно зачитане на върховенството на закона и правата на човека\". Венецуелският президент Николас Мадуро каза в петък, че е \"съгласен с инициативата за диалог на Мексико и Уругвай.\"   „Готов съм да диалогирам. Съгласен съм и съм готов с дипломатическа инициатива за диалог, разбирателство и съгласие, \"каза президентът на Венецуела, по време на участието си в откриването на съдебната година, в седалището на Върховия съд в Каракас.", "date": "2019.01.26", "title": "Мексико иска OАД да преразгледа правния статут на назначаването на Хуан Гуайдо"}
{"url": "http://www.classa.bg/%D1%81%D0%B2%D1%8F%D1%82/item/391953-%D0%BA%D0%B8%D1%82%D0%B0%D0%B9-%D0%BC%D0%BE%D0%B6%D0%B5-%D0%BD%D0%B0%D0%BF%D1%8A%D0%BB%D0%BD%D0%BE-%D0%B4%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5-%D1%81%D0%B8-%D0%B2-%D1%81%D0%B8%D0%BB%D0%B8%D0%BA%D0%BE%D0%BD%D0%BE%D0%B2%D0%B0%D1%82%D0%B0-%D0%B4%D0%BE%D0%BB%D0%B8%D0%BD%D0%B0,-%D1%81%D0%BB%D0%B5%D0%B4-%D1%81%D0%BB%D1%83%D1%87%D0%B0%D1%8F-%D1%81-huawei", "text": "Пекин би могъл да прекрати инвестициите си в Силиконовата долина напълно заради натиска от страна на Запада над Huawei, един от най-големите производители на телекомуникационно оборудване в света, според бившия заместник-директор на Народна банка на Китай, Жу Мин, който заема също длъжността заместник-управляващ директор на Международния валутен фонд (МВФ) .   Китайският технологичен гигант е изправен пред ограничения от няколко западни правителства, на фона на нарастващата загриженост, че неговите продукти могат да бъдат използвани за шпионаж. Освен това те съвпадат с дългия търговски спор, в който са заплетени САЩ и Китай.   \"Мога да ви кажа, че след събитията с Huawei, всички китайски пари в Силиконовата долина спират и никой не ще иска да се инвестират американски пари в Китай,\" каза Жу Чин за CNBC по време на Световния икономически форум в Давос. Huawei, който миналата година надмина американския си конкурент Apple и стана вторият по големина производител на смартфони в света, е обвинен от САЩ в шпиониране на западните правителства, нещо, което подчертава търговската война между двете нации. В допълнение към политическите последици, породени от случая с Менг Уанчжоу, финансовият директор на Huawei, арестувана в Канада на 1 декември по искане на Съединените щати, действията на Вашингтон са стигнали още по-далеч. Американски експерти по национална сигурност заявиха пред Комитета за разузнаване на Сената, че препоръчват американските граждани да не използват продукти или услуги от китайския производител, конкурент на Apple на пазара. Висшите служители изразиха недоверие към Huawei и китайската телекомуникационна компания ZTE. Жу, заяви, че търговският конфликт може да се превърне в това, което той определя като \"технологична война\". \"Психологията наистина се е променила, защото технологичната война е най-взаимосвързаната война, а американският капитал и китайският капитал се движат навсякъде\", каза експертът.", "date": "2019.01.26", "title": "Китай може напълно да прекрати инвестициите си в Силиконовата долина, след случая с Huawei"}
{"url": "http://www.classa.bg/%D1%81%D0%B2%D1%8F%D1%82/item/391954-%D0%BA%D0%B8%D1%82%D0%B0%D0%B9-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BF%D0%BE%D0%BA%D0%BE%D0%BB%D0%B5%D0%B1%D0%B0%D0%B5-%D0%B4%D0%B0-%D1%81%D1%80%D0%B8%D0%BD%D0%B5-%D0%B4%D0%BE%D0%BB%D0%B0%D1%80%D0%B0,-%D0%B0-%D1%81%D0%B0%D1%89-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D1%83%D1%87%D0%B0%D1%82-%D1%82%D1%80%D1%83%D0%B4%D0%BD%D0%B8%D1%8F-%D1%83%D1%80%D0%BE%D0%BA", "text": "Анализаторът Макс Кайзер разгледа слабата позиция на САЩ като „банкер на света\", търговската война между Пекин и Вашингтон и защо някои нации увеличават своите златни резерви.   В началото той коментира, че забранявайки всички сделки с Иран - дори и за хуманитарни стоки - Доналд Тръмп рискува финансовата централност на САЩ.   Това е така, защото правителствата на държави като Германия и Франция разглеждат възможността да създадат финансов механизъм, алтернативен на системата SWIFT, за да търгуват с Иран и това според него ще бъде \"още една стъпка в процеса на де-доларизация на света\".   След това Макс анализира американската търговска война с Китай, която продължава да напредва \"докато се превърне в сериозен конфликт\". Всъщност Макс посочва, че Пекин е изпреварил Вашингтон \"по отношение на конкуренцията\".   Събеседникът му, Крейг Хемке от TFMetalsReport.com смята, че \"Тръмп може да се предаде през следващите седмици, защото позицията му е отслабнала и подозира, че в рамките на седмица или две той ще поиска примирие, при в условия, които ще бъдат много по-изгодни за Китай от тези, които самият Тръмп спомена през миналата година\". Преди няколко седмици Китай публично обяви добавянето на 10 тона злато в резервите си, първото му влагане на този благороден метал от края на 2016 г., въпреки че тази новина \"няма никакъв смисъл\", защото \"всеки знае, че Пекин извлича около 300 или 400 тона злато годишно \", припомня Хемке.   Според Макс нации като Казахстан, Русия и Индия използват златото \"като политическо оръжие\": \"Нека, ако поискат, да влязат в търговска война с нас, но ние сме закупили злато и, благодарение на това, ще оставим долара зад себе си и ще отминем напред. \"   Накрая Макс заключи, че \"Китай няма да се поколебае да срине долара, така че САЩ ще трябва да научат този тежък урок по лошия начин\" и златото може да помогне на азиатския гигант да изпълни плана си.", "date": "2019.01.26", "title": "Китай няма да се поколебае да срине долара, а САЩ ще трябва да научат трудния урок"}
{"url": "http://www.classa.bg/%D1%81%D0%B2%D1%8F%D1%82/item/391956-%D0%BD%D0%BE%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%BE%D0%BA%D0%BE%D0%BB%D0%BE-%D0%BE%D0%BF%D0%B8%D1%82%D0%B0-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%BF%D1%80%D0%B5%D0%B2%D1%80%D0%B0%D1%82-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Връзката на самопровъзгласилия се президент на Венеуцела Хуан Гуайдо с поръчители на държавния преврат в лицето на американците е очевидна — подобно безобразие няма как да бъде сътворено без благословията на САЩ, Гуайдо не би се решил да направи това на своя глава       В началото на януари Гуайдо започнал да посещава САЩ. Сега вече става ясно, че той е предявил претенциите си за президент на Венецуела след като е получил зелена светлина от вицепрезидента на САЩ Майкъл Пенс. «През нощта преди опозиционерът да се самообяви за президент на страната му е позвънил по телефона вицепрезидентът на САЩ Майкъл Пенс», споделят за американски СМИ източници. Нещо повече, политикът е обещал да го подкрепи, ако Гуайдо «вземе ръководството на страната от ръцете на Николас Мадуро, позовавайки се на една клауза от Конституцията».     Американските СМИ отбелязват, че планът по сваляне на действащата власт във Венецуела е бил разработван няколко седмици, а позвъняването на Пенс е послужило само за сигнал за старта за неговото изпълнение.     Веднага, щом Тръмп дойде на власт, той обяви Венецуела за едно от най-приоритетните направления за администрацията си, пишат американските СМИ.     Венецуела дели по приоритет мястото си на враг на САЩ заедно с Иран и Северна Корея. «В края на декември — началото на януари САЩ започнаха преговори с опозицията. А вече на 2 януари държавният секретар на САЩ Майк Пенс е дал инструкции на колегите си от Бразилия (там управлява откровен фашист) и Колумбия.     Сега, когато плановете на Вашингтон вече се реализират, САЩ работят с венецуелксите бизнесмени, за да ги задържат на своя страна», пишат американските СМИ.  ", "date": "2019.01.26", "title": "Нови подробности около опита за държавен преврат във Венецуела"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/391957-%D0%B4%D0%B8%D0%BC%D0%B8%D1%82%D1%8A%D1%80-%D1%80%D0%B0%D0%B4%D0%B5%D0%B2-2019-%D0%B3-%D1%89%D0%B5-%D0%BF%D1%80%D0%B5%D0%BC%D0%B8%D0%BD%D0%B5-%D0%BF%D0%BE%D0%B4-%D0%B7%D0%BD%D0%B0%D0%BA%D0%B0-%D0%BD%D0%B0-%D1%81%D1%82%D1%80%D0%B5%D1%81-%D1%82%D0%B5%D1%81%D1%82%D0%B0-%D0%B2-%D0%BD%D1%8F%D0%BA%D0%BE%D0%BB%D0%BA%D0%BE-%D0%B1%D0%B0%D0%BD%D0%BA%D0%B8", "text": "2019 година ще премине под знака на прегледа на активите и стрес теста в няколко банки. Намираме се на фазата на приключване на подготовката за практическото извършване на тези процеси. Те се ръководят от Европейската централна банка, но с активното съдействие от страна на БНБ. Това пише в публикацията на  Димитър Радев , управител на  БНБ , в най-новия тримесечен бюлетин на Асоциацията на банките в България.     Управителят на БНБ Димитър Радев. С   Прегледът на активите,  стрес тестът  и синхронизирането на надзорните ни практики с Европейската централна банка са много важен, макар и не единствен елемент от усилията, свързани с плановете на България за включване на лева във валутния механизъм ERM II и за присъединяване на България към Единния надзорен механизъм. Тези стратегически стъпки следва да бъдат реализирани едновременно, съгласно плана и договореностите с европейските ни партньори, посочва гуверньорът на БНБ. Той прогнозира, че през тази година ще се запазят положителните тенденции в банковия сектор. Димитър Радев очаква, че ще има „повишени предизвикателства, свързани с общата стопанска среда, в която оперират банките”. \"Заедно с това в близките месеци ще станем свидетели на процеси с потенциално дългосрочни последствия, пряко засягащи сектора, насочени към постигането на качествено по-висока степен на интеграция на България в европейската финансова и институционална инфраструктура\", коментира управителят на централната банка. В изданието на АББ той отбелязва, че банковият сектор през миналата година поддържа високи равнища на капиталова адекватност и ликвидност, като заедно с това генерира исторически висока годишна  печалба . “Депозитите в банковата система се увеличаваха, кредитирането нарастваше, а делът на необслужваните кредити намаляваше. Положителната динамика в сектора като цяло очакваме да продължи и през 2019 г., убеден е Радев. Той напомня, че  кредитните портфейли  представляват първостепенен източник на оперативен доход за банките у нас, но растежът на кредита по дефиниция е съпроводен с поемане на  нов риск . Гуверньорът за пореден път препоръчва при  кредитната експанзия  банките да продължат да полагат адекватни усилия за управление на натрупващия се в техните баланси кредитен риск. Според него голяма част от последните действия на централната банка, в качеството на регулатор и надзорен орган за банковата система, е фокусирана върху риска, свързан с банковото кредитиране. “Вероятността от материализиране на кредитния риск би нараснала особено при  забавена икономическа активност  или конюнктура, която е по-неблагоприятна от наблюдаваната през последните няколко години. Към момента виждаме все по-силни индикации за възможни проблеми и повишена несигурност - на глобално ниво и в еврозоната, които по определени канали биха могли да донесат негативни ефекти и в България, смята банкерът. Радев припомня, че управителният съвет на централната банка взе решение за  активиране  на  антицикличния капиталов буфер  от тази година. През декември 2018 г. Народното събрание прие законови промени, предложени от БНБ, които предоставят допълнителен макропруденциален инструментариум от мерки по отношение на банковото кредитиране. “Тук влизат нови правомощия за БНБ да изискваме налагане на  ограничения  за съотношението между кредит и обезпечение или между кредит и доход на кредитополучателя\", дава пример Димитър Радев.", "date": "2019.01.26", "title": "Димитър Радев: 2019 г. ще премине под знака на стрес теста в няколко банки"}
{"url": "http://www.classa.bg/%D1%81%D0%B2%D1%8F%D1%82/item/391958-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D1%80%D1%83%D1%81%D0%B8%D1%8F-%D0%B7%D0%B0-%D0%B3%D0%B5%D1%80%D0%BE%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D0%B5%D0%BD%D0%B8%D0%BD%D0%B3%D1%80%D0%B0%D0%B4%D1%81%D0%BA%D0%B0%D1%82%D0%B0-%D0%B1%D0%BB%D0%BE%D0%BA%D0%B0%D0%B4%D0%B0", "text": "Честването на края на блокадата на Ленинград се превръща в тържество, а става дума за огромна трагедия. Това пише германската жуланлистка Зилке Бигалке в Süddeutsche Zeitung. Руските власти „говорят за войниците вместо да проявята съчувствие, акцентират върху няционалната гордост, а не върху паметта за жертвите“.     Ленинградската блокада е геноцид, в резултат на който „загиват около един милион души“. Тя допълва, че след войната нито една от воюващите страни не е била заинтересована именно геноцид да бъде наречено случилото се в Ленинград. Руските власти и до ден днешен „представят жителите на града като герои, които мъжествено се съпротивлявали на немците“.     В Германия тази дума е била постепенно забравена, а в Русия подложена на цензура. Ако се каже истината, ще трябва и властите, управляващи града по онова време, да понесат отговорност за това колко малко са направили за жителите, продължава Бигалке.     Журналистката упреква и Германия, където дълго време не се е говорило за блокадата, а всъщност тя е едно от най-чудовищните престъпления на Вермахта.     Жертвите на блокадата, както някои интерпретират случилото се, - са отдали своя живот за победата на руския народ. Сякаш това оправдава тяхната смърт, сякаш тези хора са умирали от глад доброволно. Това преиначава случилото се с тях, това е опасно. Те са жертви на геноцид и нямат нужда от героизация.     Блокадата на Ленинград е започнала на 8 септември 1941 г. и е продължила почти 900 дни. Напълно е била снета на 27 януари 1944 г. Различни източници сочат, че през това време там са загинали от 400 хиляди до 1,5 млн души. В неделя в Санкт Петербург ще се проведе военен парад, посветен на 75-тата годишнина от падането на блокадата на Ленинград.     На свой ред руският сайт surmasite.wordpress.com пише, че по време на блокадата са загинали точно 671 635 души. Тази цифра била представена от съветските прокурори, участвали в Нюрнбергския процес, който съди висши германски военачалници и политици за разпалването и зверствата през Втората световна война. Само че те не успели да докажат вината на германците за Ленинградската блокада.     Авторът на статията припомня, че по разпореждане на Сталин е започнало разследване за действията на ленинградските власти. Така се стига до „Ленинградското дело“ 1949-1950 г.      В съдебната зала са произнесени няколко десетки смъртни присъди на градски първенци, а няколко стотин други са изпратени в затвора. След смъртта на Сталин те били реабилитирани.", "date": "2019.01.26", "title": "Германска журналистка разкритикува Русия за героизирането на Ленинградската блокада"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391948-%D0%B2%D1%8A%D0%B7%D0%BD%D0%B8%D0%BA%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D1%8F%D0%B2%D0%BE%D1%82%D0%BE-%D0%BC%D0%B5%D0%B6%D0%B4%D1%83-1789-%D0%B3-%D0%B8-40-%D1%82%D0%B5-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-xix-%D0%B2%D0%B5%D0%BA", "text": "Лявото е една от най-трудно податливите на каквато и да е строга дефиниция политическа категория. Във всекидневния политически жаргон, чрез който се извършват идентификации и самоидентификации на политическите сили, в него се включват такива характеристики като стремеж към промяна; поли­тически идеали като справедливост, равенство, демокрация; анти-капитализъм; колективизъм (солидарност) и т.н. Проблемът е оба­че, че винаги могат да се открият примери, в които всяка от тези характеристики се среща у политически сили, за които се приема, че са десни или сами определят себе си като десни, консерватив­ни, либерални и т.н. Понеже във всяка политическа сила съществу­ва разнообразие от мнения по различни въпроси, за ляво и дясно се говори и в рамките на отделните партии – например за „ляво крило“ на дясна партия или за „дясно крило“ на лява партия.     Усещането за относителност на дефинициите и бъркотия във възприятието на лявото се засилва от факта, че в политическия език се срещат идентификации с множество конкретни видове ляво -„стари леви“ и „нови леви“, „модерни леви“ и „постмодерни леви“, „европейски леви“ и „феминистко ляво“, „академични леви“ и „ле­ви либерали“, „умерено ляво“, „радикално ляво“, „левичарство“, „ляво сектантство“ и „ляво отклонение“. В американската полити­ческа история са известни дори групата на „лиричните леви“ от пе­риода преди Първата световна война и „леви за Рейгън“ в рамките на неоконсервативната вълна през 80-те години. Възниква въпросът има ли нещо общо между всички тези видове „ляво“, или просто става дума за различни езикови конвенции, за словоупотреби, зад които не могат да се открият едни и същи реални значения. При отговора му следва да се отчита, че разнообразието от значения на лявото възниква в резултат на развитието и промените в реалните практически отношения и могат да бъдат оценявани преди всичко в контекста на историята на тези отношения. Затова каквато и да е теоретическата дефиниция на лявото, тя е неотделима от неговата история, в която то всеки път е дефинирано релационно, в съпос­тавка и чрез противопоставяне на дясното. Всяка промяна на ед­ното е имала значение и за другото. При тази промяна те не са оставали дуалистично обособени същности, а са си влияели взаимно и във всяка съвременна политическа идеология могат да се отк­рият елементи, които в един или друг период са се разглеждали като типични както за лявото, така и за дясното. В преходни исторически периоди се е извършвало редефиниране както на лявото, така и на дясното, съответно на социализма, либерализма и кон­серватизма. Историята на лявото започва с времето около Френската революция, когато възникват самите понятия за ляво и дясно в поли­тическия живот. По това време термини като „либерализъм”, „консерватизъм”, „социализъм” не са се появили още, това ще стане в първите десетилетия на ХІХ век. Затова разграничението между ляво и дясно ще предшестват идентификациите „либерал”, „консерватор”, „социалист”. В Генералните щати (еквивалент на парламента) преди революцията благородниците стоят от дясно на краля, а пред­ставителите на „третото съсловие“ – от ляво. Така и по-нататък се създава традицията тези, които са повече или по-малко за съхраня­ване на статуквото, да сядат от дясно, а техните опоненти – от ляво. С развитието на революционния процес предишните съмишленици, които са стояли от ляво, се разделят във вижданията си дали да се извършват по-нататъшни и радикални промени, или не. От лявата страна сядат якобинците, от които левите обикновено извеждат своята политическа история, а в дясната са жирондистите. В този пе­риод лявото е преди всичко израз на борбата на най-бедните групи от третото съсловие – градския плебс, занаятчии, дребни търговци, наемни работници – срещу другите две. Така не само във френския, а и в други европейски парламенти през XIX век се създава тради­ция от ляво на председателя на парламента да сядат привърженици на демократични и либерални разбирания. В началото то се свързва с либерализмът, особено в радикалните му проявления, противопоставен на консервативните реакции на френската революция, но след 30-те години на ХІХ век ще се появи социализмът, който ще заеме позициите наляво, а либерализмът ще започне да се помирява с консерватизма, заедно утвърждавайки частната собственост, буржоазната система и държава, такива каквито са. Лявото се поражда като типичен политически продукт на раз­витието на капитализма и модерната епоха. От една страна, то съ­държа либералните искания за освобождаване на човека от със­ловни ограничения, защита на негови основни права и свободи. Включва в себе си основни идеи на философията на Просвещени­ето, под флага на която се извършват буржоазните революции. От друга страна, в него се съдържат първите протести и желания за промяна на ужасните условия от периода на първоначална индустриализация и натрупване на капитала. Тези две посоки, от които се запълват формиращите се леви идентичности, стават основа съот­ветно на умерените и радикални крила на силите, които се борят за промяна на съществуващата ситуация. В различни периоди след това той ще влиза и в различни съчетания, ще влияе и на консерватизма и на либерализма, което ще поражда в рамките на тези идеологии различни версии на ляв (социален) либерализъм, акцентиращ върху преразпределителната роля на държавата, и на ляв (социален) консерватизъм, поставящ ударение на това, че всеки индивид е част от общност, обвързан с права и задължения в нея и не трябва да бъде оставян на произвола на съдбата. В периода между края на XVIII и 40-те години на XIX век се формират няколко най-важни характеристики, които стават класи­ческо ядро за възприятието на идеята за ляво за много дълъг период: Лявото е свързано с прогреса, с промяната към по-добро. Противопоставянето между лявото и дясното е паралелно с опози­циите между прогресивно и реакционно, „млади“ и „стари“, либе­рали и консерватори. Лявото е противопоставяне, атака срещу съществуващата реалност. От самата си поява то е изпълнено с нап­режение между това, което е, и това, което трябва да бъде, между актуалното и някакво желано или идеално състояние на общество­то и неговото устройство. То иска да ускори историческото развитие. Затова и думата „революция” е между любимите на голяма част от левите политически сили. „Лявостта“ се измерва в много отноше­ния с интензивността, скоростта, радикалността на търсената про­мяна и вътре в левите на тази основа се разграничават умерени и радикални, реформисти и революционери, т.е. още със самата си поява лявото встъпва в своеобразна двойствена идентичност. Лявото е свързано с рационалността, разума, просвещението, науката. Така левицата се основава на типична епистемология, която стои в основата на всички, свързани с нея теории. Тя носи със себе си „духа на Просвещението“, вярата в човешкия ра­зум и неговите възможности, докато на десните се приписва недо­верие към разума, отдаването на по-голямо значение на вярата, емоциите, чувствата. Така например в САЩ Том Пейн ще прокла­мира безкрайните възможности на човешкия разум, докато неговият политически опонент Джон Адамс ще говори за безкрайните илюзии на разума. Така лявото за дълъг период ще се свърже с нау­ката и „научния подход“ към обществените явления, с разглежда­нето на историята като познаваем и рационален процес, с убеде­ността, че е възможно да се постигне пълна прозрачност на човеш­ките и обществените отношения. Тази вяра във възможностите на разума и науката за едно рационално преобразуване на общество­то става фундаментална характеристика на всички леви проекти, както по-радикалните, така и умерените. Така левите непрекъснато ще бъдат склонни да правят разлика между наука и идеология, да свързват себе си с науката и се обявяват за противници на илюзии­те, които носи идеологията. Лявото се свързва с такива идеали като равенството, спра­ведливостта, демокрацията за разлика от дясното, което набляга на социалните йерархии, естественото неравенство. То е реакция на всякакви съсловни и наследствени привилегии и е на първо мяс­то равенство на всички граждани пред закона, възможността да се ползват с неотменими за всички тях права и свободи. Тези три най-ранни елемента на понятието за ляво ще стоят в основата на множество негови версии, при които то е версия на либералното или се преплита с либералното. Паралелно с това ядро обаче в съдържанието на лявото в неговите радикални версии се появяват още два негови елемента – отношението към собствеността и пролетариатът. През 1836 г. немските имигранти, живеещи във Франция създават радикалната тайна организация „Съюз на справедливите”експлоатацията като за тази цел се просвещават работниците,(Bund der Gerechten). Сред нейните организации са занаятчии и работници като Хайнрих Бауер, Карл Шапер, Йосиф Мол, Вилхелм Вайтлинг. Главен идеолог на организацията е Вилхелм Вайтлинг. Постепенно организацията ще се интернационализира и нейният главен център ще стане Лондон, но ще има групи и в различни области на Германия. В устава на „Съюза на справедливите” се казва, че негова цел е разкрепостяването на човечеството чрез разпространение на теорията за колективност на собствеността и нейното скорошно осъществяване в живота. Така трябва да се ликвидира  за да могат да отстояват своите права. Според тях истинската демокрация е възможна при общност на собствеността при едно ново общество, до което ще се стигне с въоръжена революция. Там правото на глас ще принадлежи на тези, които се занимават с обществено-полезен труд. Безделието ще се наказва като престъпление. Организацията на бъдещото общество ще се осъществява чрез централна администрация, която ще управлява размяната на стоки и различните видове икономическа дейност, работната заплата и работният ден ще се регулират. Парите ще изчезнат като мерна единица за положения труд, той ще се измерва с отработените часове и качеството на труда, за което работещите ще получават съответното количество стокиот обществените складове. Ще има период на преход към новото комунистическо общество, през който ще действат все още съответни книжни пари, които ще изчезнат при неговата поява. В новото общество ще има три вида труд – необходим, полезен и приятен като първите два вида във формата на часове заетост се разпределят по равно между всички лица в работоспособна възраст, за което получават и по равно продукти, докато допълнително всеки може да се занимава с труд, който възприема за приятен и за него получава съответно допълнително количество продукти (1). С двата нови момента, които внася в идеята за лявото – колективната собственост и нейното функциониране в едно бъдещо некапиталистическо общество, както и ролята на пролетариите при създаването на това общество, организацията „Съюз на справедливите” поставя началото на радикалната версия на лявото, от която ще се появят по-късно различните социалистически и социалдемократически партии.    ", "date": "2019.01.26", "title": "Възникването на лявото между 1789 г. и 40-те години на XIX век"}
{"url": "http://www.classa.bg/%D1%81%D0%B2%D1%8F%D1%82/item/391951-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2-%D1%80%D1%83%D1%81%D0%B8%D1%8F-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D1%81%D0%B0%D1%89-%D0%B8%D0%BC%D0%B0%D1%82-%D0%B8%D0%BD%D1%82%D0%B5%D1%80%D0%B5%D1%81-%D0%B4%D0%B0-%D1%81%D0%BC%D0%B5%D0%BD%D1%8F%D1%82-%D0%B2%D0%BB%D0%B0%D1%81%D1%82%D1%82%D0%B0", "text": " в Русия Карлос Рафаел Фария Тортоса заяви, че Съединените щати се опитват да завладеят петролните и златните ресурси на републиката. Тортоса заяви в интервю за канал „Русия-24\", че „Венецуела има огромни запаси от петрол, злато и други минерали”, следователно, „не е изненадващо, че САЩ, за да запазят нивото на потреблението си, се стремят да овладеят всичко това”.     Той отбеляза, че ситуации като тази, която се разгръща във Венецуела в момента, не са нещо необичайно в историята на Латинска Америка”. „Готови сме за това, хората ни подкрепят. Той не признава самопровъзгласилите се опозиционни структури и така наречения президент. Армията е зад нас!”, добави посланикът. По-рано Тортоса обяви, че не е необходимо да се дава на САЩ повод да нахлуе във Венецуела. По-рано в сряда председателят на венецуелския парламент Хуан Гуайдо се е обявил за временен президент на страната. Съединените щати обявиха признаването му и поискаха законният президент Никола Мадуро да не допуска насилствени действия срещу опозицията. Позицията на Вашингтон беше подкрепена от Канада, Аржентина, Бразилия, Чили, Колумбия, Коста Рика, Гватемала, Хондурас, Панама, Парагвай и Перу. Признаването на правомощията на Мадуро обявиха Русия, Китай, Турция, Мексико, Уругвай. Освен това Москва предупреди Вашингтон да не допуска военна намеса в делата на Венецуела. Междувременно в Каракас започнаха жестоки сблъсъци на протестиращите с полицията, придружени от експлозии. Превод: В.Сергеев", "date": "2019.01.26", "title": "Посланикът на Венецуела в Русия обясни защо САЩ имат интерес да сменят властта"}
{"url": "http://www.classa.bg/%D1%81%D0%B2%D1%8F%D1%82/item/391949-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5-%D0%B4%D1%83%D1%82%D0%B5%D1%80%D1%82%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B8%D0%B2-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%BD%D0%B0-9-%D0%B3%D0%BE%D0%B4%D0%B8%D0%BD%D0%B8", "text": "Предложеният закон за намаляване на възрастта за наказателна отговорност от 15 на 9 години е предизвикал големи спорове във Филипините. Предложението има подкрепата на противоречивия президент Родриго Дутерте, който смята, че това е решението престъпните групи да не използват деца за извършване на тежки престъпления, често срещана практика в страната, според президента.   Проектът бе одобрен в понеделник от Комисията по правосъдие на долната камара на филипинския парламент, но ще трябва да бъде гласуван в пленарната зала. Възможностите за неговото одобрение обаче намаляват, тъй като все повече сенатори изразяват своето противопоставяне и притеснения относно плана. Активисти и групи за защита на децата отхвърлят законопроекта и повдигат гласове на протест, като твърдят, че това е опасна инициатива, която вместо да защитава непълнолетните, ги прави отговорни за престъпления, които често биват принудени да извършат.   Филипинската секция „Спасете децата\" твърди „намаляването на минималната възраст за наказателна отговорност само ще тласне децата към по-голяма дискриминация, злоупотреба и, в крайна сметка, към антисоциално поведение\". Това, което наистина е необходимо, е \"Законът за младежкото правосъдие и социално благосъстояние да бъде изцяло приложен и изпълнен с ясни програми и услуги за превенция, реакция и реинтеграция на децата в техните семейства и общности\", казва организацията, която работи по проблемите на децата повече от три десетилетия.", "date": "2019.01.26", "title": "Филипините: Дутерте предлага противоречив законопроект за намаляване на наказателната възраст на 9 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391947-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%BF%D0%BE%D1%81%D1%82%D0%B0%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%80%D0%B5%D1%89%D1%83-%D0%BB%D0%B5%D0%B3%D0%B8%D1%82%D0%B8%D0%BC%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Призивът на България е за ненасилие, успокояване на ситуацията и за бърза демократизация във Венецуела .     Това заяви пред журналисти в парламента вицепремиерът и външен министър Екатерина Захариева в отговор на журналистически въпрос. Това съобщи БТА. Тя призова да се чуят призивите на гражданите на Венецуела за демократични избори за президент, така че да може участниците в тях да имат равен старт.     Захариева припомни, че по време на демонстрациите е имало доста задържани лидери на опозицията, депутати, граждани. Призоваваме за спазване на демократичните стандарти и ненасилие срещу демонстрантите, изтъкна първият ни дипломат. И добави, че венецуелците имат право по демократичен път да изразяват своите политически и граждански права.     В същото време, посочи Захариева, трябва и да се пазят каналите за комуникация, тъй като във Венецуела има един милион европейски граждани, повечето венецуелци са с двойно гражданство, основно испанско, португалско, италианско. Неслучайно много пъти Съветът и външните министри на ЕС са обсъждали ситуацията там, обясни външният ни министър. България като част от европейското семейство счита, че националната асамблея е легитимно избран демократичен орган, подчерта тя. В същото време изборите за президент м.г., по думите й, повдигали много съмнения за нарушения и неспазване на демократичните стандарти. Вицепремиерът отбеляза, че ситуацията във Венецуела е изключително тежка и напрегната повече от година. Хуманитарното положение също било нелеко — над 2,5 млн. бежанци венецуелци имало в съседните държави, а по неофициални данни са над 4 милиона  ", "date": "2019.01.26", "title": "Захариева постави България срещу легитимната власт на Венецуела"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391943-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%BD%D0%B8-%D0%B4%D0%B8%D0%B2%D0%BE%D1%82%D0%B8%D0%B8-%D0%B5%D0%BA%D0%B2%D0%B8%D0%B2%D0%B0%D0%BB%D0%B5%D0%BD%D1%82%D0%B8", "text": "Телевизията може да ти докара някой удар, както си стоиш кротко и невинно - такива глупости ръсят понякога от екрана.  Научаваш, примерно, че българският президент и българският премиер са еквиваленти. Еквиваленти. Представят ни по телевизията репортаж за Матера - европейска столица на културата. При откриването на тържествата щели да присъстват италианският президент и италианският премиер.   Обаче преди дни, когато откриха Пловдив като столица на културата, не присъствали техните български еквиваленти.     Тази нелепост минава през доста хора, докато накрая втрещи зрителите – защото „еквивалент“ звучи някак пластмасово, като нещо вторично, недотам равностойно.   Никой обаче вече не обръща внимание на подобни дивотии, минават и заминават.   Никой не полага усилия да се вгледа в хората, които произвеждат този словесен боклук, да съпровожда пребиваването им в една телевизия, и дори евентуалното им израстване от еквиваленти на репортери в истински репортери. Задоволяват се най-често да ги изродят в някакви съответници, които единствено калкулират пребиваването си в телевизията, за повече дори нямат желание, а няма и кой да ги побутне. А и читавите критици сякаш вече са се отегчили до смърт от телевизионните глупотевини.   Това изглежда се отнася и до Поли/Паола Хюсеин, дългогодишната коментаторка на „24 часа“ по телевизионните въпроси.   Поне от две десетилетия тя оставя ценни свидетелства – с красиво слово и несъмнен вкус към талантливите телевизионни прояви, колкото и редки да са те; никога не е проявявала евтино пристрастие в оценките си и никога не е злоупотребявала с трибуната си.   Повечето от текстовете й имат своето запазено място в телевизионната история, досега писана от хора като Маргарита Пешева /главно/, Юлиян Вучков, Владимир Михайлов и някои други.   Мисля, че един-два пъти съм й подсказвал да напише една своя история - тя обаче не се осмели, въпреки че има всички основания да го направи. Напоследък изглежда се и умори/отегчи - да се ровиш в боклука и да търсиш някакъв смисъл в него не е особено приятно занимание.   За всичко това ме подсети едно скорошно интервю на Поли с Мариана Векилска - то бе озаглавено „Постигнала съм всичко тук, правила съм всичко в Би Ти Ви“.   Доста странно твърдение, особено за човек като Мариана, чиято естественост винаги е правила впечатление;   по-нормално би било да каже „Бях/участвах във всичко, но не съм сигурна, че оставих някаква следа“. Вместо това тя казва „Аз правя отлично това, с което съм се занимавала“. Доста маниашки звучи, обаче Поли го е преглътнала. А Мариана, поне на мен така ми се струва, изобщо не прилича на телевизионните кифли/суетници, на които след десетина предавания, при това пределно калпави, чивиите им съвсем се развъртат. Ясна ви е картинката - всеки може да прави вече телевизия, всяка Млатка, а пък на малкото качествени хора се опитват да им надянат фасона на Млатки.   Да си правил всичко, далеч не означава, че си го правил отлично, още по-малко, че си постигнал всичко. Най-често е тъкмо обратното. Но да повторя - интересува ме не толкова Векилска, колкото Поли. Забелязвам, че тя прави опити да избягва телевизионните еквиваленти, сигурно дори се гнуси от тях - кой обаче тогава ще им обърне внимание или ще ги скастри.   Мълчиш си и така ставаш неволно съучастник в производството на еквиваленти.   Те пък се надяват да не ги оценяват по същество - това най-много ги плаши.   От доста години оценъчната дейност е в изолатора - вместо това най-безцеремонно хвалят актуалните телевизионни фигуранти, пришиват им дори ангелски криле. В същото време, докато се занимават с различни бездария, пропускат да поощрят истински талантливото - като Мая Костадинова /Канал 3/, примерно, за да не развалят идиличната картина от еквиваленти.   Мая е отличен водещ, грамотен, със реално самочувствие, владее се безупречно, камерата я обича, може светкавично да смени очарователната си непринуденост с язвителност, абсолютно е овладяла ролята си и я изпълнява с видимо удоволствие. Още се чудя защо от Нова телевизия толкова харесаха навремето Ани Салич - всичко за нея приключи с отмъкването й от Би Ти Ви.   Сега я представят като Майка Тереза в някои социални инициативи, вероятно за да оправдаят заплатата й. Сякаш се страхуват да сложат на професионалния кантар еквивалентите и да преценят трезво: този само дебелее и стои на едно място, този деградира и вече дори не е и еквивалент, а този надхвърли очакванията ни. Решиха да произвеждат евтини звезди-еднодневки от пошли продукции - обаче всъщност се оказа, че именно те постепенно колонизираха телевизиите.   И това беше неизбежно, понеже от години подготвяха всеядността на публиката, упорито и съзнателно я лишиха от критерии.   Медиите се обвиняват една друга за този провал, за това позорно падение. „Сериозните“ медии се опитват да захапят масовите издания - колкото да забравят, че и те самите имат немалък принос в млаткосъздаването.   И те отдавна са се превърнали в пристан за всевъзможни еквиваленти - ако не пишат за млатките, няма да ги четат, така се оправдават; телевизиите пък се плашат, че ако не приютяват млатки, няма да ги гледат.   Капанът отдавна е щракнал - всички са вътре и не могат да се разминат от млатки. Приятно прекарване. Но пък така си осигуряват безопасност - млатките са новите ВИС или СИК, внимателно охраняват медиите да не се чуе нещо неприемливо от тях – имам предвид, неприемливо за Властта.   Качественият човек на този фон е направо опасен, умното слово е опасно, може да предизвика вълнение в Блатото. Отгоре на всичко, и телевизионните клонинги трайно обсебиха терена, цяло чудо е как досега не са ме упрекнали, че „Всяка неделя“ е преписана   от някой от 12-те й клонинга.   Еквивалентите се чувстват добре и в това отношение, още повече, че никой не ги подкача за безнаказаната им крадливост. Веднъж Евтим Милошев направо щеше да ме разплаче - добре, че Волен Сидеров се беше разбеснял наблизо зад любимите си барабани и това ми вля известен кураж.   А Евтим ми разказваше, как навремето, когато взел да продуцира нещо като „Всяка неделя“, мерили с хронометър времетраенето на отделните съставки на оригинала, дотам стигнали - и все не успявали и не успявали да направят нещо различно, ма.ка му и на оригинала.   Трогателно признание - обаче казано на ухо, в съпровод с тъпаните на Волен. Аз пък още навремето съчиних един кеворкизъм и забравих за клонингите.  Беше нещо в смисъл, че „Всяка неделя“ и досега се усеща като актьор, който дори без да напуска гримьорната си, получава аплодисментите на публиката. Хубаво утешение, понеже никой нямаше намерение да се занимава с имитаторите. Никой няма желание да се занимава и с друго - например, с налудните волности на политическите коментатори, особено на „международниците“.   Навремето, в „онези“ години, повечето от тях ги смятахме за празноглавци.   Празни глави - обаче не спираха да мелят за другарА ТодАр Живков, както се изразяваше един.   Сетне, след „Промяната“, успяха набързо да скрият тъпотиите си.   Голям зор видя Асен Агов, който освен словесните си тъпни, трябваше да изтрие и филмите си за комунистическите движения по света. Сегашните международници пък са вече съвсем фриволни.   Нищо не пречи на някой от тях да предскаже, че Турция ще се разпадне, примерно - и ако това не се случи, да се изцепи с друга глупост: Ако Тръмп падне, може да повлече и Путин.   Тома Томов ги реди тия - нали е депутат, вече може да говори всичко - особено пред гламави водещи. Тъй или иначе, телевизионната критика пропусна една важна тема: словоблудствата на политическите ни коментатори до 89-а година и ги остави да си съчиняват биографии на книжни тигри. Да отделим известно внимание и на еквивалентите/съответниците в политиката.    Те имат едно основно предназначение: да внушават на „простолюдието“ фалшива приповдигнатост - тя пък е особено заразителна за медиите.   Чуха се и гласове, че сме били черногледи - а точно скептицизмът е най-живителната черта на Народа.  Държи го буден от упойките, които непрестанно му бият от 30 години насам.", "date": "2019.01.26", "title": "Телевизионни дивотии еквиваленти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391944-%D1%82%D1%80%D1%8F%D0%B1%D0%B2%D0%B0%D1%82-%D0%BB%D0%B8-%D1%9D-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D0%B5%D0%B7%D0%B8-%D0%B1%D1%8A%D0%BB%D0%B3%D0%B0%D1%80%D0%B8", "text": "От години България \"продава\" гражданство на т.нар. \"бързи инвеститори\", които дори не са добросъвестно проверени. Трябват ли ѝ на България тези \"българи\"         По време на управлението на тройната коалиция строителството на жилища в България беше в небивал подем. Тогава с пари в брой в България пристигаха руснаци и граждани на бившите съветски републики - за да си купят апартамент, хотелски комплекс или терен за застрояване. Брокери от Бургас и Варна, с които разговарях в далечната 2007 година във връзка с журналистическо проучване, разказваха как при тях идват хора с пари в куфарчета, с които заплащали имотите. Десетки хиляди решиха и да останат. \"Горещите пари\" осигуриха и \"златни паспорти\" за част от тях. Само че чистото криминално досие, каквото би трябвало да притежават според закона тези новобългари, при някои от тях се оказа не дотам чисто.     Както разкриха тази седмица колегите от \"Свободна Европа\", руският милиардер Сергей Адониев е имал български паспорт по натурализация за \"особени заслуги\" в продължение на десетилетие, въпреки присъда за пране на пари, издадена в САЩ. \"Побългаряването\" му се е случило през 2008 година, по време на тройната коалиция, а транспортният министър от този кабинет - Петър Мутафчиев, му е бил гарант. Близкият до президента Владимир Путин бизнесмен смятал да направи \"крупни инвестиции в размер на 10 милиона евро\", аргументира се в препоръката си Мутафчиев. Смятал, но не направил. Но пък получил паспорт, който обаче му е отнет през 2018 след сигнал до Държавна агенция \"Национална сигурност\" (ДАНС). Поредното петно върху имиджа на България В средата на седмицата министърът на икономиката Емил Караниколов се опита да опровергае публикувани от БНБ данни, според които преките чуждестранни инвестиции в България спадат. Караниколов подчерта, че нямало такова нещо, дори имало ръст. Министърът обаче не си направи труда да съобщи какъв е размерът на инвестициите, направени от чужденци срещу получаването на български паспорт. Той бързичко съобщи, че правителството ще предложи да се отменят текстовете в Закона за българското гражданство (чл. 12 и чл. 13), с които се регламентира правото на пребиваване, а по-късно и правото на българско гражданство срещу т. нар. \"бързи инвестиции\" - един милион лева или два милиона лева в акции на публични дружества, вътрешен държавен дълг (държавни ценни книжа, ДЦК) или в доверителна сметка. Това е същият закон, приет при първото правителство на Бойко Борисов в края на 2012, на който президентът Росен Плевнелиев (2012-2017) наложи вето. \"Преценката за това дали да се даде гражданство или не, не може да почива на финансови аргументи. Придобиването на гражданство по натурализация следва да предоставя възможност да се прецени всеки случай конкретно - и то от гледна точка на ефекта върху българското общество, без това да е свързано единствено с количествени показатели. Водещи тук са заслугите на лицето към Република България и интересът, който държавата има от това да създаде посредством натурализацията политическата и правна връзка държава-гражданин\", посочи навремето държавният глава. Седем години по-късно справедливостта може би ще възтържествува - след поредното петно върху имиджа на държавата. Само преди няколко дни Европейската комисия разкритикува България за слаб контрол и пълна непрозрачност при действащата схема за продажба на гражданство на чужди инвеститори.  В момента за 1 милион лева (511 293 евро) или 2 милиона лева (1 022 587 евро) в София може да се купят няколко луксозни жилища, а срещу тези \"инвестиции\" - и с подходящите хора на точните места в държавните институции - да се осигури и българско гражданство. Дори и чужденецът да няма парите, може да изтегли банков заем, за да купи недвижимия имот, ипотекирайки го срещу кредита, и пак да се сдобие със \"златния паспорт\". Законът го позволява. Няма разкрити работни места, няма ноу хау, няма висока добавена стойност. В Кипър, където двойното гражданство също е разрешено, като в България, минималната инвестиция е 2 милиона евро. В Унгария пък програмата гражданство срещу инвестиции е прекратена през март 2017 година, близо пет години след стартирането си. Дотогава, срещу закупуване на държавни облигации (държавен дълг) за 300 000 евро в Hungarian Residency Bond Program се осигуряваше право на пребиваване. А след 8 години чужденецът можеше да кандидатства за гражданство. В България чужденецът трябва да е живял само 3 години в страната.  Все повече български паспорти за чужденци Пита се: кой има полза от тази \"продажба\" на гражданство? Само пазарът на недвижими имоти и вероятно - \"гарантите\" на произведените по този начин български граждани. По официални данни, през последните четири години в България са издадени 50 паспорта на \"бързи инвеститори\". Същевременно, по данни на Евростат, общият брой на българските паспорти, получавани от хора извън ЕС, расте с всяка изминала година. През 2016 те са 1585 (от тях 488 руснаци и 278  украинци), през 2015 броят е 1261, през 2014 - малко над 800, а през 2013 - общо 756. Вероятно през 2008, когато руският милиардер Сергей Адониев е кандидатствал за българско гражданство, общият брой на тези новобългари е бил много по-нисък. Странно как ДАНС не са успели да се снабдят с данни за досието му. В действителност понякога българската държава продава срещу кеш за един-два луксозни апартамента български паспорти и на съмнителни лица, които не са добросъвестно проверени. Но нима и в Държавната агенция за българите в чужбина (ДАБЧ) не правеха нещо подобно? И там години наред са търгували с удостоверения за произход, които гарантираха български гени на непроверени балкански субекти. Ако ще отпадат законови текстове, които регламентират търговията, редно е да бъде затворена и агенцията, или? Пред ноември 2018 година, след арестите в ДАБЧ, премиерът Бойко Борисов поиска от МВР и ДАНС да направят проверка за всички издадени български паспорти за лица с чужд произход през последните пет години. Дали в тази проверка ще попадне и случаят на мафиота, член на калабрийската мафия Ндрангета, Анджело Филипини, заловен през миналия май в Мароко с български паспорт с фалшиво име? И накрая да се запитаме: трябват ли ѝ на България всъщност тези \"българи\", тези т.нар. \"бързи инвеститори\"?    ", "date": "2019.01.26", "title": "Трябват ли ѝ на България тези \"българи\"?"}
{"url": "http://www.classa.bg/%D1%81%D0%B2%D1%8F%D1%82/item/391945-%D1%80%D1%83%D1%81%D0%BA%D0%B0%D1%82%D0%B0-%D0%B8%D0%BC%D0%BF%D0%B5%D1%80%D0%B0%D1%82%D1%80%D0%B8%D1%86%D0%B0,-%D0%BA%D0%BE%D1%8F%D1%82%D0%BE-%D1%86%D1%8F%D0%BB-%D0%B6%D0%B8%D0%B2%D0%BE%D1%82-%D1%82%D1%8A%D1%80%D1%81%D0%B8-%D0%BB%D1%8E%D0%B1%D0%BE%D0%B2%D1%82%D0%B0", "text": "Съдбата не е особено благосклонна към нея: германската принцеса и руска императрица Елизавета Алексеевна, съпруга на цар Александър Първи, цял живот търси любовта. И непрестанно губи  най-близки и любими хора.         \"Майчице, велики Боже, що за съдба е това - аз съм най-нещастното същество на земята!\" - пише руската императрица Елизавета Алексеевна на майка си в Баден след смъртта на съпруга ѝ Александър Първи, с когото отново била започнала да се сближава след години на отчуждение. Елисавета е напълно отчаяна от тази неочаквана смърт - още една, която е трябвало да преживее.   Момичето със сини очи   Императрица Елизвета Алексеевна, родена като принцеса Луиза Мария Августа фон Баден Елизавета Алексеевна е родена на 24 януари 1779 година като Луиза Мария Августа фон Баден. Тя е дъщеря на принц Карл Лудвиг фон Баден и Амалия фон Хесен-Дармщат. Луиза се привързва силно към майка си, с която запазва близки отношения чак до смъртта си. Вече като императрица и съпруга на Александър Първи, тя изпраща от Русия на майка си около 15 хиляди писма, които са и основният източник на информация за нейния живот. Личните ѝ дневници обаче са унищожени след смъртта ѝ от цар Николай Първи и неговата майка, императрицата-вдовица Мария Фьодоровна, защото били компрометиращи.   Животът на Луиза се променя, когато тя е на 13 години. По онова време  търси съпруга за любимия си внук Александър и в крайна сметка изборът ѝ пада върху младата баденска принцеса. Екатерина Велика е впечатлена от Луиза, намирайки я за красива, очарователна и мила. Луиза говоря блестящ френски език, изучава география, история и философия. Разкош и интриги Принцесата научава руски език, приема православието, променя името си от Луиза Мария Августа на Елизавета Алексеевна. Тя е само на 14, когато става съпруга на руския престолонаследник, не е свикнала с разкоша в руския императорски двор, нито е подготвена за интригите, които я отвращават. Към носталгията по родния дом и близките, която я измъчва, се добавя лошото отношение към нея от страна на Павел, син на Екатерина и бъдещ император Павел Първи, и неговата съпруга Мария Фьодоровна. Елизавета пише на майка си, че единственият човек, който я прави щастлива, е съпругът ѝ Александър. Скоро обаче Александър започва да флиртува с придворните дами и отношенията им охладняват. В крайна сметка той се увлича по полската аристократка Мария Наришкина, чийто любовен романс продължава близо 20 години.   Цар Александър Първи   В двора започват да се носят упорито слухове за връзка на Елизавета с Адам Чарторийски, приятел на Александър и бъдещ външен министър на руската империя. Говори се, че 19-годишната императрица е забременяла от него и през май 1799 година е родила дъщеря, която - в интерес на истината - тогавашният престолонаследник Александър припознава за своя. Интригантката Мария Фьодоровна обаче нашепва на съпруга си Павел Първи, че детето е необичайно тъмнокожо - за разлика от родителите си. След това Адам Чарторийски трябвало незабавно да напусне Санкт Петербург. Елизавета обожава дъщеря си, но нейното щастие продължило само малко повече от година: детето умира, а Елизавета преживява смъртта на дъщеря си много тежко, за което свидетелстват и нейните писма до майка ѝ. Това е първата смърт на неин близък и любим човек, но не и последната. След като Павел е убит от заговорници на 12 март 1801 година и Александър се възкачва на престола, животът на Елизавета става малко по-лек. След дългите години на раздяла в Санкт Петербург пристигат на гости родителите ѝ, сестрите ѝ и брат ѝ. Изглежда, че Елизавета не е страдала от факта, че ролята на \"първа дама\" не играе тя, а императрицата-вдовица Мария Фьодоровна.   Две страшни трагедии   Адам Чарторийски Елизавета започва да се занимава с благотворителност - една дейност, която по онова време изобщо не е разпространена в Русия. Тя поддържа няколко училища, поема патронажа над приют за войнишки сираци, а по-късно, когато започва войната с французите, организира женско патриотично дружество, което събира помощи за армията, за ранените и в подкрепа на семействата на убитите. Още преди Отечествената война през 1812 година Елизавета преживява две страшни трагедии: през 1803 година Александър Първи влиза в действащата армия, оставяйки жена си в Санкт Петербург, където неговата метреса Мария Наришкина очаква дете. Нещо повече - тя открито се хвали в двора, че императорът е баща на детето. По същото време Елизавета започва бурна връзка с блестящия щабен офицер Алексей Охотников, чийто страстни писма тя пази дълги години. Те обаче не са запазени, а изгорени заедно с дневниците ѝ. Елизавета отново забременява - по всяка вероятност от Охотников. Месец преди раждането на детето обаче той е смъртоносно ранен на излизане от сградата на театъра. Посветени в дворцовите интриги смятат, че вдъхновител на покушението е Мария Фьодоровна. Елизавета преживява много тежко смъртта на любимия. Може би именно затова тя поръчва и паметник на гроба му, който изобразява плачеща жена пред покосено от мълния дърво. Раждането на дъщеря ѝ я връща към живота. Момичето обаче се разболява и умира след година и половина. Тази трета загуба на близък човек вкарва Елизавета в тежка депресия. Колкото и да е парадоксално, в това тежко време я подкрепя Александър. Тя обаче също е опора за мъжа си, когото остро осъждат за сключения мир с Наполеон. Трябва да се отбележи и благородството на императора, който никога на дава и най-малкия повод за съмнение, че е баща на двете починали дъщери. Момичетата обаче не са погребани в императорската гробница в Петропавловската катедрала, а в манастира Александър Невски.   Алексей Охотников   От Баден-Баден до Таганрог След  , Александър взима Елизавета със себе си във Виена. Преди това тя е в Кьонигсберг, Берлин и навсякъде се радва на небивали почести. По-късно царските съпруги често пребивават в южна Германия, където се заселва и част от руския елит - и най-вече в  . В центъра на града има паметник на баденската принцеса и руска императрица. Елизавета Алексеевна умира на 4 май 1826 година - малко след смъртта на мъжа си. Тя не успява да преживее и тази четвърта смърт. Още повече, че през последните години преди  той да почине в Таганрог, семейният им живот значително се подобрява след като Александър прекратява връзката си с Наришкина и искрено се грижи за здравето на своята съпруга, която започнала да линее. Двамата пристигат в Таганрог само заради Елизавета, а лекарите ѝ препоръчват лечение в Италия, което тя отхвърля. В Таганрог двамата съпрузи живеят спокойно и уединено. Когато Елизавета се посъвзема, императорът заминава за Крим, където се заразява. Александър Първи не се вслушва в съветите на лекарите и не успява да се справи с болестта без лечение. Той умира в ръцете на Елизавета, която в края на април заминава за Санкт Петербург. Мария Фьодоровна отива  да я посрещне, чака я в Калуга, но Елизавета умира по пътя - още един аргумент за онези, които виждат в царската свекърва най-лошата поличба за Елизавета...    ", "date": "2019.01.26", "title": "Руската императрица, която цял живот търси любовта"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391946-30-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-1989-%D0%B3-%D0%BA%D0%B0%D0%BA%D0%B2%D0%BE-%D0%B8%D0%BC%D0%B0%D1%85%D0%BC%D0%B5-%D0%B8-%D0%BA%D0%B0%D0%BA%D0%B2%D0%BE-%D0%BD%D1%8F%D0%BC%D0%B0%D0%BC%D0%B5", "text": "Имаме корумпирани политици и олигарси, които поддържат ниски заплати.   Първото, което си имаме е един дълъг набор от наркомания, проституция, циганизация, чалгаризация, престъпност, убийства, грабежи, корупция, мутри, бандити, глад, масова емиграция, вредни храни, алкохолизъм, стрес…     Почти неусетно изминаха почти 30 години от датата 10 ноември 1989 г. Тази година ще бъде юбилейна и за нея много ще се говори – за това какво имаме и какво нямаме днес при капитализма в сравнение със социализма в България. Нали преди 30 години хиляди скачаха „Кой не скача е червен!“, ревяха по площадите и пееха как времето било тяхно и как 45 години им стигали, как социализмът бил „комунизъм“ и „тоталитаризъм“, а сега влизали във възможно най-светлото „отворено общество“, защото капитализмът бил демокрация, свобода, права и свободи.      Така нар. от тях „комунизъм“ беше обявен за универсалното зло, за всички беди на човешката цивилизация от зората на нейното съществуване, макар че през последните години в устата на днешните нашенски десни и либерали той започна да си дели първенстващото място в лигата на злодеите с Русия и Путин. Но това е така, защото според нашенските антикомунистически „демократи“ и евроатлантици Путин бил „комунист“.     В този контекст се зачудих какво нямахме по времето на социализма, което имаме днес в условията на капитализъм. Първото, което си имаме е един дълъг набор от наркомания, проституция, циганизация, чалгаризация, престъпност, убийства, грабежи, корупция, мутри, бандити, глад, масова емиграция, вредни храни, алкохолизъм, стрес, които за последните 30 години са довели до изпаряването на близо 2 млн. човека от България, страната е в демографски колапс и прогнозите са, че ако тенденцията се запази такава до няколко десетилетия е възможно държавнотворческият български етнос да е малцинство, а християнството периферна религия, заменени от някаква амалгама от турци, цигани и емигранти от Близкия изток и Северна Африка.      Парадоксалното е, че „деспотичният“ социализъм, умъртвявал и хвърлял в лагери хора за удоволствие и ял малки деца за закуска за 45 години увеличи българите от 7 на 9 млн., а милият, добричък, ни лук ял, ни лук мирисал капитализъм ни върна под 7 милиона само за по-малко от 30 години.     Второто, което си имаме в условията на реставриран капитализъм, но нямахме по времето на социализма, са корумпирани политици и олигарси, които поддържат ниски заплати, годишно крадат от българския народ милиарди левове, които с пропуснатите ползи в резултат на корупция, монополи, картели, обществени поръчки и пр. достигат поне няколкостотин милиарда за периода на целия преход. Спомнете си само как държавна собственост за стотици милиарди, създадена от и принадлежаща на всички българи, беше разграбена за по долар парчето.      Периодът остана известен в историята на България с понятието „криминална приватизация“, но криминалитетите и днес заемат високо престижни длъжности с полагаемите им се за ограбването на България тлъсти заплати.     Третото, което си имаме в условията на капитализъм, но нямахме при социализма, са монополистите. Имахме един държавен монопол, който всъщност беше обществен монопол в полза на цялото общество.      Днес имаме ЕРП-та, вода, топлофикационни дружества, горива и каквото там можете да се сетите, които скубят десетки пъти повече пари от нас в сравнение със социализма, след което изнасят печалбите. Същото трябва да се каже и за големите западни вериги, които ни продават по-нискокачествени стоки в сравнение със Запада, нанасят удари по българските производители и след това изнасят печалбите в чужбина. Всеки похарчен в тези вериги или даден на монополистите лев вече е завинаги безвъзвратно изгубен за България. А това са милиарди левове годишно.     Четвъртото, което си нямахме при социализма, но имаме в условията на реставриран капитализъм, трябва да свържа с директивите на новия „голям брат“ към компрадорската политическа класа у нас. То не бяха милиарди, които мизерстващият българин, броящ иначе всеки ден стотинките в джоба си, хвърли по американски ТЕЦ-ове, златни концесии, безцелни конфронтации с Русия и санкции, спрени енергийни проекти, безплатни бази, Ф-16 и какво ли още не. Те Щатите затова са впрочем богати – защото нагло крадат от останалия свят чрез неоколониалните елити, които поставят там. Да си спомним, че Тръмп най-напред поиска мексиканците да дадат 5 млрд. и изградят стената помежду им, но те се опънаха. Да дойде да ги поиска от нашите управници и ще види колко чевръсто те ще ги извадят от джоба на българина, след което ще обяснят на въпросния българин как нямат пари за него.     Петото, което си нямахме при социализма, но си имаме при капитализма е престъпна държава. Държава, която краде чрез косвени данъци от бедните, но слага плоски и дори никакви данъци на богатите. Държава, в която прокуратурата е толкова лицемерно престъпна, че повдига обвинения срещу едно от лицата на опозицията, защото е изнесла данни за корупция. Държава, която може да открадне 1,4. млд. лв. от здравето на българите и да съдейства активно за ограбването на незнам си колко милиарда от КТБ. Държава, която унищожава животните, поминъка, живота на хората. Държава, в която не могат да те излекуват или погребат, ако не си платиш.     Шестото, което получихме в условията на реставриран капитализъм е така бленуваният за цяло поколение българи ЕС. Но и той основно се занимава с това да ни граби, да поддържа послушни и корумпирани елити. Честно казано не знам колко точно получаваме под формата на еврофондове, но то няма и голямо значение, тъй като то и без друго основно се краде. Но пък знам, че изобщо не плащаме малко на ЕС под формата на всякакви измислени глоби за щяло и нещяло, вноски в европейския бюджет, затворени блокове в АЕЦ „Козлодуй“, неадекватно за българските условия политическо и икономическо законодателство, председателства, квоти, идиотски разпределени субсидии и изобщо по уйдисване на акъла на Брюксел и Берлин. Само чрез заграбения човешки капитал от България европейският капиталистически център е изсмукал десетки пъти повече средства отколкото сме получили чрез европейските фондове. Но и това му е малко, та сега се опитва да ликвидира цял един отрасъл на страната ни – транспортния, за да обогатява своите олигарси. Седмото, което получихме в условията на реставриран капитализъм, но нямахме по време на социализма, са соросоидни, американски, турски, ислямски и всякакви други фондации, финансирани от външни фактори и преследващи външни и пагубни за България интереси. В резултат на тяхната иделогическа манипулация голяма част от българите са с неолиберално дрогирано съзнание. Останалите изпаднаха в едно безумно състояние на духа, което тотално унищожи субективният фактор, така важен за развитието на всяка една държава. Образованието, здравеопазването, културата, изкуствата, моралът, науката се ръководят не от държавата, както е по времето на социализма, а от пропагандно-идеологическите структури на мрежа от НПО-та и медии, обслужващи чужди интереси. Осмо и особено важно нещо, което нямахме по време на социализма, но си имаме в условията на реставриран капитализъм, това е НАТО. Заедно с НАТО имаме и американски бази у нас, унищожена армия, ставаме прифронтови държави, водим хибридни войни, а някои политици ни пращат да се бием с Русия. Заедно с НАТО си имаме още мигранти, терористи, контингенти, избити български войници зад граница в името на чужди каузи. Оказва се, че социализмът е осигурил половин вековен мир на планетата, а капитализмът само за няколко десетилетия успя да превърне света в един кипящ казан. А нас българите ще ни пратят за пушечно месо. Нали затова ни направиха прифронтова държава. Няма обаче да е честно, а още по-малко коректно да посочвам само това което при социализма сме нямали, а днес имаме. Трябва да бъде посочено и какво сме имали при социализма, но днес си нямаме. Първото, което имахме при социализма, но нямаме днес е земеделие. Първо решихме да го разпарчетосаме на малки парченца, да го заграбим и ликвидираме с „ликвидационни съвети“, изпращайки така милиони хора на улицата и поставяйки началото на процесите на циганизация. А от началото на нашия век решихме да го окрупним в ръцете на няколко десетки олигарха, които трупат милиарди от субсидии и правене на нищо, а плащат мизерни стотинки под формата на рента на собствениците. Зеленчукопроизводството пък съвсем го забравихме, защото там условията са такива, че олигархизацията е по-труден процес. Второто, което имахме в условията на социализъм, но нямаме при капитализма е индустрия. Всичко беше разграбено, унищожено, разкостено, сринато със земята. От индустриална сила България се превърна в суровинен придатък за богатите западни икономики, които така ни грабят посредством съвременните форми на неоколониализъм – чрез нископлатената работна сила и минималните данъци, чрез ликвидация на всичко, което може да ги конкурира, чрез грабеж на хиляди учени, лекари, инженери и други специалисти. Третото, което имахме в условията на социализъм, но нямаме днес, е армия. Армия, която представляваше заплаха за Турция и Гърция взети заедно, а днес прилича на една весела дружинка. Разкостихме я и нея, за да ни пази НАТО и за да купуваме оръжие от НАТО, за да сме беззащитни и несуверенни мижитурки в ръцете на новите господари.     Четвъртото, което имахме в условията на социализъм, но нямаме при реставрирания капитализъм е образование. Днес образователната система бълва предимно неграмотност и посредственост, подчинена на изискванията на всякакви чужди фактори. Самата държава е дотолкова абдикирала, че предпочита да плаща на частни училища, които да учат момченцата, че са момиченца, но не и да поддържа държавните училища, предпочита да плаща на чужди фондации да правят учебниците, но не и сама да прави учебниците. В резултат на това Левски и Ботев се оказаха терористи, а 5 вековното турско иго се оказа „мирно и съвместно съжителство“. И както през турското робство плащаме „кръвен данък“ – около 10 % годишно най-добрите завършващи средно образование ученици са заграбвани от западните държави и обучавани там, за да обслужват техните икономики, повечето от тях забравящи за род и родина.     Петото, което имахме при социализма, но нямаме при капитализма, е здравеопазване. Безплатното здравеопазване се превърна в търговска дейност. Днес хора в уж европейска България измират, защото нямат пари, защото здравето не е социална дейност, а бизнес. Бизнес, който превърна човешкия живот в обект на покупко-продажба, или както е модерно да се казва у нас в „алъш-вериш“. Шестото, което имахме при социализма, но нямаме днес, е сигурност. Всеки във всеки един момент може да бъде ограбен, пребит или убит, а новините ежедневно ни заливат с десетки такива случаи. Самите полиция и прокуратура са до такава степен прогнили, че човек не знае дали по някое време няма самите те да му спретнат нещо. Хората се заключват с по няколко ключалки, а милионерите си живеят в изолирани от страхотиите на големия град или малко село затворени градчета.     Седмото, което имахме при социализма, но нямаме в условията на реставриран капитализъм, е справедливост. Липсата на справедливост се превърна в базов проблем на българското общество. При това не само липсата на правно-юридическа справедливост, но и на социално-икономическа справедливост. Затова юридическата справедливост за бедняка е една, а за богатите олигарси и корумпирани политици, които ограбиха построеното от социализма и продължават да крадат с пълни шепи е съвсем различна.     Осмото, което имахме по времето на социализма, но което нямаме в условията на реставриран капитализъм е държава. Парадоксално е как от една страна имаме, престъпна държава, а от друга нямаме държава. Всъщност, не е толкова парадоксално. Обяснението е в това, че когато става дума за нещо престъпно държавата ще го направи, но когато е за нещо полезно абдикира и започва да ни обяснява как не може. Ми няма да може. Едно е да крадеш от народа, а съвсем друго да решаваш проблемите му, когато си делегирал всички въпроси на пазара, олигархията, соросоидните организации, Брюксел, Вашингтон и Анкара. А като нямаме суверенна държава с политици, които 30 години козируват и служат на чужди интереси, то нямаме и достойнство. Нямаме и бъдеще.    ", "date": "2019.01.26", "title": "30 години след 1989 г.: Какво имахме и какво нямаме?"}
{"url": "http://www.classa.bg/%D1%81%D0%B2%D1%8F%D1%82/item/391938-%D0%BA%D0%B0%D0%BA%D0%B2%D0%BE-%D1%81%D0%B5-%D0%BA%D1%80%D0%B8%D0%B5-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Политическата и икономическа обстановка във Венецуела се изостря все повече. Какво се крие зад хаоса в тази латиноамериканска страна? Защо се стигна дотук?         Какво се случи във Венецуела през последните години? Почти 20 години след избирането на Уго Чавес за президент, от мечтата за \"социализма на 21 век\" не е останало почти нищо. Чавес се опита да прекрои страната чрез преразпределяне на благата и обхватни социални програми, финансирани чрез приходите от износа на петрол. Неговата политическа визия беше в контраст с действията на много от управлявалите преди него партии. Затова и той стана изключително популярен сред населението и до смъртта си, настъпила през 2013 година, постигна още няколко изборни победи. На международната политическа сцена Чавес бе остро критикуван заради авторитарния си стил на управление, заради одържавяването на медии и заради своята необмислена икономическа политика.     Проблемите, започнали при Уго Чавес, се задълбочиха при управлението на Николас Мадуро, който още през 2012 бе обявен от Чавес за негов наследник, а през 2013 година бе избран за президент при оспорвани избори. При Мадуро Венецуела се насочи все повече към диктатура, съпроводена от систематично потискане на свободната преса и драматичен упадък на икономиката. Защо Гуайдо точно сега стана временен президент? Въпреки протестите в страната и чужбина, в началото на януари Николас Мадуро пое втория си президентски мандат, който продължава до 2025 година. Международната общност обаче е убедена, че изборите, които се проведоха на 20 май 2018 година, не са били демократични. До тях не бяха допуснати независими наблюдатели. Голяма част от опозицията бойкотира изборите и не призна резултатите от тях. Също както и безброй държави и международни организации. Още през 2017 година, насред няколкомесечни кървави протести с над 100 жертви, Мадуро отне правомощията на парламента, в който опозицията има мнозинство от края на 2015 година. Парламентът, който смята себе си за единственото демократично легитимирано представителство на венецуелските граждани, гласува проект за съставяне на временнно правителство и провеждане на нови свободни избори малко преди полагането на клетва от Мадуро. Ето, че сега председателят на парламента Хуан Гуайдо се обяви пред хиляди демонстранти за временен президент на страната. САЩ и много латиноамерикански държави веднага засвидетелстваха подкрепата си за 35-годишния Гуайдо. Наблюдателите обаче не са убедени, че той действително ще поеме управлението на страната, тъй като опозиционните партии са разединени, а армията очевидно продължава да подкрепя Мадуро. Защо Венецуела е съсипана икономически? Венецуела разполага с най-големите петролни резерви в света. През последните години обаче страната добива все по-малко петрол. Производството на суров петрол, което носи на страната 95% от всички валутни постъпления, намаля от 3,5 милиона на 1 милион барела на ден. Рафинериите също произвеждат все по-малко бензин. Според наблюдателите, причината за всичко това е корупцията и неправилното управление на държавния петролен монополист PDVSA.  През 2013 година, когато Мадуро пое властта, цената на суровия петрол падна до  историческо ниско ниво. Но режимът на Мадуро сам си е виновен за голямата зависимост на Венецуела от износа на петрол. При идването на Чавес на власт делът на петролния износ съставляваше около 70% от общия износ на страната. През 2013 година достигна 98%. Тоест Венецуела не произвеждаше вече почти нищо друго. Критиците виждат причината за това развитие в прекомерната държавна намеса в икономиката. Високите цени принудиха много фирми да прекратят дейността си. Минното дело, индустрията, както и селското стопанство са пред колапс. През 2013 година стопанският ръст на Венецуела съставляваше само 1 процент. А през 2018 година икономиката се сви с почти 20 процента. Инфлацията на местната валута достигна 1 милион процента. МВФ прогнозира инфлация за 2019 година в рамките на 10 милиона процента. От почти една година във Венецуела е въведена и държавна криптовалута. Т.нар. \"петро\" трябваше да стабилизира икономиката. Досега обаче тази цел не е постигната. Какви са последиците за населението? Вследствие на икономическата криза повечето венецуелци живеят в бедност. Много от тях гладуват. Но дори и тези, които все още имат работа, едва преживяват. С новата месечна минимална заплата от 5,90 евро те могат да си позволят само някои основни продукти. И то, ако ги намерят на пазара, защото държавата почти не внася хранителни продукти и стоки за ежедневна употреба, камо ли пък да ги произвежда. Милиони венецуелци днес са болни - вследствие на дългогодишно недохранване или заради завърналите се в страната болести като маларията и туберкулозата. От 2011 година насам детската смъртност почти се е удвоила. Смята се, че всеки ден по 5000 венцуелски граждани напускат Венецуела. По данни на Международната организация за миграцията, от 2014 година насам в чужбина са избягали три милиона души. Експерти от института \"Брукинг\" прогнозират, че дори да се промени политическото положение, в страната няма да има достатъчно работна ръка, която да възстанови икономиката. Защото вече твърде много добре образовани и млади хора са напуснали Венецуела.", "date": "2019.01.26", "title": "Какво се крие във Венецуела"}
{"url": "http://www.classa.bg/%D1%81%D0%B2%D1%8F%D1%82/item/391939-%D0%B2%D1%81%D0%B8%D1%87%D0%BA%D0%BE-%D1%82%D1%80%D1%8A%D0%B3%D0%B2%D0%B0-%D0%BE%D1%82-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B2%D0%B5%D0%BB%D0%B8%D0%BA%D0%B8", "text": "След като Скопие прие компромиса за името на Македония, сега и парламентът в Атина одобри решението. Нека си припомним откъде тръгва спорът между двете съседни държави:         За да разберем по-добре този единствен по рода си спор в цяла Европа, трябва да се върнем назад в историята чак до  . Роден в античния регион Македония, той е бил ученик на Аристотел, който - заедно със Сократ и Платон - е смятан за баща на гръцката философия. Александър Велики обаче е бил и смел пълководец, водил успешни войни срещу персите и стигнал в походите си чак до Индия. Мнозина в Гърция го почитат като \"най-великия грък на всички времена\". След смъртта му през 323 година преди Христа империята му се разпада и на много места следите от тяхното гръцко минало бързо биват заличени - особено в Азия. От поне 400 години понятието \"Македония\" се използва за обозначаване на един голям географски регион в Югоизточна Европа, който дълго време е бил под османско владичество. След Първата световна война голяма част от него, заедно с неговия естествен център Солун, остава в Гърция. А след Втората световна война комунистите създадоха югославската федерация, която има обща граница с Гърция, и чиято най-южна провинция е \"Република Македония\". Със същото име Бившата югорепублика обяви своята независимост след разпадането на Югославия през 1991 година.     В Скопие пък смятат Александър Велики за \"най-великия македонец на всички времена\". По този повод политологът Йоргос Цогопоулос казва, че така започва и   - след края на Студената война. \"Гърция смята, че това вреди на нейните икономически интереси и се опасява от възможни териториални претенции, тъй като в чисто географски смисъл Македония включва райони в три съседни държави - в бившата югорепублика, в Гърция и - не на последно място - в България\", казва той за ДВ. Гръцката \"грешка\" Дали обаче северните съседи на Гърция действително предявяват териториални претенции към нея?   Паметникът на Александър Велики в центъра на Скопие   В началото на 20-и век националистическото движение ВМРО действително се стреми да обедини \"цяла Македония\", заедно със Солун. След   първият президент на младата република Киро Глигоров подчерта изрично, че в неговата страна живеят славяни, които нямат много общо с гръцките съседи. Това беше и опит за успокояване на скептиците от другата страна на границата. И за малко спорът да бъде решен: с посредничеството на ЕС, през 1992 Глигоров и тогавашният консервативен премиер на Гърция Константинос Мицотакис почти се бяха разбрали за името \"Нова Македония\", но в последния момент гръцкият премиер се разколеба - явно от страх, че неговата партия няма да приеме компромиса. През 1995 двете страни постигнаха компромис - с посредничеството на ООН Атина и Скопие временно се разбраха за името \"Бивша Югославска Република Македония\". В Гърция то бързо се наложи, докато в останалата част на света използваха понятието \"Република Македония\". Политологът Цогопоулос смята, че Гърция е направила грешка, след като не е подела, или не е искала да подеме инициатива за постигане на компромис. \"С течение на времето все повече страни признаха съседната страна под вписаното в нейната конституция име. От решаващо значение беше това, че през 2004 г. САЩ също признаха името \"Република Македония\". Условие за членство в НАТО и ЕС   Те постигнаха компрромиса за името - министър-председателите Зоран Заев и Алексис Ципрас   Гърците обаче имаха още един коз в ръцете си: те можеха да блокират с вето присъединяването на съседната държава към НАТО или ЕС. След натиск от Атина, през 2008 година НАТО обяви, че решаването на спора за името е условие за приемането на страната в пакта. Правителството в Скопие подаде жалба срещу незаконното, от негова гледна точка, блокадно поведение на Гърция. С това започваше нов ледников период в двустранните отношения. Поне така изглеждаха нещата тогава. Но се случи друго: управляващите консерватори в Атина за първи път се съгласиха, че думата \"Македония\" може да фигурира в наименованието на младата държава. В Скопие по същото време се формира мощна съпротива срещу авторитарния премиер Никола Груевски и след смяната на правителствата в двете страни изглежда бе настъпил идеалният момент за сближаване. През 2018 година  , според което северната съседка на Гърция ще се нарича \"Северна Македония\". Политологът Цогопоулос смята, че споразумението открива напълно нови възможности за отношенията между двете страни - особено в туризма. \"Пример в това отношение е гръцката авиокомпания Aegean Airlines, която от няколко седмици предлага директни полети от Атина към Скопие. Такова нещо не се е случвало никога в миналото\", припомня той и допълва, че отношенията между двата народа винаги са били приятелски. \"Като изключим спора за името, не сме имали никакви проблеми. Гръцките фирми действат активно в региона и са сред най-големите инвеститори и търговски партньори на съседната страна\", заключава той.    ", "date": "2019.01.26", "title": "Всичко тръгва от Александър Велики"}
{"url": "http://www.classa.bg/%D1%81%D0%B2%D1%8F%D1%82/item/391940-%D1%82%D1%80%D1%8A%D0%BC%D0%BF-%D0%B1%D0%B5%D1%81%D0%B5%D0%BD", "text": "Президентът на САЩ Доналд Тръмп реагира на ареста във Флорида на сътрудника си Роджър Стоун с коментар в \"Туитър\", в който нарече разследването на специалния прокурор Робърт Мълър \"Най-Големия Лов на Вещици в Историята на Страната ни! Няма съглашателство!\", предаде Асошиейтед прес. По думите на Тръмп наркодилърите и трафикантите на хора \"са третирани по-добре\". \"Кой предупреди Си Ен ЕН да бъде там?\", попита той, имайки очевидно предвид факта, че телевизията засне ареста на Стоун в дома му в град Форт Лодърдейл.     Стоун е бивш съветник в предизборната кампания на Тръмп. Той е шестият сътрудник на Тръмп, на когото са повдигнати обвинения във връзка с разследването на Мълър дали е имало координиране между предизборния щаб на републиканеца и Русия с цел манипулиране на изборите през 2016 година. Обвиненията срещу 66-годишния лобист не включват участие в заговор с Русия. Той е обвинен в даване на неверни показания и оказване на натиск над свидетел, отбеляза Франс прес. Стоун се яви днес в съд във Форт Лодърдейл, където не се призна за виновен, нито пледира невинност. Съдът реши да го пусне под гаранция в размер на 250 000 долара, наложи му ограничение за пътуване и му нареди да не влиза в контакт със свидетели по делото.  ", "date": "2019.01.26", "title": "Тръмп бесен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391941-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BA%D1%81%D0%B5%D0%BD%D0%BE%D1%84%D0%BE%D0%BD%D1%82-%D0%B8-%D0%BC%D0%B0%D1%80%D0%B8%D1%8F-%D0%B8-%D1%81%D0%B8%D0%BD%D0%BE%D0%B2%D0%B5%D1%82%D0%B5-%D0%B8%D0%BC-%D0%B9%D0%BE%D0%B0%D0%BD-%D0%B8-%D0%B0%D1%80%D0%BA%D0%B0%D0%B4%D0%B8%D0%B9", "text": "  Преподобни Ксенофонт, съпругата му Мария и техните синове Йоан и Аркадий живели през V век в Цариград. Ксенофонт бил знатен патриций и Бог благословил християнският му брак с двама сина – Йоан и Аркадий. Голямо било благочестието на този богат велможа, който вършил всичко, за да даде на любимите си деца съвършено възпитание не само чрез едно блестящо образование, но и с личния си образцов пример на крайно добродетелен християнин. За да обогати техните знания, той ги изпратил да се учат в стария финикийски град Бейрут, където по онова време имало прочуто училище. При изпращането им благородният баща произнесъл дълго и прекрасно наставление, което е достатъчно за цял учебник по истинско християнско възпитание.     Придружени от своите слуги, благородните младежи се качили на наетия кораб и попътния вятър опънал платната, за да ги отведе към финикийските брегове. Пътуването започнало приятно, но ненадейно се извила все по-застрашителна буря. Разбушуваните вълни подмятали кораба като жалка черупка. Напразно моряците свлекли палтната и употребили всички средства, за да спасят кораба, себе си и своите неопитни пътници. Моряците проявили рядко безчестие: като си давали вид, че вземат предпазни мерки, те се измъкнали с единствената спасителна лодка и оставили кораба с пътниците на произвола на морската стихия. Достойни за своите родители, изпадналите в беда младежи горещо се молели на Бога да пощади младия им живот от гибелните вълни, които напирали да разломят на парчета целия кораб. Йоан и Аркадий мислели в тези страшни минути повече един за друг, за родителите си и за своите слуги, отколкото за себе си. Пълно крушение разчупило на парчета кораба, момчетата съблекли дрехите си, заловили се за отделни корабни отломки и огромните вълни ги откъснали един от други в различни посоки. Повече никой никого не видял. Всеки мислел другия за погинал. Но Бог не оставил никого да погине. Всички до един се спасили, изхвърлени на различни брегове. Излязъл на морския бряг, Йоан скърбял повече за смъртта на милия си брат. Той и не помислил да се връща у дома си, за да занесе такава страшна вест на родителите си и сякаш съжалявал, че само той е останал жив. Преживяният страшен ужас извършил пълен прелом в душата му. Едва що избягнатата смърт по-ясно от всичко му показала суетността на земните преходни блага и той още на брега решил да скрие своята тъга и да потърси душевното си спасение в някой от близките манастири. Той усърдно се помолил на Бога да насочи неговите стъпки и скоро се озовал пред портите на една света обител. На почукването се откликнал монахът-вратар и много се учудил от вида на младия странник. Той му подал дреха да скрие голотата си, подкрепил изчерпаните му сили с храна и го разпитал за неволята, която го е довела в този вид в манастира. Като узнал, че корабокрушенецът горещо желае да стане негов събрат, вратарят съобщил на игумена за клетия странник и неговата молба. Игуменът ведната изслушал Йоан и неговата прозорливост му открила, че пред него стои един бъдещ Божи угодник, защото реданието твърди, че това бил самия сетнешен св. Йоан Лествичник. Йоан бил приет в манастира. Подобна била съдбата и на по-младия брат Аркадий. Сродни по кръв и по дух, двамата братя стигнали до едни и същи решения след преживяната катастрофа. Той имал щастието да срещне на пътя си един прозорлив и свят старец, който го утешил със съобщението, че брат му и останалите техни спътници от кораба са живи и че всички са постъпили в манастири. Това още повече утвърдило решението на Аркадий да последва техния пример и се хвърлил в нозете на стареца с молба да го посвети в монашески чин. Старецът го завел в Сукийската обител на св. Харитон, постригал го и му дал монашеска килия. Изминали две години без никаква вест от двата синове. Ксенофонт и Мария с растяща тревога напразно чакали вест от своите любими рожби. Най-сетне бащата изпратил верен слуга в Бейрут да потърси младите си господари, но той не открил никаква следа от тях. Сам решил да ги потърси в далечна Атина, която била най-прочутото средище на тогавашната образованост, но и тук търсенията му останали безуспешни. Отчаян тръгнал верният служител за Цариград, но спрял по пътя да почине в един крайпътен дом и там разпознал в лицето на един пътуващ за Светата земя монах едного от слугите, които преди две години тръгнали с младите господари за Бейрут. И узнал страшната истина. Този монах също мислил, че е единственият, който е преживял корабокрушението. Той също нямал сили да занесе такава огромна скръб в дома на добрите си господари и, скрит под покайното монашеско облекло, мислел да отнесе жестоката истина в гроба си. Голяма била мъката на верния слуга и с много сълзи оплакал горката участ на клетите младежи и на още по-нещастните им родители, които изведнъж били лишени и от двамата си сина. Привлечени от плача му, околните узнали за великата злочестина и го увещали да се завърни и да съобщи на господарите си за станалото. Той пристигнал в Цариград, влязъл в палата на Ксенофонт, но не посмял да се яви пред никого. Видели го да седи в дълбока скръб и веднага съобщили на Мария за завръщането му. Тя заповядала веднага да се яви при нея, но той не могъл да каже изведнъж истината. Отговарял уклончиво и се оправдавал, че загубил писмото на Йоан и Аркадий, които пишели, че били живи и здрави. Но майчиното сърце предусетило нещо лошо и той повече не издържал. С горки ридания преданият служител разказал за гибелта на кораба и на нейните синове. Но вместо да припадне от разкъсваща майчинска скръб и да избухне в неудържими ридания, вярващата майка повторила с християнски думи старите библейски слова на многострадалния Иов. Тя забранила на слугата да казва комуто и да било за случилото се и зачакала своя мъж, който още не бил се прибрал в къщи. Когато тя му съобщила за сполетялото ги нещастие, благочестивият и безкрайно предан на Божията воля Ксенофонт не останал по-долу от героичната си съпруга. Двамата се затворили в своята молитвена стая и през цялата нощ променяли сълзите с молитва и спомен за синовете си с надежда за бъдещия живот на своите чисти и праведни рожби. Изморени от силните преживявания, те задремали и Бог ги утешил с чудно видение на техните деца, от което пламнала надеждата им, че те навярно не са загинали. На сутринта решили да заминат за Йерусалим. Когато били в околностите на реката Йордан, те срещнали прозорливия старец на малкия си син Аркадий. Той устроил общата щастлива среща най-напред между двамата братя – монаси, а след това и на синовете с техните родители. Тази среща станала в храма Гроба Господен. Братята се познали един друг и прегърнати изливали в радостни сълзи горещата си благодарност към Бога за своето необикновено намиране в ангелския образ на иноческия подвиг. Но родителите не могли да познаят двамата си сина – толкова много били те променени от строгия молитвен и постически живот в своите манастири. Най-сетне в страноприемницата, където били отседнали Ксенофонт и Мария, старецът накарал Аркадий да разкаже пред родителите си своята и на брата си история. Неизказана била радостта, неспирни били общите сълзи от това богоустроено събиране на цялото благочестиво семейство на Ксенофонт. Старецът изпълнил молбата на родителите да постриже и тях в монашество, след което ги наставил в пътя на иноческото житие. Мария постъпила в женски манастир и достигнала върхове на монашеското съвършенство, като била удостоена с дара на чудотворството и с блажено отшествие във вечността на Божиите угодници. Йоан и Аркадий отишли със стареца си в пустинята, където ги последвал и Ксенофонт, след като раздал цялото си имущество на бедните и освободил всичките си роби. Ксенофонт също се прославил с дар на пророчество, а цялото семейство било причислено от Църквата в лика на светците заради дивните подвизи на своя отшелнически живот.", "date": "2019.01.26", "title": "Св. преподобни Ксенофонт и Мария и синовете им Йоан и Аркадий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391942-26-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1340 г. - Кралят на Англия Едуард III е обявен за крал на Франция.   1500 г. - Испанският мореплавател и конкистадор Висенте Пинзон става първият европеец стъпил на брега на днешна Бразилия.   1531 г. - Лисабон е засегнат от мощно земетресение с хиляди жертви.   1736 г. - Кралят на Полша Станислав Лешчински е принуден да абдикира от престола.   1788 г. - По време на първото заселване на Австралия като английски каторжен лагер е основан Сидни; денят е обявен за Ден на Австралия е се чества като национален празник.   1808 г. - В Австралия избухва единственият успешен въоръжен бунт - Ромов бунт.   1837 г. - Мичиган е обявен за щат на САЩ.   1905 г. - В ЮАР, край Претория, е намерен най-големият диамант в света - наречен Кулинан, тежък 3106 карата (621 г).   1911 г. - Американският авиатор Глен Къртис създава първият американски хидроплан.   1942 г. - Втората световна война: Първите американски войски за участие във войната акостират в Северна Ирландия.   1950 г. - Влиза в сила новата конституция на Индия, държавата е обявена за република, а денят за национален празник.   1956 г. - В Кортина д'Ампецо (Италия) са открити Седмите Зимни олимпийски игри.   1965 г. - Хинди е обявен за официален език в Индия.   1980 г. - Между Египет и Израел са установени дипломатически отношения.   1991 г. - Мохамед Сиад Баре е свален от власт в Сомалия, което е край на централизираното управление в страната.   1992 г. - Президентът на Русия Борис Елцин обявява, че американските градове вече не са прицел на руските ядрени ракети.   1993 г. - Вацлав Хавел е избран за президент на Чехия.   1994 г. - В Италия е създадена партията Форца Италия с лидер Силвио Берлускони.   2005 г. - Кондолиза Райс е назначена за Държавен секретар на САЩ и става първата жена-афроамериканка на този пост.  ", "date": "2019.01.26", "title": "26 януари, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/391935-%D1%80%D1%83%D1%81%D0%B8%D1%8F-%D0%BE%D0%B1%D1%8F%D0%B2%D0%B8-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%B0%D1%89-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%BA%D0%BE%D1%81%D0%BC%D0%BE%D1%81%D0%B0-%D0%B7%D0%B0-%D0%B1%D0%BE%D0%B9%D0%BD%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8", "text": "на Вашингтон да използва космоса за бойни операции в близко бъдеще са реални, съобщи руското външно министерство, коментирайки плановете на САЩ да формират космическа система за противоракетна отбрана, включително съоръжения за ракети.     „Ние считаме това за още едно потвърждение /заедно с решението за създаване на военни космически сили и за отпускане на средства за развитието на космически системи за противоракетна отбрана/ за реалност на плановете на Вашингтон да използва космическото пространство в близко бъдеще за военни операции и за гарантиране на „американското космическо господство”, съобщава МВнР. Москва призова Вашингтон да прояви предпазливост и да изостави безотговорните авантюри. Руското външно министерство предупреди, че подобни стъпки „биха имали изключително негативни последици за цялата международна общност и дори за самите САЩ”. Така Министерството на външните работи коментира публикацията от 17 януари „Преглед на политиката на САЩ в областта на противоракетната отбрана”, която казва, че разполагането на такива средства в космоса показва намерение да се увеличи ефективността при свалянето на различните видове ракети на ускоряващия етап на полет над територията на врага.   Превод: В.Сергеев", "date": "2019.01.26", "title": "Русия обяви плановете на САЩ да използват космоса за бойни операции"}
{"url": "http://www.classa.bg/%D1%81%D0%B2%D1%8F%D1%82/item/391936-%D0%B2-%D1%80%D1%83%D1%81%D0%B8%D1%8F-%D0%B5-%D1%81%D1%8A%D0%B7%D0%B4%D0%B0%D0%B4%D0%B5%D0%BD-%D0%B5%D0%BD%D0%B5%D1%80%D0%B3%D0%B8%D0%B5%D0%BD-%D0%B1%D0%BB%D0%BE%D0%BA-%D0%B7%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%8F%D0%B4%D1%80%D0%B5%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0-%D1%83%D1%81%D1%82%D0%B0%D0%BD%D0%BE%D0%B2%D0%BA%D0%B0", "text": " „Салют“, което е част от Центъра \"Хруничев\", създаде енергиен блок за перспективна ядрена космическа електроцентрала. Това се съобщава в тезисите на доклада на специалиста от това бюро, подготвен за “Корольовските четения”, съобщава Интерфакс-АВН. В документа се казва, че в рамките на решаването на приоритетната задача за създаване на космическа атомна електроцентрала на базата на ядрен реактор от мегават класа е създаден енергиен блок и е тестван турбомашинен електрически генератор. Освен това, днес е разработен проект „за свързване на агрегати в космически комплекс във вид на транспортно-енергиен модул, базиран на електроракетна двигателна установка.     За плановете на Русия да създаде ядрена система за задвижване, която ще позволи не само да се изследва близкия космос, но и да се извършват космически полети към други планети на Слънчевата система, беше обявено още през 2009 година. По-късно се появи информация, че ядрената енергийна установка за перспективния транспортно-енергиен модул ще бъде създадена от Центъра „Келдиш“ през 2015 г., а първият полет на модула с такава инсталация ще се осъществи през 2018 година. Но, още през 2016 г. беше обявено, че летателния прототип ще бъде създаден не по-рано от 2022-2023. Въпреки заявленията на някои медии, от Роскосмос увериха, че работят в тази посока и нямат намерение да спират. Идеята за използването на ядрена енергия за двигатели на космически апарати не е нова. От 1970 г. до 1988 г. Съветският съюз осъществи изстрелването на 32 космически кораба с термоелектрическа ядрена енергийна установка, а от 1960 г. до 1980 г. е разработен и е преминал изпитания на Семипалатинския полигон ядрен ракетен двигател. Превод: М.Желязкова", "date": "2019.01.26", "title": "В Русия е създаден енергиен блок за космическа ядрена енергийна установка"}
{"url": "http://www.classa.bg/%D1%81%D0%B2%D1%8F%D1%82/item/391937-%D0%B3%D1%8A%D1%80%D1%86%D0%B8%D1%8F-%D0%BF%D1%80%D0%B8%D0%B7%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Гръцкият парламент одобри договора за новото име на Македония     Гръцкият парламент одобри днес Преспанското споразумение за новото име на Република Македония. Ратификацията е победа за премиера Алексис Ципрас и решава 27-годишен спор между двете държави Вотът отваря пътя към НАТО и ЕС на бившата югославска република, чието ново име става Република Северна Македония Ратификацията на договора бе одобрена със 153 гласа в 300-местния парламент. Управляващата СИРИЗА на Ципрас има 145 депутати, като за ратификацията разчиташе на независими депутати.   Към 145-те депутати на СИРИЗА се присъединиха още 8 народни представители: Танасис Теохаропулос, Спирос Ликудис, Елена Кунтура, Танасис Папахристопулос, Катерина Папакоста, Ставрос Теодоракис, Йоргос Мавротас и Спирос Данелис. „Въздържал се“ гласува Йоргос Псарианос. Гласуването стана на фона на масови протести срещу договора със Скопие са насрочени за цяла Гърция.      Според социологически проучвания две трети от гърците са против споразумението. Пред парламента има хиляди демонстранти, които скандират “оставка” и “референдум”. Протести има и в Солун. В Северна Гърция ученици окупираха над 60 гимназии с призив към депутатите да гласуват против споразумението със Скопие. Извънредно полицията охранява и домовете на депутатите от СИРИЗА, пред които недоволни гърци също протестират. Въведени са извънредни мерки за сигурност навсякъде, където има демонстрации. На границата с Македония голяма група гърци с национални знамена се очаква да спрат движението в двете посоки. Фермерите от Серес също планират символични протести. Вчера демонстранти се опитаха да влязат в парламента и бяха отблъснати със сълзотворен газ.   ", "date": "2019.01.26", "title": "Гърция призна Северна Македония"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391928-%D0%B3%D0%BE%D1%80%D0%B5%D1%89%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BF%D0%B8%D0%BB%D0%BE%D1%82-%D1%81%D0%B5", "text": "Жена - пилот от Парагвай се прочу по целия свят, благодарение на снимките си. Те са привлекли вниманието дори на журналистите от Daily Mail.     21-годишната Ана Паула Сеспедес постоянно публикува на своя инстаграм акаунт фотографии от пилотската кабина или пък по бикини на различни плажове. Сега младата жена има над 48 хиляди фена.      Сеспедес разказва, че е тръгнала по пътя на баща си и е започнала да учи за пилот веднага, след като завършила училище.    \"Да бъда пилот беше винаги моя мечта, гледах на баща си с възхищение и исках да приличам на него\", признава тя.     \"Най-хубавото на професията ми е, че винаги научавам за нови и нови места по света. Полетът е прекрасен начин да оставиш на земята това, което те тревожи и да освободиш ума си\", добавя красавицата.     По думите на Сеспедес хората харесват снимките й, защото изглежда на тях естествено.   \"Феновете ми често ми пишат, че съм истинска, че показвам колко са ценни простичките неща и радостта от живота\", твърди момичето.       Това стана, след като пътник публикува снимка на служителката на AirAsia във Фейсбук. Снимката веднага придоби популярност и накара потребителите на изпаднат във възторг от външността на стюардесата", "date": "2019.01.26", "title": "Гореща красавица - пилот се..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391929-%D0%BA%D0%B0%D0%BA%D0%B2%D0%BE-%D1%81%D0%B5-%D0%BB%D0%B5%D0%BA%D1%83%D0%B2%D0%B0-%D1%81%D1%8A%D1%81-%D1%81%D0%B5%D0%BA%D1%81", "text": "Фактът, че сексът повдига настроението и укрепва сърцето, вече знаете със сигурност. Но знаете ли, че правенето на любов увеличава мозъчната дейност и ви подмладява? .. Не?   Сексът предпазва от настинка   Учените са провели проучване сред студентите и установили: слюнката на тези, които са правили секс 1-2 пъти седмично, съдържа високи нива на имуноглобулин А - антитяло, което се бори с инфекции и настинки. В същото време ниското ниво на имуноглобулин А се наблюдава както за тези, които не правят секс, така и при тези, които го правят по-малко от веднъж седмично.     Сексът увеличава мозъчната активност   Изследователи от университета в Амстердам твърдят, че сексът може да подобри аналитичното мислене. И по време на експеримент в Университета в Принстън (САЩ) - той се провежда на плъхове - учените откриват още един факт: при сексуално активните гризачи невроните растат в хипокампуса - част от мозъка, който поддържа спомени. Все още не е известно дали подобни промени настъпват в човешкия мозък. Но фактът, че сексът облекчава стреса и подобрява настроението е доказан факт.   Сексът облекчава болката   По време на секс, се освобождават голям брой хормони, които намаляват болката. Благодарение на окситоцин - хормона на прегръдките - човек изпитва по-малко стрес, чувства се спокоен и щастлив. И все пак любовта произвежда серотонин, ендорфини и фенилетиламин - хормони, отговорни за чувство за еуфория и радост. Всички тези процеси принуждават човека да отвлече вниманието си от болката и да забрави за нея напълно. Други проучвания показват: секса облекчава болката по време на мигрена.   Сексът подобрява съня   Не само момчетата незабавно заспиват - това се отнася и за момичетата. Сексът действа по един и същи начин на тялото, мъжете и жените реагират на това по различен начин. По време и след секса мозъкът произвежда норадреналин, серотонин, окситоцин, вазопресин и други хормони - те предизвикват желанието да се гушкате.   Сексът подмладява  Сексът подобрява не само съня, но и състоянието на кожата. В хода на шотландско проучване беше установено, че омъжените двойки, които са правили секс три или повече пъти седмично, изглеждали средно десет години по-млади от възрастта си. Оргазмът провокира при мъжете и жените освобождаването на естроген. Този хормон влияе положително на състоянието на косата и кожата. И благодарение на това човек се чувства по-уверен и привлекателен.", "date": "2019.01.26", "title": "Какво се лекува със секс..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391930-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-26-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Днес, ще сте сериозни и задълбочени, както никога досега. Въпреки че, някои нюанси в работата си, ще оставите без надзор. Възможно е да бъдете разсеяни, от разговори и обаждания от близки. За занимания с фитнес, не е най-добрият ден, така че изключвайте всяка физическа активност. Новини от далеч, ще ви изненадат. ТЕЛЕЦ ( 21 април - 21 май )  Контролирайте емоциите си, ако общувате с шефовете. Не се опитвайте да предлагате вашите методи на работа, в противен случай само ще влошите ситуацията. Един добър ден за отказване от вредни навици, за спорт и организиране на пътуване. Покана за официална среща, е по-добре да отменените. БЛИЗНАЦИ ( 22 май - 21 Юни ) Ще трябва да хитрувате и да лъжете, когато близък приятел ви хване в измама. Най-важното е да не лъжете себе си, иначе ще се оплетете в оправдания. Страхотен ден за дълги пътувания, посещение на лекар и лечение с народни средства. Креативните, ще имат идеи и перспективи, които ще им дадат възможност да се прочуят не само в родината.   РАК ( 22 юни - 23 юли ) Упоритостта, няма да ви доведе до добро. Особено, ако въпросът засяга парични инвестиции или прехвърляне на финанси на друга сметка. В обществото или на някакво мероприятие, ще постигнете зашеметяващ успех. Заслугата естествено ще бъде на вашето естествено очарование, но също ще има значение и новият ви модерен гардероб. ЛЪВ ( 24 юли - 23 август ) Планирали сте толкова много дела, че личната сфера и пътуванията, ще трябва да бъдат отменени. Не преследвайте всичко наведнъж, в противен случай ще пострадате заради бързината. Преди да работите с електрически уреди, трябва внимателно да проучите техниките за безопасност. Съществува опасност от нараняване или изгаряне, а също така и да загубите много време поради небрежност. ДЕВА ( 24-ти август - 23 септември ) Очаква ви един топъл ден. Ще сте пълни с положителна енергия и чувство за хумор, което вече ще ви помогне да преодолеете множество проблеми. За кариерен растеж и пари, ще ви липсва усърдие и трудолюбие. Възможно е влошаване на хронични заболявания, така че не пренебрегвайте консултацията с лекар. ВЕЗНИ( 24 септември - 23 октомври) Трябва да избягвате екстремните и активни спортове. Опитайте се да прекарате този ден, в спокойна обстановка, придобивайте знания и се занимавайте с любимото си хоби. Не манипулирайте хората за собствени цели, особено в работната среда. Романтична среща, ще ви позволи да изразите чувствата си и да направите официално предложение. СКОРПИОН ( 24 октомври - 22 Ноември ) Препоръчително е, да пестите енергията и времето си, за да не се окажете в плен на депресията. Общувайте само с онези хора, които са наистина скъпи и интересни за вас. Забравете за меркантилността, тъй като това ще навреди на бизнес сътрудничеството. В любовта, ще се проявявате собственически, но днес ревността ще доведе до разногласия с избраника.   СТРЕЛЕЦ ( 23 Ноември - 21 Декември ) Трябва да забравите за малките неща и обидите и да се стремите към важните задачи в професията. Не се претоварвайте по време на работа, в противен случай вечерта ще се почувствате зле. Има възможност за успешно решаване на финансови проблеми, без подкрепата на влиятелни хора. Вечерната среща с приятели, ще ви даде настроение и оптимизъм. КОЗИРОГ (22 Декември - 20 януари ) Очакват ви любовни подвизи и благородни дела, които ще бъдат оценени от избраника ви. Възможен е конфликт с някой от близките. Причината за това, ще бъдат проблеми в домакинството, които отдавна изискват решение. Във финансовата сфера, за да не останете без пари, трябва да спестявате.  ВОДОЛЕЙ ( 21 януари -  19  февруари ) Задължително трябва да криете ревността и горещият си темперамент. Това ще ви помогне да поддържате искрени взаимоотношения с любимия човек. В работата, напротив, може да станете на 100% ентусиасти и работохолици. Здравословното съперничество, ще бъде от полза за тези, които имат повече амбиции от поставените цели.   РИБИ ( 20 февруари - 20 март ) Очаква ви плодотворен ден, когато ще може да преодолеете много препятствия по пътя към целите. Дори няма да се нуждаете от подкрепата на партньорите, защото ще сте изпълнени с енергия и вдъхновение. Работете внимателно с режещи предмети, електричество и домакински уреди. Вечерта е възможно, предложение за пътуване в чужбина.", "date": "2019.01.26", "title": "Дневен хороскоп 26 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391931-%D0%B9%D0%BE%D0%BD%D1%87%D0%B5%D0%B2%D0%B0,-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8,-%D1%85%D0%B5%D0%BA%D0%B8%D0%BC%D1%8F%D0%BD%D1%87%D0%B5%D1%82%D0%B0,-%D0%B2%D0%BE%D0%BB%D0%B5%D0%BD,-%D1%86%D0%B2%D0%B5%D1%82%D0%B0%D0%BD%D0%BE%D0%B2%E2%80%A6-%D0%BA%D0%B0%D0%BA-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%82%D0%B5-%D0%BE%D1%82%D1%87%D0%B0%D1%8F%D1%82", "text": "Някак свикнахме телевизиите да ни облъчват от сутрин до вечер с политици и прокурори, като продължение на политиците. И хората вече гледат сеир. Като не стига хлябът, ни ти зрелища. Сутрешните блокове на телевизиите са като партийни предизборни студии – на ГЕРБ. Преди всичко на ГЕРБ. Политици от други партии ги пускат дозирано, да се имитира плурализъм.     Бойко Борисов обсаден от журналисти в парламента. Снимка: Булфото   Пиар отдели на партии и на министерства определят кой ще гостува тази сутрин. И на практика подреждат дневния ред на обществото както те искат. Представят собствените си проблеми като проблеми на обществото. Водещи задават обслужващи или злепоставящи въпроси. И одиозни личности ни затискат от екрана с изказванията си. Цветан Цветанов ще се заяви като ревностен евроатлантик и ще разкрие как Радев и БСП искат да ни изкарат от НАТО и ЕС.  Караянчева ще обясни …впрочем тя какво да обясни?… Цецка ще каже как седят нещата с българското гражданство, Агенцията по вписване, затворите… Хекимянчета ще пускат по някоя реплика как Борисов поевтинил роуминга (каза го към събеседник, като възражение, че не признава някои неща сторени от Борисов). И като те засипят новини… Валя Ахчиева ще я гонят от БНТ. Отдавна трябваше. А Корнелия Нинова я поканила в новата телевизия на БСП. Трагикомедия. Така се правят фалшиви герои. Елена Йончева обвинена в пране на пари, че взела от КТБ 300 хил., както всички, работили в ТВ7. А спецпрокуратурата си затваря очите за милионите, които взеха Гочева на „24 часа“, Блъсков, Тошо Тошев с неговата злополучна „Преса”, вестник „Стандарт“. Обслужваха Борисов с тия пари. Всичко е оставено черно на бяло върху хартията. Един ден ще изучават тази обслужваща преса. А Йончева купила техника за сателитна връзка, камери и др., и снимала филми – не в Париж и Лондон, а в Турция, Сирия, Ирак. И ще я разкъсат, защото си позволява да говори за корупция, за любимите Му пътища. Защото осъди Борисов за клевета, че държавата платила милиони за нейни интервюта в Сомалия. И държавата, която е в ръцете на Борисов, не можа да го докаже в съда, та премиерът се измъква, че не бил казал такова нещо. Сега се чудят как да смотат делото на по-горна инстанция. И бой по Йончева с каквото е възможно. Като капак Волен обяви, че Цветан Цветанов е голям политик като Де Гол, като Кенеди… Волен, който в очите на избирателите си беше антисистемен политик, с антисистемна партия, против всички от олигархията, се превърна в придатък на ГЕРБ и част от олигархията. С новините валят подлости всеки ден, на човек чак не му се иска да реагира.", "date": "2019.01.26", "title": "Йончева, прокурори, хекимянчета, Волен, Цветанов… Как новините могат да те отчаят"}
{"url": "http://www.classa.bg/%D1%81%D0%B2%D1%8F%D1%82/item/391932-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%80%D0%B0%D0%B7%D0%BB%D0%B8%D1%87%D0%B8%D1%8F-%D0%B8%D0%B7%D0%B2%D1%8A%D0%BD-%D0%B1%D1%80%D0%B5%D0%BA%D0%B7%D0%B8%D1%82-%D0%BF%D1%80%D0%BE%D0%BB%D0%B8%D1%87%D0%B0%D1%85%D0%B0-%D0%B2-%D0%B4%D0%B0%D0%B2%D0%BE%D1%81", "text": "Разногласията в Европа излязоха наяве на Световния икономически форум в Давос вчера, когато стотици протестиращи се стекоха в швейцарския ски курорт, пренебрегвайки минусовите температури, за да заклеймят участващите представители на елита, задето се интересуват повече от счетоводните си баланси, отколкото от състоянието на света.     Скандирайки антикапиталистически лозунги, социалисти, еколози и други, събрали се близо до жп гарата в Давос, развяваха знамена и транспаранти с надписи като: „Давос е гадост“ и „Нека ядат пари“ . „Искаме по-добър свят, няма да решавате вместо нас!“, викаше 20-годишният Тома Брюше от Женева. Демонстрацията първоначално бе планирана най-вече като протест срещу президента Доналд Тръмп, който се очакваше в Давос тази седмица, преди да отмени участието си заради спирането на работата на американското правителство. Протестите все пак се състояха, като демонстрантите изляха част от гнева си върху новия бразилски президент националист Жаир Болсонаро, който за разлика от Тръмп дойде на форума.     Разделението се усещаше през цялата седмица в конгресния център на километър-два от гарата, особено относно търговията. Вчера обаче европейските разногласия станаха очебийни и не бяха само във връзка с Брекзит.     Холандският министър-председател Марк Рюте беше особено откровен, като заяви, че по-богатите като цяло северни страни от ЕС започват да усещат, че на по-бедния Юг му се разминава да не играе по правилата по куп въпроси. Италианската позиция срещу правилата на еврозоната за държавния дълг беше искрата, разпалила неговия гняв. Популисткото правителство в Италия, на власт едва от година, реши да повиши разходите далеч над очакванията на ЕС и леко отстъпи едва след като Европейската комисия заплаши с наказателна процедура. Въпреки оставащите опасения, че планираните разходи ще увеличат бремето на огровния италианския дълг и може да разбудят финансовата треска, „спяща“ от 2015 г., когато Гърция беше спасена за последно, ЕК реши засега да не предприема действия срещу Рим, например налагане на глоба. По думите на Рюте хората в страната му го питат защо Холандия прилага мерки, за да спазва правилата за бюджета, когато други страни като Италия не постъпват така. „Трябва да го правим, защото искаме домът ни да е в ред, не защото някакъв европейски договор го изисква от нас, но това създава недоверие между Севера и Юга, и предвид тези разделителни линии, не съм оптимист, че можем да постигнем успех по отношение на конкурентоспособността, реформите и климатичните промени“, каза той. Италия влезе и в кавга с Франция през последните дни по въпроси като подхода спрямо мигрантите, които прииждат към Европа по море. Италианският вътрешен министър, лидер на една от двете популистки и евроскептични партии, управляващи страната, нарече френския лидер Еманюел Макрон (непоколебим застъпник на ЕС) „ужасен президент“. Словесните престрелки са нежелателен фон за ЕС, който е на път да изгуби ключова държава членка – Великобритания, след по-малко от два месеца. Несигурност тегне над излизането на Великобритания, след като сделката за Брекзит на британския премиер Тереза Мей беше отхвърлена от депутатите и сега тя се опитва да намери решение в един толкова разделен парламент. Това повдига възможността Великобритания да напусне ЕС без сделка на 29 март, което може да има огромни последици за икономиката, ако митата и граничните проверки бъдат възстановени. ЕС прави всичко по силите си да го избегне, но някои политици започват да говорят за удължаване на срока за напускането на Великобритания, за да дадат на страната повече време да постигне консенсус, докато други намекват за подкрепа за втори референдум. Все пак всички са съгласни, че Брекзит „без сделка“ ще навреди еднакво както на ЕС, така и на Великобритания. „Според мен при вариант „без сделка“ Обединеното кралство ще се изправи пред сериозни трудности“, каза ирландският премиер Лио Варадкар, като добави: “ При варианта „без сделка“ Обединеното кралство няма да има никакви търговски споразумения с когото и да било и смятам, че ще му е много трудно да сключи подобни споразумения, ако не е решен въпросът за ирландската граница. Така че след като имаме готово решение на масата, нека го ратифицираме“. Този аргумент влиза в противоречие с един от главните постулати за облагите от Брекзит, изтъкван открай време от привържениците на варианта „без сделка“. „Банк ъв Ингланд“ предупреди в края на миналата година, че британската икономика може да се свие с 8 процента за няколко месеца, ако страната напусне без сделка и без преход към бъдещо търговско споразумение с ЕС. Очакваният шок може да понижи цените на имотите с близо една трета. Гуверньорът на централната банка Марк Карни каза, че британските банки са достатъчно силни финансово, за да оцелеят при подобен сценарий. Пристанищата и границите обаче ще бъдат изправени пред големи логистични проблеми. За много фирми просто е твърде трудно да се подготвят за вариант „без сделка“, каза Карни. „Компаниите правят каквото могат, но в много случаи не могат да направят нищо“, допълни той. БТА", "date": "2019.01.26", "title": "Европейски различия извън Брекзит проличаха в Давос"}
{"url": "http://www.classa.bg/%D1%81%D0%B2%D1%8F%D1%82/item/391933-%D0%B7%D0%B0%D0%B5%D0%B2-%D0%B8-%D1%81%D0%BE%D1%80%D0%BE%D1%81-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D0%B7%D0%B0%D0%B4%D1%8A%D0%BB%D0%B1%D0%BE%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BC%D0%B5%D0%B6%D0%B4%D1%83-%D1%81%D0%BA%D0%BE%D0%BF%D0%B8%D0%B5-%D0%B8-%E2%80%9C%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE%E2%80%9D", "text": "В рамките на икономическия и политическия дневен ред на Световния икономически форум в Давос, македонският премиер Зоран Заев се срещна с американския милиардер Джордж Сорос, основател на Фондация „Отворено общество“ и нейния председател Патрик Гаспар, предава скопското електронно издание „МКД“, цитирано от Агенция “Фокус”. „Присъединяването на Република Македония към НАТО и интеграцията в Европейския съюз бяха оценени като ключови ходове, които обезпечават стабилност и сигурност на страната и региона и отварят врата за нови чуждестранни инвестиции, развитие на македонската икономика и подобряване на качеството на живот на гражданите“, съобщи македонската правителствена пресслужба.     Заев и Сорос са разменили идеи за интензифициране на сътрудничеството между правителството и Фондация „Отворено общество“ с цел осигуряване на по-добри възможности за грижи и за предучилищно образование на децата и за по-голямо участие на гражданите роми в различни сфери на обществения живот в Македония. В разговора, както се посочва в изявлението на Правителството на Република Македония, беше подчертано значението на Националната стратегия за обществото и мултикултурализма, както и необходимостта от интензивно участие на гражданския сектор в създаването и изпълнението на стратегията, за да се подкрепи социалната тенденция на насърчаване на доверието и комуникацията между различните граждани и общности в Република Македония, обяви правителството в Скопие. В същото време Панос Каменос, бившият министър на отбраната на Гърция, който излезе от управляващата коалиция в протест срещу сделката за името между Атина и Скопие, призова депутатите да отхвърлят „това престъпление“ в „Туитър“ и прикачи снимка от срещата между македонския премиер Зоран Заев и милиардера интернационалист Джордж Сорос, пише електронното издание на вестник Kathimerini. „Надявам се, че дори в този момент, тези, които не са били убедени да участват в това престъпление срещу облаги ще разберат какво се случва всъщност и, като всички гърци, ще блокират това престъпление със своя вот“. Снимката на Заев и Сорос е направена в четвъртък по време на Световния икономически форум в Давос и бе публикувана първо на профила на македонския премиер в „Туитър“. Изданието припомня, че Каменос често е обвинявал високопоставени държавни служители в родината си, че са подкупени от милиардера да подкрепят споразумението, което отваря вратите на Скопие към членство в ЕС и НАТО.", "date": "2019.01.26", "title": "Заев и Сорос обсъдиха задълбочаване на сътрудничеството между Скопие и “Отворено общество”"}
{"url": "http://www.classa.bg/%D1%81%D0%B2%D1%8F%D1%82/item/391934-%D0%B5%D0%B2%D1%80%D0%BE%D0%BF%D0%B0-%D0%BD%D0%B0-%D0%B4%D0%B2%D0%B5-%D1%81%D0%BA%D0%BE%D1%80%D0%BE%D1%81%D1%82%D0%B8-%D0%B8%D0%BB%D0%B8-%D0%B5%D0%B2%D1%80%D0%BE%D0%BF%D0%B0-%D0%BD%D0%B0-%D0%B4%D0%B2%D0%B5-%D0%B4%D1%8A%D1%80%D0%B6%D0%B0%D0%B2%D0%B8", "text": "Сключеният между Франция и Германия договор за приятелство е събитие, което променя коренно статуквото в Европа и НАТО, като съдържание и визия. Нещо повече, то съдържа потенциала да се превърне в бъдеще в техен контрапункт, налагайки нови критерии за интеграция и сигурност. В този смисъл, независимо че подписаният договор в Аахен бе широко отразен в информационното пространство, значението му радикално се подценява. Което е може би умишлена стратегия от страна на французите и германците, но прави впечатление и мълчанието на останалите страни от Европейския съюз, както и на Съединените щати.   А всъщност двете най-мощни европейски държави се опитват да изградят модел на сътрудничество, който надхвърля рамките на ЕС и НАТО. Ако досега смятахме, че ЕС представлява единно икономическо пространство, вече трябва да сме наясно, че то може да бъде още „по-единно“, каквото ще е френско-германското. Ако си мислехме, че НАТО предоставя надеждна защита за своите членове, сега имаме пред себе си много по-ясен механизъм за двустранно взаимно подпомагане. Докато по същество Атлантическият съюз предвижда страните-членки да се консултират помежду си, в случай на опасност за една или повече от тях, споразумението от Аахен осигурява незабавна военна подкрепа между Берлин и Париж. Необвързана по никакъв начин с поведението на НАТО. Нещо повече, двете страни намекват в договора си, че имат претенцията двустранното им сътрудничество да добива многостранни измерения. Открито натоварват споразумението, като първи етап от изграждането на обща европейска армия, както и създават квазимеханизъм за нейното управление – т. нар. Съвет за отбрана и сигурност. В по-общ смисъл те представят начинанието си като противовес на дезинтеграционните и популистки настроения в Европа, но на практика отварят нов дебат в Европа, относно собствената си роля в Евросъюза. Защото в договора прозира ясно вторият му план, целящ да засили лидерските позиции на Германия Франция в ЕС. Превръщайки се в негово ядро, което с мощната си гравитация трябва да контролира и задържа периферията. Въпросът е, дали Меркел и Макрон не пренавиха пружината на своите амбиции. В началото на 30-те г. на миналия век също е битувало убеждението, че Англия, Франция, Германия и Италия трябва съвместно да поемат управлението на Европа – т. нар. идея за Директория на четирите. Но агресивността на Хитлер и Мусолини, както и недоволството на по- малките европейски държави, успяват да торпилират проекта. Днес ролята на противовес се опитват да играят Италия и Полша. Но те не могат да бъдат равностойни съперници в дългосрочен план. Не само защото икономическият и военният потенциал на двете страни е несравнимо по-слаб, но и защото те могат единствени да дефинират какво не желаят да виждат в Европа, но не и каква да бъде тя. Но все пак Рим и Варшава обозначават една друга гледна точка, която в краткосрочна перспектива, вместо да тушира френско-германските амбиции, може да се превърне в нов деструктивен център за европейския проект. Защото опозицията срещу прекалената консолидация може лесно да се изроди в разпалването на големи дезинтеграционни процеси. Които могат да погребат под себе си ЕС или да го превърнат в клуб, раздиран от противоречията на два враждебни лагера. И последният аспект от договора се изразява в невероятно нарасналата икономическа мощ на Берлин. Не звучи политкоректно, но е факт, че една от мечтите на германския империализъм от миналия век е вече реализирана – Европа се превърна в стопански придатък на Германия. Нейното положително търговско салдо с останалите страни-членки на ЕС е 55 млрд. евро и всяка година нараства. Образно казано и тази година цяла една България, като стойностно изражение, ще мине в „джоба“ на Федералната република. Неслучайно френските националисти реагираха остро на договора от Аахен. При него прозира не толкова подчинената роля на Париж, а заплахата от загуба на френска идентичност. За да се добере до ползите на германската икономика, Франция е готова да жертва постоянното си място в Съвета за сигурност на ООН и да сподели управлението на ядрените си сили. Нещо повече. Париж не просто върви към по-тясно сътрудничество с Берлин, той застава на пътя на размиване на границите между двете държави. И не само в административен, а и в културен и национален план. Предвижданата интеграция предполага в граничните райони да се налага създаването на двуезични общности, което по същество е опит за подмяна на националната идентичност. Ако е успешен, с течение на времето той може да се разпространи върху самите държави и да приобщи нови. Може би първата стъпка към изграждането на чисто европейската идентичност предполага налагането на двуезиково самосъзнание. Като способ за дистанциране от националните корени. Разбира се това са най-дълбоките „вълни“ на договора за приятелство между Германия и Франция и е трудно да се прогнозира отсега тяхното въздействие. Но първият тест за силата на оста Берлин-Париж се задава на хоризонта. И той ще се изрази в конструирането и работата на бъдещата комисия на ЕС. Ако Меркел и Макрон съумеят да наложат волята си относно нейния състав и политика, останала Европа ще трябва да се нагажда към новата реалност след „пакта“ от Аахен.    ", "date": "2019.01.26", "title": "Европа на две скорости или Европа на две държави"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391927-%D1%86%D0%B8%D1%86%D0%BE%D1%80%D0%B5%D1%81%D1%82%D0%B0%D1%82%D0%B0-%D0%BB%D0%BE%D1%80%D0%B0-%D1%80%D0%B5%D1%88%D0%B8", "text": "Лора Андерсън планира да намали гърдите 11 години след операцията, пише The Sun. 29-годишната жена разкри, че „се нуждае от почивка\" от гърдите си, размер 32E, и е помолила последователите си за препоръки за хирург.      Тя пише: „Това е малко необичайно в социалните медии, но може ли някой да препоръча добър хирург в Лондон.      Трябва да се отърва от тези големи балони, които съм имала 11 години\". \"# T ** SMCGEE имам нужда от почивка. (Sic)\" Звездата на \"Островът на любовта\" преди това се гордееше с размера на гърдите си, когато е била едва на 19 години. Тя казва:     „Едва мога да ходя по улицата, без някой да каже колко големи са моите ц..и\". \"Сексът става по-добър, колкото по-големи са вашите гърди, защото започвате да се опитвате да правите по-лоши неща.\"      Тя продължава да твърди, че нейните цици са „перфектният размер\" за извършване на определен секс.", "date": "2019.01.26", "title": "Цицорестата Лора реши..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391926-%D0%B3%D1%80%D0%B8%D1%88%D0%BE,-%D0%B8%D0%B7%D0%B2%D0%B0%D0%B4%D0%B8-%D1%81%D0%B8-%D0%B3%D0%BB%D0%B0%D0%B2%D0%B0%D1%82%D0%B0-%D0%BE%D1%82-%D0%B4%D0%B5%D0%B1%D0%B5%D0%BB%D0%BE%D1%82%D0%BE-%D0%B4%D1%83%D0%BF%D0%B5-%D0%BD%D0%B0-%D1%81%D0%B5%D1%80%D0%B8%D0%BD%D0%B0-%D0%B8-%D0%BF%D0%BE%D0%B3%D0%BB%D0%B5%D0%B4%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Григор Димитров бе забил погледа си в дебелите бедра на тръпката си от миналото Серина Уилямс, докато тя пъшкаше на корта срещу Каролина Плишкова. И нямаше земна сила, която да отклони очите на Гришо от американския делфин. В това разбира се няма нищо лошо, освен ако Григор не бе помислил поне за миг, че същия ден в България тече републиканското първенство по тенис, където талантите ни правят опити да последват кариерата му.   Мелбърн е точно на 15 136 километра от София и да очакваме появата на Григор в родината ни е химера. Но предполагам, че той има GSM, който, освен за селфита, може да използва и за видеообръщение. Да каже няколко думи, с които да вдъхнови младите ни играчи. Няма да му отнеме повече от минута, и после отново може да впери очите си в прелестите на Серина или Никол.     Явно отровата на клана Малееви в момента го е превърнала в безчувствен калкулатор. Или просто сърцето му е изтръгнато и на мястото му е имплантирана броячна машина за кинти. Числата показват, че България е вложила точно 1 500 000 лева в развитието на Григор под формата на спонсорства от Федерацията. Ясно е, че той няма да върне и 5% от тях, ако спонсорира няколко фючърса. Но поне можеше да вдъхне малко вяра на талантите ни чрез образа си. Така както прави от години Новак Джокович, който от 10 години не спира да инвестира в спортните надежди на родната си Сърбия, за която освен душата си е дал и 11 млн. евро. Разликата между Ноле и Гришо е не само в класите на корта, но и в манталитета. Затова единият ще бъде №1 в ATP и идол за сънародниците си, а другия, въпреки успехите си ще бъде запомнен като женкар, а не като истински българин.", "date": "2019.01.26", "title": "Гришо, извади си главата от дебелото дупе на Серина и погледни България!"}
