{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/379995-%D0%B4%D0%BE%D0%B9%D1%87%D0%B5-%D1%82%D0%B5%D0%BB%D0%B5%D0%BA%D0%BE%D0%BC-%D0%B7%D0%B0%D0%BA%D1%83%D0%BF%D0%B8-%D0%BE%D1%89%D0%B5-5-%D0%BE%D1%82-%D0%BE%D1%82%D0%B5", "text": "Дойче Телеком\" ще придобие дял в размер на 5% от акциите на OTE, който е най-големият телекомуникационен оператор в Гърция, обяви в сряда гръцкият приватизационен фонд, цитиран от „Уолстрийт джърнъл\". Трябва да се има предвид, че германският телекомуникационен гигант вече притежава 40% от акциите на бившия гръцки национален монополист OTE. През миналия месец властите в Атина обявиха търг за продажба на 5% от акциите на ОТЕ като част от третата международна спасителна финансова програма за Гърция. Но тъй като държавният приватизационен фонд не получи никакви оферти, той покани „Дойче Телеком\", който понастоящем управлява OTE, да упражни правото си за закупуване на допълнителен обем от акции. „Дойче телеком\" ще трябва да плати 284,05 млн. евро за допълнителния петпроцентен дял в ОТЕ, уточнява „Уолстрий джърнъл\".", "date": "2018.03.23", "title": "Дойче телеком закупи още 5% от ОТЕ"}
{"url": "http://www.classa.bg/%D1%81%D0%B2%D1%8F%D1%82/item/379989-%D1%84%D0%B1%D1%80-%D0%B2-%D1%82%D1%8A%D1%80%D1%81%D0%B5%D0%BD%D0%B5-%D0%BD%D0%B0-%D0%B7%D0%BB%D0%B0%D1%82%D0%BE,-%D0%B8%D0%B7%D0%B3%D1%83%D0%B1%D0%B5%D0%BD%D0%BE-%D0%B2-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Десетки агенти на ФБР, заедно с Пенсилвански щатски служители и членове на фирма за търсене на съкровища, миналата седмица започнаха разкопки в Дентс Рън, Западна Вирджиния (САЩ), в опит да намерят товар злато, изгубено по време на американската гражданска война, съобщиха местните медии.   Интересът на ФБР произхожда от една легенда на над 155 години, според която товар федерално злато е изгубен или скрит по време на битката при Гетисбърг, през 1863 г., в Гражданската война (1861-1865) ,   ФБР отказа да обясни причината за неотдавнашната си дейност в района, разкривайки само, че се извършва законно оправомощена полицейска дейност.   Finders Keepers, фирма, посветена на професионалното намиране на съкровища, е прекарала години да настоява, че е разкрила заровеното златно съкровище в щатските гори в Дентс Рън, но им е било забранено да разкопаят местността. Собственикът на Finders Keepers, Денис Парада, заяви, че ФБР му е наредило да не говори.   Много историци се съмняват, че в тази област е изгубена пратка злато. Изчислено е обаче, че загубената пратка може да съдържа между 26 и 52 златни кюлчета, които в момента са еквивалентни на 55 милиона долара.", "date": "2018.03.23", "title": "ФБР в търсене на злато, изгубено в Гражданската война"}
{"url": "http://www.classa.bg/%D1%81%D0%B2%D1%8F%D1%82/item/379990-%D0%BE%D1%81%D1%82%D0%B0%D0%BD%D0%B0%D0%BB%D0%B8%D1%82%D0%B5-%D1%89%D0%B5-%D0%B4%D0%BE%D0%B9%D0%B4%D0%B0%D1%82-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD%D0%B8-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-1,600-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D1%81%D1%82%D0%B5%D0%BD%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE", "text": "Демократи и републиканци постигнаха в Конгреса на САЩ компромис по националния бюджетен план за 2018 г., който ще предостави 1,600 милиона долара на разположение за изграждането на граничната стена с Мексико, съобщава The Huffington Post.   Председателят на Камарата на представителите, Пол Райън заяви, че тези пари ще отидат за изплащане \"физически бариери, инфраструктура и финансиране за технология и персонал\" в южната гранична част на САЩ   От своя страна, президентът на САЩ, Доналд Тръмп туитна информацията, с проектобюджета и предварителните данни, като подчерта, че е \"постигнал\" 1600 милиона долара, за да започне стената по южната граница, като заяви, че \"останалото ще дойде. \"   Този бюджетен проект предвижда общ разход от 1,3 трилиона долара за финансовата година, която приключва на 30 септември. Конгресмените все още трябва да одобрят споразумението с гласовете си, преди днес да изтече срокът на настоящите федерални средства на временния бюджет. Освен това бюджетният проект трябва да бъде подписан от Тръмп.", "date": "2018.03.23", "title": "\"Останалите ще дойдат\": Конгресмени гласуваха 1,600 милиона долара за стената с Мексико"}
{"url": "http://www.classa.bg/%D1%81%D0%B2%D1%8F%D1%82/item/379991-%D1%82%D1%80%D1%8A%D0%BC%D0%BF-%D1%89%D0%B5-%D1%82%D1%8A%D1%80%D1%81%D0%B8-%D0%BC%D0%B8%D1%80-%D1%87%D1%80%D0%B5%D0%B7-%D1%81%D0%B8%D0%BB%D0%B0-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D1%80%D1%83%D1%81%D0%B8%D1%8F", "text": "Поддържането на добри отношения с Москва \"е нещо добро, не е нещо лошо\", заяви в сряда президентът на САЩ, Доналд Тръмп, на профила си в Twitter, чрез който той обяви, че се е обадил на руския президент Владимир Путин, за да го поздрави за изборната му победа.   \"Фалшивите медии са полудяли, защото искаха да съжалявам\", заяви американският президент, подчертавайки, че \"те грешат\".   В този смисъл Тръмп подчерта, че Москва може да \"помогне за решаването на проблемите със Северна Корея, Сирия, Украйна, ИД, Иран и дори следващата надпревара във въоръжаването\".   Според американския президент, \"Буш се опита да се разбира с Москва, но му липсваше интелигентност, докато Обама и Клинтън също се опитаха, но им липсваше енергия и химията\", обясни Тръмп преди да заключи: \"Мир чрез сила\".   По-рано говорителят на руския президент Дмитрий Песков коментира телефонния разговор между президентите на Русия и САЩ от 20 март. \"На първо място, президентът Путин беше поздравен от Тръмп за победата му на изборите, и второ, имаше конкретен работен диалог\", каза Песков.   Освен това лидерите обсъдили темата на срещата на високо равнище между САЩ и Северна Корея, макар да не е обсъждано Русия да осигури платформата за бъдещата среща, добави Песков.   В същото време президентите заявиха, че броят на въпросите в дневния ред, особено проблемните, налага необходимостта от среща между двамата президенти. Вчера, коментирайки разговора, Тръмп вече изрази интерес да се срещне с Путин \"в не толкова далечно бъдеще\".   Също така в разговора лидерите на двете страни изразиха съгласие относно нежелания характер на надпреварата във въоръжаването.", "date": "2018.03.23", "title": "Тръмп ще търси \"мир чрез сила\" в отношенията с Русия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/379992-%D1%82%D0%B5%D0%BB%D1%83%D1%81-%D1%89%D0%B5-%D0%BD%D0%B0%D0%B7%D0%BD%D0%B0%D1%87%D0%B8-%D0%BE%D1%89%D0%B5-2000-%D0%B4%D1%83%D1%88%D0%B8", "text": "TELUS International Europe, най-големият работодател в аутсорсинг индустрията у нас, откри  своя най-нов офис в София. На церемонията присъстваха Александър Манолев, заместник-министър на икономиката в България, Кевин Хамилтън, посланик на Канада за България, и Джефри Пюрит, президент и главен изпълнителен директор на TELUS International, съобщиха от компанията. „Щастливи сме да се преместим в TELUS Tower, където не само служителите ни ще имат офис от ново поколение, но ще имаме и възможността да разширяваме екипа си и да създаваме нови работни места. Планът ни до 2020 година е да назначим 2000 нови служители, като по този начин екипът ни в България ще наброява 5000 души\", каза Кристина Иванова, вицепрезидент „Операции\" на TELUS International Europe. Към момента в TELUS Tower работят над 1500 служители на TELUS International Europe, разположени на 6 етажа. Сградата TELUS Tower, която се намира на пл. Македония в столицата, е построена по най-високи екологични и архитектурни стандарти и е носител на сертификата BREEAM 2013 – водещ световен стандарт по ефективност и устойчивост на бизнес сгради. С над 50 зали за срещи и кухни, 18 тематични зони за почивка, масажи, фитнес и йога зали, новият офис на компанията се откроява като едно от най-иновативните работни пространства в България с капацитет от 2300 работни места. Дизайнът на офис пространствата на компанията е дело на водещите европейски архитекти от AmaDesign, проектирали и централата на TELUS International в Букурещ, носител на награда за най-иновативен офис в Румъния за 2016 г. Заедно с TELUS Tower офисите на компанията в България стават 3. Вторият офис на аутсорсинг доставчика в столицата, с 1000 работни места, се намира в Infinity Tower. Третият е в Пловдив, където работят 300 души. TELUS International Europe е водещ доставчик на услуги в сферата на BPO и ITO, който от 2004 г. насам предоставя висококачествени услуги за аутсорсинг на бизнес процеси. В компанията работят повече от 5 500 служители на територията на 7 центъра в София, Пловдив (България), Букурещ и Крайова (Румъния), Корк и Дъблин (Ирландия), както и Манчестър и Канок (Великобритания). Компанията предоставя иновативно обслужване на клиенти по цял свят на повече от 35 езика. TELUS International Europe е горд член на семейството на TELUS International. През изминалата 2017г. компанията беше отличена от президента на България, г-н Румен Радев с наградите на Български дарителски форум за „Най-голям обем нефинансови дарения\", както и за „Най-щедър дарител\". През изминалата година компанията стартира и инициативата си „Мога Там. Искам Тук\", която цели да привлече можещи и талантливи българи обратно в България.", "date": "2018.03.23", "title": "Телус ще назначи още 2000 души"}
{"url": "http://www.classa.bg/%D1%82%D0%B5%D1%85%D0%BD%D0%BE/item/379993-%D0%B5%D1%81-%D1%89%D0%B5-%D0%B7%D0%B0%D1%89%D0%B8%D1%82%D0%B8-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BC%D1%80%D0%B5%D0%B6%D0%B8", "text": "Европейският съюз планира да прилага по-строго законодателство за защита на потребителите по отношение на социалните медии и имейл доставчиците като Facebook и Gmail, предаде Ройтерс. Това става в момент, когато се обръща по-голямо внимание на защитата на данните след избухналото възмущение от начина, по който Facebook борави с данните, отбелязва агенцията. Съгласно проектопредложението властите биха могли да налагат глоби от най-малко 4% от оборота. В момента органите за защита на потребителите в Евросъюза могат да налагат единствено малки глоби, а някои въобще нямат правомощия да санкционират компании за нарушаване на законодателството в тази област. „Необходимо е социалните мрежи и цифровите платформи да гарантират прозрачни практики и пълна защита на личния живот и личните данни на гражданите\", заявиха лидерите от Европейския съюз след заседание в Брюксел.", "date": "2018.03.23", "title": "ЕС ще защити потребителите на социални мрежи"}
{"url": "http://www.classa.bg/%D1%82%D0%B5%D1%85%D0%BD%D0%BE/item/379994-%D0%B2-%D0%B1%D0%B5%D0%BB%D0%B3%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8%D1%85%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-%D0%B7%D0%B0-%D0%B4%D0%B5%D1%86%D0%B0", "text": "От май в Белгия влиза в сила закон, според който в социалните мрежи ще имат право на профил само навършилите 13 години, съобщават местни медии. Отбелязва се, че след месец в ЕС ще бъдат приложени общи правила, като всяка отделна държава ще може да ги прилага по своя преценка. Европейското изискване е профил в мрежите да имат само навършилите 13 години. Белгийското правителство е приело решението след съгласуване с организации за защита на децата. Според тези организации почти всички деца до 14 години вече притежават профил.", "date": "2018.03.23", "title": "В Белгия забраниха социалните мрежи за деца"}
{"url": "http://www.classa.bg/%D1%81%D0%B2%D1%8F%D1%82/item/379986-%D0%B2%D0%B8%D0%B0%D0%B3%D1%80%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B8-%D0%B4%D1%80%D1%83%D0%B3%D0%B8-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%B8-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D0%BF%D0%BE%D0%BB%D0%B7%D0%B8", "text": "От 1998 г. насам лекарството силденафил се предлага на пазара като Viagra и се използва за лечение на еректилна дисфункция и белодробна артериална хипертония. Въпреки това, последните открития разкриха, че синьото хапче може да бъде полезно за предотвратяване на определен вид рак.   Изследване, представено от Медицинския колеж в Джорджия в Университета в Аугуста (Съединените щати), заключи, че една малка дневна доза от това лекарство намалява значително развитието на колоректален рак при мишки.   По този начин, тази добавка може да предотврати образуването на полипи, групи от клетки, които са в лигавицата на червата до 50% и може да са безвредни, но колкото по-големи са те, толкова по-голям е рискът от колоректален рак.   Проучването, направено от Дарън Браунинг, професор по биология в университета, каза че силденафил също повишава нивата на цикличен гуанозин монофосфат (цГМФ), химикал, който влияе на чревната лигавица.   Въпреки че все още е неизвестно, какво точно се случва с увеличаване на цГМФ, казват тези експерти, следващата стъпка е да започне клинично изпитване за лечение на пациенти с висок риск от рак на дебелото черво и за предотвратяване полипите, които се генерират в тялото, да стават канцерогенни.   Засега това известно хапче се използва и за лечение на белодробна хипертония при недоносени бебета и бъдещето ще покаже дали ще се превърне в средство срещу хронични или дегенеративни заболявания.", "date": "2018.03.23", "title": "\"Виагра\" предлага и други неочаквани медицински ползи"}
{"url": "http://www.classa.bg/%D1%81%D0%B2%D1%8F%D1%82/item/379987-%D0%BA%D0%B0%D0%BA-%D0%B4%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8%D1%82%D0%B5-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D1%8F%D1%82%D0%B0-%D0%B2%D1%8A%D0%B2-facebook-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%B2%D0%B0%D1%88%D0%B0%D1%82%D0%B0-%D0%BB%D0%B8%D1%87%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F", "text": "Изтичането на данни от повече от 50 милиона потребители на Facebook към британската компания Cambridge Analytica, доведе до световни реакции, главно защото използваният механизъм кара хората да споделят тази информация доброволно. Потребителите използват приложение, наречено \"thisisyourdigitallife\", създадено от Александър Коган, психолог в Университета в Кеймбридж, чрез фирмата Global Science Research (GSR). Чрез \"приложението\" на потребителите бе платено да извършат психологически тест под формата на въпросник. Приложението, както и много други, бе свързано с Facebook, като поиска информация за всеки профил, както и за приятелите, които на всеки профил. Както бе обяснено в изявление на социалната мрежа, създадена от Марк Цукерберг, \"потребители дадоха своята информация съзнателно, без системата да е проникнала и без откраднати от хакери пароли, нито деликатни части от информацията.\" Проблемът обаче възникна, когато GSR продаде - за търговски цели - тези данни на Cambridge Analytica, които ги използваха, за да влияят на различните изборни кампании по света. Механизмът да знаем каква информация предоставяме и да решим да спрем да правим това, всъщност е много прост. В нашия Facebook профил трябва да отворим менюто и да потърсим опцията \"Конфигурация\". Вляво ще се покаже колона, където ще се появи опцията \"Приложения\". С кликването на нея ще видите всички приложения, към които сте свързали потребителския си профил. От разгъването на панела можем да изберем кое приложение да се премахне (ако вече не го използваме), а за останалите \"редактираме конфигурацията\". При тази последна опция ще наблюдаваме каква информация даваме на всяко \"приложение\": публичен профил, списък с приятели, интереси, взаимоотношения, местоположение, дата на раждане, академична история и др. В някои случаи, като например публичен профил, не може да го изключите, защото това често е изискването за всички приложения, но и други данни, като нашите приятели или местоположение, обикновено не се изискват, но въпреки това от настройките по подразбиране, често ги даваме. Но освен чрез нашия собствен профил, ние можем също да прехвърлим данни чрез нашите приятели, както се случи при скандала с Cambridge Analytica. За да избегнете това, трябва да повторите първите две стъпки, споменати по-горе, но вместо да разгледате приложенията си, отворете опцията \"Приложения, използвани от други хора\". На това място в менюто, можете да изберете каква информация да споделите и какво не, като просто кликнете в непосредствена близост до всеки един от елементите като \"Биография\", \"Дата на раждане\", \"Роден град\" и т.н. По този начин нашата поверителност ще бъде по-защитена и поне ще бъдем в състояние да решим кои данни да споделяме и какво не.", "date": "2018.03.23", "title": "Как да предотвратите \"приложенията\" във Facebook да използват вашата лична информация?"}
{"url": "http://www.classa.bg/%D1%81%D0%B2%D1%8F%D1%82/item/379988-%D1%80%D1%83%D1%81%D0%B8%D1%8F-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BD%D0%BE%D0%B2%D0%B8%D1%8F-%D1%82%D0%B5%D0%B6%D1%8A%D0%BA-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87-%D0%B1%D0%B5%D0%BB%D0%B8%D1%8F-%D0%BB%D0%B5%D0%B1%D0%B5%D0%B4", "text": "Новият двигател за свръхзвуковия тежък бомбардировач с променлива геометрия, Туполев Tу-160, или \"Белия лебед\", ще позволи на руския самолет да увеличи максималния си обхват с още 1000 километра, съобщава информационната агенция RIA Novosti.   Руският заместник-министър на отбраната Юрий Борисов заяви, че новият двигател НК-32 ще бъде с 10% по-евтин от сегашния. Информацията бе съобщена като част от инспекцията на компанията \"Кузнецов\" в град Самара, която произвежда двигателите на няколко модела самолети.   Очаква се модернизацията на бомбардировача да увеличи военната му ефективност с 60%.   Ту-160 \"Белия лебед\" е най-големият самолет с променлива геометрия в света, а също и един от най-мощните. Предишният модел на Tу-160 е произвеждан до 2008 г. Министерството на отбраната е докладвало през 2015 г. за решението да възобнови производството на тези стратегически бомбардировачи, вече в подобрената версия на Tу-160M2.   Борисов заяви, че производството продължава според графика.", "date": "2018.03.23", "title": "Русия разкрива подробности за новия тежък бомбардировач \"Белия лебед\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379978-%D0%BA%D0%B0%D0%BA%D0%B2%D0%B8-%E2%80%9E%D0%B1%D1%8A%D0%BB%D0%B3%D0%B0%D1%80%D0%B8%E2%80%9C-%D1%81%D0%B0-%D0%BF%D0%B8%D1%81%D0%B0%D0%BB%D0%B8-%D1%83%D1%87%D0%B5%D0%B1%D0%BD%D0%B8%D0%BA%D0%B0-%D0%BD%D0%B0-%D0%B4%D1%8A%D1%89%D0%B5%D1%80%D1%8F-%D0%BC%D0%B8-%D0%B7%D0%B0-%D1%82%D1%80%D0%B5%D1%82%D0%B8-%D0%BA%D0%BB%D0%B0%D1%81", "text": "    Голям купон е било! Що за учебник е това? Какви „българи“ са го писали? Не са ли чели Вазов, не носят ли още синила от бича и следи от теглото. Не помнят ли БОТЕВ, забравиха ли ЛЕВСКИ?     Аз не съм расист и не мразя турци, цигани, мюсюлмани. Деля хората на добри и лоши, а вие драскачи сте много лоши. Но няма да претопите паметта ми, няма да повлияете на съзнанието на децата ми, на внуците и правнуците ми. Защото ще помнят Батак, ще рецитират до гроб Ботев и Вазов и ще знаят всичко за еничарите!   Аз съм горда българка, помня историята си, гордея се с подвизите ни и съжалявам за грешките ни, но не променям миналото. А вие драскачи, продажници моля направете ни услуга и напуснете тази прекрасна България! Тя няма нужда от вас!  ", "date": "2018.03.23", "title": "Какви „българи“ са писали учебника на дъщеря ми за трети клас!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379979-%D0%BD%D1%8F%D0%BC%D0%B0-%D1%81%D0%BF%D0%B8%D1%80%D0%B0%D0%BD%D0%B5-%D0%B3%D0%B8%D0%BD%D0%BA%D0%B0-%D1%81%D0%BB%D0%BE%D0%B6%D0%B8-%D1%80%D1%8A%D0%BA%D0%B0-%D0%B8-%D0%B2%D1%8A%D1%80%D1%85%D1%83-%D1%81%D0%B0%D0%BD%D0%B8%D1%80%D0%B0%D0%BD%D0%B5%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%8F-%D1%85%D0%B2%D0%B0%D0%BB%D0%B8", "text": "Обществената поръчка и при четирите училища е финансирана основно от ОП „Региони в растеж” 2014 – 2020” и обхваща изпълнение на инженеринг - работно проектиране, съгласуване, авторски надзор и изпълнение на строителни дейности в сгради от образователната   Договорът за възлагане на обществена поръчка BG16RFOP001-1.013-0002-C01-S-12 е подписан на 28.08.2017 г. от Екатерина Марчокова - Стоянова, упълномощена от Гинка Върбакова, съобщава местният сайт \"Виделина\".         - „Изпълнение на инженеринг – проектиране, авторски надзор и строително-монтажни работи на  Договорът за възлагане на обществена поръчка BG16RFOP001-1.013-0002-C01-S-11 е подписан на 29.08.2017 г. от Екатерина Марчокова - Стоянова, упълномощена от Гинка Върбакова. В чл. 7, ал.1 от договора е записано:    - „Изпълнение на инженеринг – проектиране, авторски надзор и строително-монтажни работи на  Договорът за възлагане на обществена поръчка BG16RFOP001-1.013-0002-C01-S-3 е подписан на 31.07.2017 г. от Гинка Върбакова. В чл. 7, ал.1 от договора е записано:    - „Изпълнение на инженеринг – проектиране, авторски надзор и строително-монтажни работи на  Договорът за възлагане на обществена поръчка BG16RFOP001-1.013-0002-C01-S-4 е подписан на 31.07.2017 г. от Гинка Върбакова. В чл. 7, ал.1 от договора е записано:     и обхваща изпълнение на инженеринг - работно проектиране, съгласуване, авторски надзор и изпълнение на строителни дейности в сгради от образователната инфраструктура в гр. Пазарджик.        в разгара на скандала с ЧЕЗ, застана в защита на Гинка Върбакова, като заяви, че Върбакови са направили \"най-добрата сделка в България за последните 20 години\". В отговор на журналистически въпрос дали тази сделка с ЧЕЗ ще бъде финализирана, Попов заявява: \"Ще я финализираме, спокойно!\"  ", "date": "2018.03.23", "title": "Няма спиране! Гинка сложи ръка и върху санирането в България. Кметът на Пазарджик я хвали"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379980-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-gestapo-%D0%BE%D1%82%D0%B2%D1%8A%D0%B4-%D0%B4%D0%B6%D0%B5%D0%BD%D0%B4%D0%B0%D1%80%D0%B8%D0%B7%D0%BC%D0%B0", "text": "“  - за да може тогава и Европейският съюз като цяло да се присъедини към конвенцията (необходимо е одобрение от Европейския съвет)”[1]    Това бе туита на Улрике Луначек, евродепутат от Австрия, публикуван на 8 март 2018 г. от който става ясно, че крайната цел на настоящия процес е всички страни от Европейския съюз (ЕС) по отделно да ратифицират Истанбулската конвенция (ИК). Щом този процес приключи, ЕС като цяло ще се присъедини към споразумението. Звучи странно нали? Всяка страна по отделно и ЕС като цяло? Ние наблюдаваме различни властови структури, отделни организации и личности, които се застъпват за конвенцията. .  А. Европейският съюз - най-важната брънка  ЕС е международна организация, на която страните членки преотстъпват част от своя суверенитет с цел да хармонизират съвместното си съществуване. В договорите на ЕС (последния е този от Лисабон) е много ясно разписано какво е прерогатив на ЕС и какво е отговорност на националните държави. В сферите, където политиката се определя от националните държави европейските институции нямат делегирани правомощия и решенията на Европейския Съвет трябва да се вземат с единодушие от всички държави. ЕС трябва да гласува единодушно по редица въпроси, които държавите членки считат за особено важни, като например: * външна политика и политика на сигурност  * данъчна политика и финанси  * правосъдие и вътрешните работи  * социалната сигурност и социалната закрила  .[2]  Проблемите, залегнали в ИК са една от тези особено важни теми. С други думи, за да се присъедини ЕС към ИК е нужно единодушно решение на Европейския съвет. Ставайки страна по този международен договор, ЕС получава права и се задължава да:  * предприеме “...мерки за … разследване, санкциониране и обезщетяване на … актове на насилие, извършени от недържавни участници.”[3]  * осигури “...подходящи гражданскоправни средства за защита срещу държавни органи...”[4]  * се намесва в образованието, спорта и медиите.   За да станат нещата по-прости ще дадем няколко примера. * да разследва и санкционира актове на насилие - т.е. ЕС ще трябва да създаде наднационални силови органи, които да изпълнят поетите задължения.  * да създаде собствено законодателство в сферата на вътрешните работи на държавите членки.  * да създаде собствени структури, които при необходимост да извършват действия срещу държавните органи на страните членки  Основната причина брюкселският елит да се стреми към такава консолидация е с Историческият поглед показва, че   Всички те са увлечени от антихристиянски социални утопии - френската революция, национал-социализма и комунизма. Въпреки десетките милиони жертви тези опити за “обединение” на Европа са неуспешни по една единствена причина - англо-саксонският свят (три пъти) и Русия (два пъти) са им се противопоставяли твърдо и упорито и не без помощта на самите европейци.   ИК (независимо от “джендъра”) е решаваща стъпка в тази посока, защото ще даде възможност на ЕС да увеличи прерогативите си и да се намесва директно във вътрешните работи на страните членки. Изострянето на отношенията с Русия и Турция успешно правят централизацията на Европа безалтернативна особено за страните от бившия социалистически лагер.  Политическите партии на власт се явяват основните бенефициенти и същевременно заложници на европейските оперативни програми. Споменът за това как ЕС временно спря плащанията по ОП “Околна среда” на правителството на Пламен Орешарски[5] прави всяко българско правителство отстъпчиво спрямо Брюксел.   въпреки непрекъснатите обвинения в корупция в западната преса [6]. Този комфорт се дължи на пълната подкрепа, която настоящето правителство осигурява на брюкселския елит [7].  Притисната от Българската Православна Църква, общественото мнение, президента и коалиционния си партньор ВМРО,  В допълнение към горното една немалка група професионални политици от всички партии виждат бъдещето си в европейски институции или други свързани с тях международни организации. Тяхното кариерно развитие се определя от отдадеността, с която обслужват интересите на брюкселската административна машина.   Присъединяване на ЕС към ИК ще доведе до задължение за допълнително финансиране на тяхната дейност от европейския данъкоплатец заобикаляйки структурите на националните държави.  . Ще посочим два примера:  * Войната по пътищата взема многократно повече жертви от домашното насилие, но не се радва на такова медийно присъствие, внимание на НПО и държавно финансиране заради невъзможността този проблем да генерира власт.  * Българската държава увеличава ежегодно средствата за здравеопазване. Въпреки това качеството на услугите се влошава, а апетитът на получателите на този ресурс непрестанно расте. Същият сценарий ще наблюдаваме, ако тръгнем да решаваме домашното насилие през националния и европейски бюджет.  Гореописаният “бизнес модел” е мечтата на всяко НПО и всяка “прогресивна” медия с ограничен  читателски кръг.  Жените-жертви на домашно насилие са естествен поддръжник на ратификацията на ИК, вероятно надявайки се тя да подобри тяхното положение.  . Друга много малка, но много активна обществена група са ЛГБТ лобистите, които са убедени, че ратификацията на ИК ще забрани дискриминацията по “полова идентичност” (gender identity) и така ще подобри положението на ЛГБТ в обществото.   Подобни случаи в историята има много. Съдбата на инструментите за прокарване на непопулярни политики е често трагична, независимо дали се касае за индивиди[8] или за цели обществени групи[9].  . Редно е хората, участващи в създаването на нови властови структури да си зададат въпроса дали тези структури не могат да се обърнат срещу тях.  Какво би станало ако един ден “gender identity” се смени с “religious identity” за да бъде спечелено одобрението на мнозинството? Няма ли тези малцинства, които са изградили тези властови структури да станат тяхна жертва?   Единственият успешен начин за запазване на свободата е конкуренцията.   (напр. ограничаване на свободата на словото, на частната собственост, на родителските права и др.) и създава властови и икономически монопол. Този модел винаги е водел до тоталитаризъм.  Превръщането на ЕС в зона за свободна търговия с хармонизирана отбрана, максимална свобода на индивида и свободна конкуренция на отделните държави е най-добрият сценарий за мирно развитие на нашия континент. Един Европейски съюз, в който различни социални и икономически модели се състезават на базата на свободен пазар и свободно движение на хора ще е гарант за свобода и напредък. Чудесен пример е как непремереният европейски натиск за увеличаване на данъците в Гърция донякъде беше париран от гръцките фирми, които започнаха да се пререгистрират в България[10].     https://guentchevbros.blogspot.bg/  ________________  [1] “Österr. #EU-Ratspräsidentschaft muss Druck auf 11 fehlende EU-Staaten machen, damit sie #IstanbulConvention ratifizieren - damit dann auch EU als Ganzes beitreten kann (braucht Ratszustimmung)” [ ]  [2]  [3] чл. 5 т. 1  [4] чл. 29 т. 2  [5]  [6]  [7]  [8] виж политическата роля и съдбата на Рамиро д’Орко (Ramiro d’Orco) използван от Цезаре Борджия за овладяване на областта Романя описана от Николо Макиавели в “Принцът”, Глава VII  [9] виж политическата роля и съдбата на евреите в Украйна използвани като управители от католическия елит и поради това мразени от православните селяни, Paul Johnson, A History of the Jews, Harper-Perennial (1988), p.259  [10] ", "date": "2018.03.23", "title": "Европейското GESTAPO отвъд джендаризма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379981-%D0%B1%D0%B8%D1%82%D0%BE%D0%B2%D0%B0%D1%82%D0%B0-%D0%B3%D0%B0%D0%B7-%D0%BF%D0%BE%D1%81%D0%BA%D1%8A%D0%BF%D0%B2%D0%B0", "text": "Газът за битови нужди ще поскъпне, ако парламентът приеме внесения от различни депутати законопроект за горивата, който въвежда регистриране на обектите за търговия с горива при покриване на редица критерии и банкови гаранции за дейността им. Това смятат членовете на Асоциацията на производителите, разпространителите и потребителите на бутилиран пропан-бутан.  Промените в законопроекта, регулиращ пазара на горивата, ще засегнат над 100 000 домакинства и над 80 на сто от ресторантьорския бизнес у нас, тъй като браншът обслужва към 80-85% от заведенията, които имат топла кухня, предупреди председателят на организацията Георги Палпурин. Проектът, наречен    Закон за административното регулиране на икономически дейности, свързани с нефт и продукти от нефтен произход, предвижда фирмите, които търгуват, складират или транспортират горива, да минат на регистрационен режим към Министерството на икономиката. За да влязат в регистъра, те ще трябва да отговорят на изисквания за висок уставен капитал (между 20 хил. лв. за търговци на дребно до 3 млн. лв. за собственици на данъчен склад) и да предоставят немалки банкови гаранции. Управителите им ще трябва да отговарят на определен образователен и трудов ценз.  Един от проблемните моменти са именно новите банкови гаранции. Те варират от 20 хил. лв. на обект, но не повече от 500 хил. лв. за търговци на дребно, а за тези на едро - фиксирана сума от половин милион лева. Залагането на горна граница на обезпеченията прави тежестта за малки и големи непропорционална. Веригите с над 25 бензиностанции на практика ще бъдат привилегировани за сметка на по-малките търговци на едро, както и за дистрибуторите на LPG газ.  Асоциацията декларира, че подкрепя всички действия, които водят до ефективна борба със сивата икономика, защото около 50% от стойността на горивото са данъци и акцизи. Според нея обаче така предложените промени ще доведат единствено до монополизиране на пазара и поскъпване на цените на бутилирания пропан-бутан.  По данни на асоциацията в момента има 67 обекта, които са собственост на 54 компании, от които може да се пълни и доставя бутилиран пропан-бутан. Цените сега на 10-литрова бутилка пропан-бутан са между 14 и 24 лева. \"Имаме конкуренция, която позволява потребителят да прави добър избор. В новата ситуация на изискванията ще отговарят седем обекта, притежавани от 5 компании, съответно имаме значително намаляване на конкурентната среда\", коментира Палпурин.  Асоциацията оспорва и изискването за наличие на минимален обем на складове от 500 кубични метра, като в случая инвестицията за изграждане на подобен склад е минимум 10 000 000 лв. \"Такъв склад е невъзможно да съществува в градска среда, защото изграждането му ще е много скъпо\", казаха от бранша.  По-късно вчера имаше закрито заседание на парламентарната комисия за наблюдение на приходните агенции и борба със сивата икономика и контрабандата. То беше именно за обсъждане на внесения законопроект за административното регулиране на икономическите дейности, свързани с нефт и продукти от нефтен произход.", "date": "2018.03.23", "title": "Битовата газ поскъпва"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379982-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D1%83-%D0%BD%D0%B0%D1%81-%D1%80%D0%B0%D1%81%D1%82%D0%B0%D1%82-%D0%BD%D0%B0%D0%B9-%D0%B1%D1%8A%D1%80%D0%B7%D0%BE,-%D0%BD%D0%BE-%D1%81%D0%B0-%D0%BD%D0%B0%D0%B9-%D0%BD%D0%B8%D1%81%D0%BA%D0%B8-%D0%B2-%D0%B5%D1%81", "text": "Най-значителен ръст на възнагражденията в ЕС бележи България - 122% за последните 10 години. Това става ясно от данни на европейската статистическа служба Евростат. През 2007 г. за 1 отработен час у нас се плащало средно 2,3 евро, а през 2017 г. - 5,1. Въпреки забележителния ръст, възнагражденията в България остават най-ниските в ЕС. Средно 23,1 евро струвал един отработен час в ЕС през 2017 г. За еврозоната цената е 26,9 на час. Преди 10 години 1 работен час се плащал 19,5 в ЕС и 21,8 в еврозоната. Само в Гърция и Великобритания е поевтинял трудът през последното десетилетие със 7%.   За 2017 г. най-високо е заплащането в Люксембург (43,8 през 2016 г.), следват Дания (38,7) и Белгия (37,9). Преди България е  Румъния (5,5).    Подобни данни представи и новият доклад на Европейския синдикален институт. Caмo в 3 дъpжaви - Бългapия, Пoлшa и Гepмaния, pacтeжът нa peaлнитe зaплaти в периода 2010-2017 г. нaдxвъpля тoзи зa 2000-2009 г., коментират от института.", "date": "2018.03.23", "title": "Заплатите у нас растат най-бързо, но са най-ниски в ЕС"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379983-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D0%BF%D0%BB%D0%BE%D0%B4%D0%BE%D0%B2%D0%B5-%D0%B8-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-40-%D0%BC%D0%BB%D0%BD-%D0%BB%D0%B2-%D1%81%D1%83%D0%B1%D1%81%D0%B8%D0%B4%D0%B8%D0%B8", "text": "Държавен фонд \"Земеделие\" (ДФЗ) започна превеждането на субсидията по схемите за обвързано с производството подпомагане за плодове и зеленчуци, съобщиха от фонда.    Повече от 9450 земеделски стопани ще получат подпомагане по схемите. Общият размер на средствата е близо 40 млн. лв.    Земеделските стопани получават завишено плащане на площ за първите до 30 ха, за които имат право на подпомагане и плащане с по-нисък размер за допустимите за подпомагане площи над 30 ха, обясняват от фонда.", "date": "2018.03.23", "title": "Производители на плодове и зеленчуци получават 40 млн. лв. субсидии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379984-%D0%B3%D0%B5%D1%80%D0%B1-%D1%83%D0%B7%D0%B0%D0%BA%D0%BE%D0%BD%D0%B8%D1%85%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B8%D1%82%D0%B5-%D1%81-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0", "text": "ГЕРБ узакониха вчера далаверите с оградата по границата, като изключиха договорите за поддръжката й от обхвата на Закона за обществените поръчки. \"За\" гласуваха 94 депутати, против бяха 51, а 8 се въздържаха.  От БСП се обявиха категорично срещу измененията. Управляващите искат да няма прозрачност, за да не може да се сравнят офертите за поддръжка на оградата и за да се прикрият далаверите по строежа й, предупреди Филип Попов. По думите му с поправката в закона се цели необезпокоявано, без реална проверка и извън конкурентна среда да изразходват публични средства.  \"Оградата на границата е като швейцарско сирене. Поправката в закона ще замаже престъпленията\", категоричен е социалистът Иван Иванов. Той подчерта, че всеки обект има гаранционен срок от 5 г., a с промяната в закона тези срокове няма да работят.    \"Искат да направят златни дупките в златната ограда, а като се стопи снегът, най-вероятно и оградата ще замине\", прогнозира Иванов. Според него управляващите искат да дадат възможност на определени хора да харчат държавни пари, при положение, че за оградата вече са изхарчени над 250 млн. лв. Иванов припомни, че прокуратурата прави проверка и има досъдебно производство. Очевидно са установени данни за извършено престъпление и се правят опити те да бъдат прикрити, категоричен бе той.  \"Не искаме да оставим държавата на тарикатите. Идва време, когато ще трябва да застанем от двете страни на една линия и да решим дали да оставим държавата на гражданите или на тарикатите. С промяната в закона няма да бъдем с ГЕРБ от една страна на линията\", заяви Атанас Костадинов от БСП. Ако на управляващите им пречат обществените поръчки, да си оформят законодателство по свой образ и подобие, подкрепи го Явор Божинков.   ОТ ДПС подкрепиха социалистите. Текстът е ненужен и подсилва усещането в обществото, че около тази ограда текат нечисти процеси, заяви Хамид Хамид. Според него НС трябва да се ограничи от приемане на текстове, които създават хранителна среда за корупция.", "date": "2018.03.23", "title": "ГЕРБ узакониха далаверите с оградата по границата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379985-%D1%80%D0%BE%D0%B4%D0%B8%D0%BD%D0%B0-%D0%B8-%D0%B4%D1%83%D1%88%D0%B0-%D0%BF%D1%80%D0%BE%D0%B4%D0%B0%D0%B4%D0%BE%D1%85%D1%82%D0%B5", "text": " Трудно ми е да скрия изумлението си от изразената от вас евроатлантическа солидарност с изявлението на Тереза Мей за \"вероятната роля на Русия\" за отравянето на бившия руски шпионин Скрипал и дъщеря му, както и от заявената от вас готовност съвместно да накажете Русия по всякакъв начин. Не допускам, че имате толкова голямо самочувствие, че да изразявате позиция като министър на външните работи на България без парола, дадена от вашите европейски и атлантически работодатели. Както и без позволението на местния ви работодател Бойко Борисов.      Не допускам и вероятността, че си давате ясна сметка в каква злостна интрига забърквате страната, която има нещастието неин министър да сте вие. Дори всезнаещата британска полиция не е наясно кой стои зад престъплението, но това не е пречка за вашата самоотвержена готовност да борите Русия като носител на всичкото зло в света. Ние сме лоялни членове на евроатлантическата общност и в качеството ни на такива вие изразявате готовност страната ни да участва във всички авантюри и престъпления, които тази общност си позволява по света.  Вие, разбира се, не сте първопроходец в тази престъпна и самоубийствена политика. Преди вас по коридорите на повереното ви министерство шеташе видният евроатлантик Соломон Паси. Той беше зачинателят на нашите евроатлантически \"подвизи\". Припомнете си от снимките резултатите от тази срамна епопея в иракската провинция Кербала. Г-н Паси трева не пасе и по тази причина не ходи в Кербала, но посрещна загиналите в поцинковани ковчези и ги \"награди\" с букети, все едно беше на бенефис на видна актриса. И нищо не тревожи съвестта му.  Може би славата на вашия именит предшественик не ви дава покой, та искате нещо по-мащабно. Русия е много благодатна страна като обект на вашата евроатлантическа решителност. Тази самоотвержена борба, разбира се, няма да включи синовете на поръчителите на това замислено от болни мозъци дело. Те, синовете, при такива конфликти, не дай Боже да се случат, ще имат други, важни за държавата задължения и на война няма да ходят. Тази чест е отредена за други герои на България.  Тони Блеър вкара Великобритания във войната в Ирак по фалшивото обвинение, че Саддам Хюсеин има химическо оръжие и е готов да отрови и унищожи прогресивната западна цивилизация.  Задачата за разрушаване на държавата Ирак беше изпълнена. Това, че Тони Блеър го съдят за лъжата с химическото оръжие на Саддам не се отразява и не тревожи вашата евроатлантическа солидарност. Солидарни сте с всякакви лъжи и агресивни нападки, стига да са насочени срещу Русия.  Не знам дали го правите поради политическа инфантилност или външнополитическо покорство, но очевидно не си давате сметка, че грубата игра срещу тази велика държава никога никому не е носила победа. Знам само, че политическите, икономическите и културните загуби за страната ни, заради съучастие в това абсолютно необосновано начинание, за вас нямат особено значение. Вие сте си осигурили печелившата карта  при всички обстоятелства.  Властването на ГЕРБ ви дава увереност, че съд няма да ви постигне. Губещ от сътворените от вас безумства ще е българският народ. Великият поет Христо Ботев написа:  Христо Ботев е велик, защото преди повече от столетие е видял \"патриоти\" като вас, г-жо Захариева. Питам се: кога народът български най-сетне ще осъзнае душепродавната същност на съвременните \"патриоти\", та да ги изгони завинаги от хранилката на България и да спасим родината си от позор?          ", "date": "2018.03.23", "title": "Родина и душа продадохте"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379976-%D1%80%D1%83%D1%81%D0%BE%D1%84%D0%BE%D0%B1%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B0-%D1%81%D1%8A%D1%89%D0%B5%D1%81%D1%82%D0%B2%D0%B5%D0%BD-%D0%B5%D0%BB%D0%B5%D0%BC%D0%B5%D0%BD%D1%82-%D0%BE%D1%82-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B0%D0%B3%D0%B5%D0%BD%D1%82%D1%83%D1%80%D0%B0", "text": "    Прикрити зад евроатлантически ценности, демократски идеологеми, лъжи и западни указания, нашите потурнаци се стремяха да влошат отношенията ни с Русия дотам, че когато Турция нападне, да няма кой да ни защити. Те не че мразеха толкова Русия, просто изпълняваха стриктно турско-американските поръчки.     Целта им беше с русофобските си изблици да отвратят Русия от нас, така че тя да не защити България при турската агресия.   Ако можем да обобщим : русофобите в България, организирано или несъзнателно, са съществен елемент от турската агентура, важно оръдие в ръцете на Анкара за завладяване на български земи.", "date": "2018.03.23", "title": "Русофобите в България са съществен елемент от турската агентура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379977-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD-%D0%B7%D0%B0-3-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81-%D1%87%D0%B5%D0%B7", "text": "Чешкият гражданин Никола Молчан,  , заподозрян в убийство през 2009 г.,  преговаря от името на Гинка Върбакова и Инерком за продажбата на българските активи на чешката компания ЧЕЗ – съобщи ClubZ, позовавайки се на два независими източника, единият от които е от ЧЕЗ. Напомняме, че за тези преговори Гинка Върбакова получи мандат да представлява и българската държава лично от премиера Бойко Борисов след първата официална среща на двамата.     Никола е присъствал на срещата, проведена на 13 март т.г. между екипа на Инерком България и ръководството на ЧЕЗ-България, пише сайтът и   Молчан е задържан и изтезаван в СДВР, за да му бъдат изтръгнати самопризнания, пише в. Капитал. След това обаче е освободен от Софийския апелативен съд, който не намира достатъчно доказателства, че е извършил убийството.  Тогава чешките полицаи изразяват учудване, че  .  В България Никола Молчан има друга самоличност , установи проверка на Биволъ.  , но впоследствие се появява с фамилията Молчан.  Молчан – Молчанески обаче не използва българските си документи при регистрация на фирми, а само за имотни сделки, в които се появяват също брат му Владимир Молчан – българо-американски гражданин и майка му Диана Молчанова.   От други документи става ясно, че Молчан – Молчанески е роден в Рим, Италия. Данни за баща му не се откриват. Фактът, че насред Студената война той е роден в капиталистическа страна е индикация, че родителите му са принадлежали към номенклатурния елит.   Напомняме, че  ", "date": "2018.03.23", "title": "Заподозрян за 3 убийства представя България на преговорите с ЧЕЗ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379975-333-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B8-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B7%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "    Правозащитни граждански и родителски организации в Европа призоваха генералния секретар на Съвета на Европа г-н Турбьорн Ягланд, председателя на Съвета на Комитета на министрите – г-н Андре Самуелсън и изпълнителния секретар на Истанбулската конвенция – г-жа Бриджит О’Лъфин да премахнат идеологически и противоречиви понятия от текста на Истанбулската конвенция.     Организациите подчертават, че разпоредбите и задълженията на този обвързващ международен договор противоречат на твърдението на г-жа О’Лъфин, че той не налага “идеология на пола” и че не включва образователни задължения по отношение на сексуалната ориентация.   Те цитират изявленията на други длъжностни лица и експертни органи на Европейския съюз, в потвърждение на това, че Истанбулската конвенция съдържа задължения в областта на половата идентичност, изразяването на пола и сексуалната ориентация, включително насърчаването на “не-стереотипните полови роли”, чрез образователните програми.   Предвид липсата на яснота в обхвата на Истанбулската конвенция и противоречията, причинени от липсата на съгласие, относно определенията използвани в нея, организациите препоръчват да се започне преразглеждане на Конвенцията, за да се заменят спорните термини около понятието джендър с “равенство между жените и мъжете” и да се даде възможност на държавите да предявят резерви по спорните и идеологически части на Конвенцията.   “Считаме, че премахването на погрешните схващания, чрез изменение на Конвенцията по отношение на тези две точки, би позволило на държавите-членки на Съвета на Европа изцяло да се съсредоточат върху прилагането на механизми, които наистина защитават жените и момичетата от насилие”, подчертават 333-те неправителствени организации от Хърватия, Унгария, Латвия, Литва, Малта, Румъния, Словакия, Украйна и България.    ", "date": "2018.03.23", "title": "333 европейски граждански организации настояват за промени в Истанбулската конвенция"}
{"url": "http://www.classa.bg/%D1%81%D0%B2%D1%8F%D1%82/item/379969-%D1%82%D1%80%D1%8A%D0%BC%D0%BF-%D1%85%D0%B2%D0%B0%D0%BB%D0%B8-%D0%B4%D0%B8%D0%B0%D0%BB%D0%BE%D0%B3%D0%B0-%D1%81-%D0%BF%D1%83%D1%82%D0%B8%D0%BD-%D0%B8-%D0%B8%D1%81%D0%BA%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D1%80%D1%85%D0%B0", "text": "      “Имах телефонен разговор с президента Путин и го поздравих за изборната му победа”, заяви Доналд Тръмп във вторник, потвърждавайки изявлението на Кремъл. Проведохме много добър разговор и мисля, че ще се срещнем в близко бъдеще, за да обсъдим надпреварата във въоръжаването, която излиза извън контрол – но никога няма да позволим на никого да се приближи до това (арсенала), което ние имаме. А също и за да говорим за Украйна, Сирия, Северна Корея и други неща”.   По време на разговора с Путин Тръмп не е споменал нито условията на провеждане на изборите в Русия, белязани според ОССЕ от “отсъствието на истинско състезание” и “сплашването” на опозицията. “Ние не диктуваме на другите страни как да действат, заява Сара Сандърс, говорителка на американския президент. Всичко, което знаем, е, че Путин беше избран”.   Джон Маккейн, един от най-враждебно настроените към Тръмп републиканци, коментира в Туитър: “Един американски президент не ръководи свободния свят, поздравявайки диктаторите за успехите им в манипулирани избори. Поздравявайки Путин, президентът Тръмп обиди всеки един руски гражданин, лишен от правото да гласува в “свободни и честни избори, за да реши бъдещето на страната си”.   Доналд Тръмп изглежда особено загрижен от последните изявления на Владимир Путин за новите му ядрени оръжия, балистични ракети и “непобедими” далекобойни торпеда. Във вторник той напомни на руския си колега усилията на САЩ да модернизират своя арсенал: “Ние харчим 700 млрд. долара за нашата армия и ще останем по-силни от която и да е друга нация в света”.    Дори само този въпрос оправдава среща на срещата на високо равнище между Тръмп и Путин. Тя би могла да предхожда или да последва непосредствено срещата със севернокорейския лидер Ким Чен-ун, в противен случай международната програма на двамата президенти може да ги срещне едва през ноември, отбелязва кореспондентът на “Фигаро” във Вашингтон.  ", "date": "2018.03.23", "title": "Тръмп хвали диалога с Путин и иска среща на върха"}
{"url": "http://www.classa.bg/%D1%81%D0%B2%D1%8F%D1%82/item/379970-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BF%D0%B8%D1%81%D0%B0-%D0%BC%D0%B5%D0%BC%D0%BE%D1%80%D0%B0%D0%BD%D0%B4%D1%83%D0%BC-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9", "text": "Американският президент Доналд Тръмп подписа меморандум, с който се налагат наказателни мита над китайски стоки за близо 60 млрд. долара годишно.   С това той изпълни едно от предизборните си обещания да отговори на злоупотребата с американски права за интелектуална собственост. Разследване на министерството на външната търговия установи, че Китай използва нечестни търговски практики като принуждава американски инвеститори да предават на китайски фирми \"ключовете\" към скъпи технологии.     С меморандума се дава време за консултации, през което индустриални сдружения, лобистки групи и конгресмени имат шанс да свият предложения списък с около 1300 продукта.   Очаква се министерството на външната търговия да представи списъка, съдържащ предимно стоки от сектора на високите технологии.   След това ще започне да тече 60-дневен срок за консултации преди взимането на окончателни решения.   Така на практика двете страни, макар и в обострени отношения, все още са далеч от търговска война.   От своя страна Пекин също има как да отговори на критиките от Тръмп, който този път бе сдържан и каза, че \"ние гледаме на тях като на приятел\". Това намалява риска от незабавни драматични ответни мерки на Китай. Освен това Вашингтон ще опита да защити правата си върху интелектуална собственост чрез Световната търговска организация, където също е възможно да се намери компромис за избягване на търговски сблъсък . Междувременно американският постоянен търговски представител Робърт Лайтхайзър заяви пред Конгреса на САЩ, че президентът Доналд Тръмп е одобрил \"пауза\" в митата за стоманата и алуминия за Европейския съюз, които влизат в сила днес в полунощ.   Лайтхайзър уточни, че \"паузата\" също така ще обхване и други страни, включително Австралия, Бразилия, Канада, Мексико и Южна Корея.   Временното освобождаване цели намиране на по-постоянно решение на опасенията на Вашингтон за дъмпинг при стоманата и алуминия.", "date": "2018.03.23", "title": "Тръмп подписа меморандум за търговски санкции срещу Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379971-%D0%BD%D1%8F%D0%BC%D0%B0-%D0%B4%D1%80%D1%83%D0%B3-%D1%82%D0%B0%D0%BA%D1%8A%D0%B2-%D0%B2%D0%B8%D0%B4-%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BD%D0%B8-%D1%84%D0%B0%D1%83%D0%BD%D0%B0,-%D0%BA%D0%BE%D0%B9%D1%82%D0%BE-%D0%BE%D1%82-%D0%BD%D0%B0%D0%BF%D0%B5%D1%80%D0%B5%D0%BD-%D0%BB%D1%8A%D0%B2-%D1%81%D0%B5-%D0%BF%D1%80%D0%B5%D1%80%D0%BE%D0%B4%D0%B8-%D0%B2-%D0%BB%D0%BE%D1%8F%D0%BB%D0%B5%D0%BD-%D0%BF%D1%83%D0%B4%D0%B5%D0%BB", "text": "  \r\n   \r\n   \r\n\t \r\n   Ако някой още се пита дали АТАКА е концесионирана от ГЕРБ и дали лидерът й е на каишката на премиера, съмненията се изпариха. \r\n   В интервю за казионен сайт, за който премиерът е Господ, а критиците му – черен дявол, някога наричащият Борисов „к…а“ изръси това: \r\n   \r\n   „Борисов е добър играч на международната сцена и е много полезно, ако България се превърне в балансьор между Турция и Запада. Балансът е ключов и имаме сили за такава роля, благодарение на Бойко Борисов, който печели доверието на държавниците със своята непосредственост и сърдечно отношение …“ \r\n   Няма друг такъв вид в политическата ни фауна, който от наперен лъв се прероди в лоялен пудел! \r\n   За въпросния екземпляр някога султан Ердоган бе душманин, дължащ ни 10 милиарда за имотите на изкланите и прогонени тракийци, днес султанът е държавник, на когото адвокатстваме пред Европата. \r\n   Вчера ООН порица Ердоган заради бруталните му репресии срещу 160 000 души в Турция, днес Сидеров хвали софийския му адвокат като играч на международната сцена. \r\n   Светът клейми Ердоган за агресията му в Сирия, превърнала град Африн в човешка кланица, Сидеров се гордее, че сме балансьор между Турция и Запада. \r\n   В Африн кръвта се лее като вода, а атакистът лее шербет на баш дипломата Бойко ефенди за евроседянката му с Ердоган във Варна. \r\n   How Much? Туй е въпросът: Колко ти платиха, колко от присъдите ти опростиха? \r\n     \r\n   \r\n", "date": "2018.03.23", "title": "Няма друг такъв вид в политическата ни фауна, който от наперен лъв се прероди в лоялен пудел!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379972-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BD%D0%B8%D0%BA%D0%BE%D0%BD-%D0%B8-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%B4%D0%B2%D0%B5%D1%81%D1%82%D0%B0-%D1%83%D1%87%D0%B5%D0%BD%D0%B8%D1%86%D0%B8", "text": "    В III век в град Неапол (Италия) живял един доблестен войн на име Никон. От баща си той бил възпитан в езичество, но майка му била християнка. Тя постоянно молела Бога да просвети душата на сина й чрез истинската вяра, често говорела на Никон за Бога и, пращайки го на война, увещавала го да призовава на помощ Господа Иисуса Христа. По младежко лекомислие Никон обръщал малко внимание на увещанията на майка си. Нейните думи обаче се запазили в сърцето му и в скоро време принесли богати плодове.     Веднъж всред битката Никон бил обкръжен от неприятели и веднага си спомнил думите на майка си. Той погледнал към небето, прекръстил се и извикал: \"Христе, Боже всесилни! Прояви над мене Твоята сила, та и аз отсега да бъда Твой раб!\" И веднага свръх естествена сила го въодушевила: той смело се хвърлил срещу неприятелите, обърнал ги в бягство и се върнал невредим при другарите си. Изумени от неговото мъжество, те възхвалили храбростта му, но той, просветен веднага от светлината и истината, само въздал на Бога хвала и чест и казал: \"Велик е Богът на християните, Който чрез знака на кръста прогонва и побеждава враговете!\"   Като се върнал от война, Никон разказал на майка си за случилото се с него. Зарадвала се благочестивата майка, със сълзи благодарила на Господа, Който чул нейната молитва, и Го молела да довърши започнатото и да помогне на сина й да Го познае и да повярва от цялото си сърце. Тя обяснила на Никон закона Христов и го посъветвала да се обърне към свещеник, който би го научил и кръстил. Никон мълчаливо и с внимание слушал наставленията на майка си и веднага станал и извикал: \"Понеже Господ Бог е жив, искам отсега да бъда Негов раб. Не искам да се покланям на бездушните истукани, но на Бога Всевишни, Който е сътворил вселената!\" И като паднал пред нозете на майка си, прибавил: \"Моли се за мене, майко, да ми даде Господ ангел благ, хранител и пътеводител на душата ми, да позная истината, да се науча да върша волята на Бога и да се причисля към избраното Негово стадо. Твоите наставления ми посочиха пътя на спасението, моли се за мене да не отслабна!\"   Като казал тия думи, той искал да замине. Майка му го помолила, ако се готви да напусне града, да не се отделя за дълго време, понеже тя била вече стара и се бояла да не би да умре без него. Никон й обещал да се върне, простил се с нея и, напътствуван от нейното благословение, се отправил да търси свещеник. Но да намери свещеник не бил лесно, понеже поради гоненията почти всички християни напускали града и се криели в пустините и планините.   Никон не намерил свещеник в града и като се отправил към пристанището, качил се на кораба, който трябвало да отплува на Изток. Дълго роднините и другарите му по служба го търсели, но безуспешно, понеже майка му не знаела за къде е заминал.   Корабът между това спрял на остров Хиос. Никон слязъл на брега и прекарал осем дни сам на една планина в постоянна и пламенна молитва. Той молел Бога за помощ - да му посочи ръководител в пътя на спасението. През осмата нощ Никон в съня си видял ангел, който му връчил жезъл с кръст, заповядал му да отиде на другия ден на морския бряг и да се качи на кораба, който се намирал на пристанището. Никон изпълнил заповедта и след двудневно плаване излязъл на брега на планината, наричана Ганос.   Тук, в планинските пещери, в туй време се криел от преследвания Кизическият епископ Теодосий със своите ученици. Уведомен насън за пристигането на Никон, Теодосий го приел с радост и любов и като го научил на Божия закон, извършил над него св. Кръщение. Никон почнал да живее с иноците и цял се предал на молитва и изучаване на божествените книги. Неговата кротост, ревността му към молитвата, търпението, с което понасял лишенията, и светият живот възбуждали удивление у всички братя.   Така минали три години. Теодосий, който получил насъне известие за близката си смърт и повеля да повери словесното си стадо на Никон, ръкоположил го първом за дякон, после за свещеник и накрай за епископ. Той му поверил 190 иноци, дал му наставления и му заповядал да остави това пустинно място, което скоро щяло да бъде разорено от варварите, и да замине в Сицилия.   Скоро подир това Теодосий се поминал и всички братя заедно с Никон се качили на кораб и след някое време стигнали до бреговете на Италия, понеже Никон искал преди всичко да види майка си. Той побързал за Неапол, гдето със сълзи от радост го посрещнала майка му. Като паднала на колене, тя се молела: \"Благодаря ти, Господи, че ми даде да видя сина си, посветил се да служи на Тебе! И сега Те моля, приеми душата ми в Твоите ръце!\" Като свършила молитвата, благочестивата майка заминала при Господа.   Скоро предишните другари и приятели на Никон узнали, че той е в Неапол и го посетили. Той им разказал събитието, което първоначално го довело до познание на истинския Бог, и много им говорил за Бога и за християнския закон. Думите му, пълни с дълбоко убеждение и пламенна вяра, силно подействували върху тях. Мнозина от тях повярвали и девет войници решили да последват примера на св. Никон и напълно да се посветят на Господа. Те заминали с него за Сицилия. Там всички се поселили в пустинно място, което им се понравило със своята красота и усамотение. Направили градини, насадили овощни дървета и започнали да живеят там чрез труда на ръцете си.   Но след някое време срещу тях било започнато преследване. За тях узнал управителят на страната, Квинтиан, оня същият, който предал на мъчения и смърт  . Той пратил войници да заловят иноците. \"Добре сте дошли – казал св. Никон на войниците. Нашият Владика Господ чрез вас ни призовава при Себе Си.\" Всички иноци започнали да се молят да им даде Господ сила безстрашно да изоповядват името Му. След това те спокойно тръгнали след войниците. \"Нека стоим твърдо за нашата вяра! - казал им св. Никон. - Не бойте се от мъчения! Спомнете си думите на добрия Пастир:   ( ).   Укрепени чрез молитва, всички братя, смели и спокойни, се явили пред управителя. На увещанията му да се отрекат от Христа, те отговорили с единогласно изповедание на вярата в истинския Бог. Управителят заповядал всички да бъдат посечени с меч, освен Никон, комуто готвел по-жестоки мъчения. Всички в молитва предали душите си, а Никон бил отведен в тъмница, където небесно видение още повече укрепило вярата му.   На другия ден Квинтиан го повикал при себе си, но като видял, че Никон не приема увещанията му, предал го на ужасни мъчения: обгаряли го с огън, привързвали го към буйни коне, за да влачат израненото му тяло. Но Бог помагал на Никона, като смекчавал лютостта на мъченията, и Никон сред страданията не преставал да слави Господа. Накрай Квинтиан, боейки се да не би твърдостта му да повлияе благотворно върху езичниците и те да се обърнат към Христа, заповядал да му отсекат главата с меч. Телата на всички мъченици били погребани от Месинския епископ, а Квинтиан скоро след това умрял от ужасна смърт.", "date": "2018.03.23", "title": "Св. свещеномъченик Никон и неговите двеста ученици"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379973-23-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1568 г. - Катерина Медичи признава правата на френските хугеноти, с което настъпва края на Втората хугенотска война.     1801 г. - Александър I става император на Русия, след като баща му Павел I e убит.     1806 г. - В Англия е забранена търговията с роби.     1839 г. - В бостънския вестник „Morning Post\" за първи път се появява изразът „O.K.\"     1869 г. - Към Българското читалище в Цариград Петко Славейков основава Българско благодетелно братство „Просвещение\".     1869 г. - Лайпцигският университет присъжда на професор Фридрих Ницше докторска степен.     1903 г. - Братята Райт получават патент за построения от тях в САЩ самолет.     1918 г. - Германското 210 мм супероръдие „Кайзер Вилхелм\" („Парижкото оръдие\") обстрелва Париж от разстояние 120 километра. Оръдието често се бърка с „Голямата Берта\", което е друго оръжие, 406 мм полева гаубица.     1919 г. - В Милано Бенито Мусолини създава първата фашистка организация - „Fasci di Combattimento\"     1933 г. - В България е приет Закон за ограничаване престъпленията против личната и обществена безопасност, насочен против политическите убийства.     1933 г. - Германският Райхстаг издава декрет, с който предава цялата власт в ръцете на новия канцлер Адолф Хитлер.     1942 г. - Генерал Владимир Заимов е арестуван с обвинение за шпионаж в полза на СССР.     1956 г. - Пакистан става първата ислямска република в света.     1983 г. - Стратегическа отбранителна инициатива: Президентът на САЩ Роналд Рейгън оповестява своето намерение да се изгради технология, която да прихваща вражески ракети.     1989 г. - В университета в Юта е обявен студения термоядрен синтез.     1990 г. - Състои се премиерата на филма Хубава жена в САЩ и Канада.     2001 г. - Руската орбитална станция Мир е извадена от употреба и се разпада в атмосферата преди да потъне в южата част на Тихия океан, близо до Фиджи.      ", "date": "2018.03.23", "title": "23 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379974-%D0%B7%D0%B0%D1%89%D0%BE-%D1%85%D0%BE%D1%80%D0%B0%D1%82%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D1%85%D0%B0%D1%80%D0%B5%D1%81%D0%B2%D0%B0%D1%82-%D1%83%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%B5%D1%82%D1%8A%D1%80-%D0%B4%D1%8A%D0%BD%D0%BE%D0%B2", "text": "Когато през 2007 г. БНТ провежда кампанията \"Великите Българи\" на второ място след безапелационния победител Васил Левски се нарежда Петър Дънов - едно сравнително непознато за по-голямата част от хората име.   За тези, които го издигат до това второ място сред най-великите българи, той е велик духовен учител, носител на мъдрост, вътрешен мир и спокойствие. За Православната църква той е еретик и богохулник. За някои медии е просто източник за \"10 рецепти за здравословен живот\" или \"Вижте предсказанията на Учителя Петър Дънов за...\"     Някои казват, че е бил таен съветник на цар Борис посредством Любомир Лулчев, който бил симпатизант на учението на Дънов.       И до днес обаче всяка година хиляди хора се събират край Рилските езера, за да посрещнат един от големите празници на Бялото братство. И сякаш техният брой няма никакво намерение да намалява, дори напротив.   Самият Дънов се ражда на 11 юли 1864 г. в с. Хатърджа (днес Николаевка) като трето дете на свещеника Константин Дъновски и Добра Георгиева. Началното си образование той получава последователно в с. Хатърджа, Нови Пазар, където баща му е на енорийско служение и във Варна.     През 1883 г. продължава образованието си в новооткрития в гр. Свищов богословски отдел към Американското методическо училище, което завършва през 1887 г. През лятото на следващата година заминава в Америка, където се записва студент в семинарията Дрю, гр. Медисън - Ню Джърси, а по-късно и в теологическия факултет на Бостънския университет. На 7 юли 1893 г. получава диплом за завършено редовно обучение и веднага се записва в Медицинския факултет към същия университет.     След това се завръща в България, където започва да оформя и да проповядва учението си. През целия си живот оттогава до смъртта си през 1944 г. Петър Дънов изнася множество отворени лекции за духовното разбиране, за култура, мястото и ролята на човека във Вселената, природата и обществото, етика, психология, образование и възпитание, медицина, музика.     Макар официално неговото учение да е регистрирано у нас като религия - Всемирно бяло братство, то няма завършения вид на религията. Напротив - то е учение, което започва и завършва с християнската Библия, говори за Бог, за значението на Светата троица, за ролята на Бога и божественото в живота на обикновения човек и т.н.     Дънов влага своя система от принципи за различните аспекти от живота - от отношенията между хората и възпитанието на децата до личното съзряване на духа. Принципи, които са по-скоро пожелателни и оставят на последователите му свободата да тълкуват и да напасват нещата по собствените си нужди, стремежи и търсения.     Главни добродетели за дъновистите са петте лъча на пентаграма - любов, мъдрост, истина, правда и добродетелност. Според него, ако човек се уповава на тези основни категории, ще отвори съзнанието си за божественото.   В учението на Бялото братство се обръща голямо внимание на движението на Слънцето и планетите, на слънцестоенията и на връзката с природата. Оттам и официалните им празници са Нова година - началото на Физическата година, 22 март - началото на Духовната година и 19 август - началото на Божествената година.   Самата идея за това Всемирно бяло братство според Дънов е невидима общност от същества, завършили своята духовна еволюция в материалния свят и постигнали съвършенство (по смисъла и на евангелието на Матей 5:48), които взимат дейно участие в целокупния живот на човечеството във всичките му измерения. Тук влизат ангели, архангели, начала, власти, сили, господства, престоли, херувими и серафими, а Христос е главата на това братство.     Различните аспекти на учението са изложени и развити в около 4000 проповеди на Дънов, говорени и стенографирани в периода 1914 – 1944 г. Публикувани са в няколко многотомни поредици: \"лекции пред Общ окултен клас\", \"лекции пред Специален окултен клас\", \"неделни беседи\", \"съборни беседи\", \"утринни слова\" и др.   Освен лекциите пред ученици, Дънов изключително много разчита на музиката и на движението. Той отделя специално време да композира и да пише песни за специалния мистичен танц паневритмия.   Паневритмията представлява специфичен езотеричен танц, съчетаващ словото, музиката и движенията на упражненията. Изпълнителите на танца се движат по двойки в кръг, в центъра на който музикантите изпълняват мелодиите към всяко упражнение. Паневритмията се играе в периода 22 март - 22 септември, сред природата, в ранна утрин, когато чистият въздух и светлината влизат свободно в човешкия организъм и го обновяват.     Още от 1944 г. идването на комунизма дава тласък на атеистичността на обществото - за какво му е вяра на човека, когато я има партията. Вярата се запазва за светлия социализъм. На по-късен етап при Тодор Живков и най-вече при дъщеря му Людмила има един опит за търсене на духовното, обаче той е много повече обърнат към езотериката и търсенето на божествен смисъл извън Църквата.   След това идва епохата на Прехода. 90-те са белязани с всевъзможни секти, разцеплението на Светия Синод и множеството самозвани пророци, врачки и баячки показват изключително силно жаждата за духовност и липсата на предлагане. Макар оттогава положението да се е подобрило значително, все още се усеща стабилна бездуховност, която Църквата с цялата си затвореност в себе си и догматичност просто не може да отговори напълно.     Много хора по-скоро са привлечени от танца паневритмия и от усещането, който той носи - едновременно зареждане с енергия и успокояване на съзнанието. Някои дори го наричат динамична медитация заради начина, по който може да въздейства на човек. Според последователите на Бялото братство целта на танца е постигане на хармония с природата, Бог, Вселената.   За други интересът идва от музиката и от песните, които Дънов композира, и техния също умиротворяващ ефект върху човешкото съзнание.   За трети е липсата на догматичност по отношение на вярата. Дънов учи последователите си да не възприемат всичко право и директно, а да го осмислят, да включват контекста и преценявайки нещата на място да отсъдят за конкретната ситуация кое е правилно и кое - не. За него е много важно да се чете Библията и всеки да може да намери истината за себе си в нея.   Някои, на свой ред, са привлечени от цялата езотериката при дъновизма. В лекциите му може да се намери интересна информация за всички, които се интересуват от астрология и от движението на небесните тела (и тяхното влияние върху живота на Земята), нумерологията, различните тайнства и т.н.   Учението му до голяма степен се свързва с природата и това не се изчерпва само с ежегодното духовно училище край Седемте рилски езера. За Дънов е важен този досег с околната среда, да се усети и да се почувства тя. Според него е важно дори при възпитанието на децата това да е основополагащ елемент - детето да може да се научи на тази връзка с природата, да осъзнае себе си като част от нея.   Също така последователите на Дънов са привлечени заради цялостното усещане за мир и духовност, което липсва в самото общество.   Когато времето е несигурно, ежедневието е изпълнено с напрежение и като цяло човек е заобиколен от негативни емоции, Бялото братство предлага дружелюбност, топлота и позитивизъм (понякога до някакво чак досадно ниво).     Дори и да вярват наистина в бъдещата шеста раса на подобрени и духовно възвисени хора, те (в общия случай, сигурно си има и крайни елементи и там) няма да тръгнат да ви убеждават в правдивостта си, натрапвайки \"доказателства\" за това.   Напротив, в повечето случаи става въпрос за последователи на духовно учение, което проповядва на хората да бъдат добри, да търсят духовното си развитие и да живеят според един определен морален кодекс, свързан много силно с природата.", "date": "2018.03.23", "title": "Защо хората продължават да харесват учението на Петър Дънов"}
{"url": "http://www.classa.bg/%D1%81%D0%B2%D1%8F%D1%82/item/379966-%D1%80%D1%83%D1%81%D0%BA%D0%BE%D1%82%D0%BE-%D0%BC%D0%BE-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8%D0%B7%D0%B2%D1%8A%D1%80%D1%88%D0%B2%D0%B0-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D0%B8-%D1%81-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5", "text": "          Кирилов припомня, че през 2006 г. Великобритания официално е признала извършването на експерименти върху Роналд Медисън и още 360 граждани с цел изучаване на въздействието на бойното отровно вещество зарин върху човешкия организъм.     Експертът посочва, че Портън Даун е свръхсекретен обект, който официално се занимава с утилизацията на стари образци от химическо оръжие, както и с провеждането на експерименти с цел да бъдат изработени защитни мерки от въздействието на химическо и биологическо оръжие.     „Предвид последните новини за отделените от правителството на Великобритания около петдесет милиона лири за въпросната лаборатория, дали учените в Портън Даун не са пристъпили към унищожаването на същия този „Новичок“, за който бият тревога“, каза Кирилов.     В понеделник във Великобритания пристигнаха експерти на ОЗХО, които ще проведат срещи с ръководството на лабораторията в Портън Даун и с представители на Скотланд Ярд, за да обсъдят процеса по предаването на образец от веществото, с което бяха отровени Сергей Скрипал и дъщеря му.   Лондон твърди, че Скрипал е бил отровен с вещество, разработено в рамките на съветската програма „Новичок“. По времето на СССР не е съществувал проект с подобно наименование, а за обозначаването на системата са използвани цифри. Името „Новичок“ бе тиражирано от западните медии след интервю със съветския учен Вил Мирзаянов, който въобще няма отношение към разработката на химически оръжия, твърди РИА „Новости“.  ", "date": "2018.03.23", "title": "Руското МО: Великобритания извършва експерименти с химическо оръжие"}
{"url": "http://www.classa.bg/%D1%81%D0%B2%D1%8F%D1%82/item/379967-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D0%B4%D0%B0%D0%BD%D1%8A%D0%BA-%D0%B2%D1%8A%D1%80%D1%85%D1%83-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Европейската комисия ще обложи с  допълнителни данъци  най-големите интернет компании. Те могат да бъдат задължени да плащат 3% от своя доход. Инициативата ще засегне структури с оборот от най-малко 750 млн. евро годишно в световен мащаб или поне 50 млн. евро в ЕС.     Европейският комисар по икономическите въпроси Пиер Московиси ( ) уверява, че това не е удар по четворката американски интернет – гиганти Google, Apple, Facebook и Amazon:     “Нашето предложение не е насочено срещу никоя компания или страна. Според нашите изчисления предложените мерки ще засегнат от 120 до 150 компании. ”     Според Европейската комисия данък от 3 процента ще позволи да се събират до 5 милиарда евро годишно. В допълнение към общоевропейския данък,  на страните от ЕС ще  им се позволи да  събират  допълнителни налози върху печалбите, получени на тяхна територия.   Чиновниците считат, че това е справедливо: всъщност сега транснационалните интернет компании в ЕС плащат значително по-нисък процент в сравнение с представителите на така наречения “Традиционен” бизнес.   Вече има и критики. В Оксфордския комитет за помощ на гладуващите  призовават за по-сериозни промени. Представителят на организацията, която се бори за справедливост в Европа, Йохан Лангерок,  се опасява, че властите на ЕС ще се ограничат само до краткосрочни решения.   “Оксфам” призовава за съсредоточаване върху по-мащабни проекти за да може “веднъж и завинаги да се реформира международното данъчно право”.  ", "date": "2018.03.23", "title": "В Европейския съюз въвеждат данък върху интернет"}
{"url": "http://www.classa.bg/%D1%81%D0%B2%D1%8F%D1%82/item/379968-u-s-%D0%BF%D0%B0%D1%80%D0%BE%D0%B4%D0%B8%D1%8F-%D0%B2%D0%B8%D0%B4%D0%B5%D0%BE", "text": "\r\n     Американското командване счита атомните си подводници за гордостта на ВМС на САЩ, защото те съчетават стелт-технологиите с огромна огнева мощ (подводниците са въоръжени с крилати ракети), но морските американски машини се оказаха непригодни за обикновения лед в Арктика. \r\n   \r\n   Според плана на ученията на подводниците, те трябвало да изплуват на повърхността и да изстрелят залп по условна Русия, но им попречила твърде дебелата ледена покривка. \r\n   «Бързоходната подводница USS Hartford (SSN 768) от клас «Лос-Анджелес» пробива през леда по време на ученията ICEX 2018. Това е 50-седмична тренировка на ВМС на САЩ, провеждана за оценка на оперативната готовност на флота и повишаване на разбирането за Арктика», пише NavyCurrentsMagazine в Twitter. \r\n   Припомняме, че по-рано адмиралът от САЩ Джеймс Питис заяви, че присъствието на американския флот в арктическия регион е гаранция за сигурността и защитеността на страните от Европейския съюз. \r\n    ", "date": "2018.03.23", "title": "U.S. Пародия: (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/379965-%D1%87%D0%B5%D1%87%D0%B5%D0%BD%D1%81%D0%BA%D0%B8%D1%82%D0%B5-%D0%B1%D0%B0%D0%BD%D0%B4%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B1%D1%80%D1%83%D1%82%D0%B0%D0%BB%D0%BD%D0%B8-%D0%B8-%D0%BD%D0%B5%D0%BF%D1%80%D0%BE%D0%BD%D0%B8%D1%86%D0%B0%D0%B5%D0%BC%D0%B8", "text": "            Чеченците в Германия все по-често попадат в полезрението на полицията и тайните служби, защото техните престъпни кланове навлизат все по-навътре в света на организираната престъпност. Службите предполагат, че лидерите на тези кланове са свързани с чеченския президент Рамзан Кадиров. Германският вестник „Франкфуртер Алгемайне Цайтунг\" публикува обширно журналистическо разследване по темата от Маркус Венер, по-важното от което сме обобщили в тази публикация.     Доскоро носеха черни дрехи и дълги бради. И бяха въоръжени с огнестрелно оръжие и ножове. Днес лежат зад решетките в различни германски затвори - по обвинение, че са сформирали престъпни групи. Рекет, тежки телесни повреди, отвличания, планирани убийства - това са само част от обвиненията срещу чеченците, които тези дни застанаха на подсъдимата скамейка в Дрезден.     Смята се, че в Германия живеят около 50 хиляди чеченци. Тази относително малка общност пришълци от автономната руска република Чечения създава обаче големи проблеми, пише авторът Маркус Венер и обяснява, че повечето чеченци кандидатстват за политическо убежище. Много малко го получават, но и почти никого не връщат обратно в Чечения. В Германия те трудно се интегрират. Някои млади чеченци се радикализират и се присъединяват към салафитската сцена. Друг сериозен проблем е организираната престъпност, в която активно са замесени чеченски банди. Чеченците дълго време бяха просто изпълнители на чужди поръчки.    Предлагаха услугите си на криминални групировки, които особено ценят легендарната бруталност на чеченските бандити - особено в рекета и сплашването. Напоследък обаче профилът на чеченската престъпност се променя - редица чеченски банди започват да работят за своя сметка.   Днес чеченски престъпни групировки са особено активни в търговията с наркотици. В столицата Берлин та с насилие завоюваха цели мрежи за разпространение на наркотици. В криминалната номенклатура на чеченците влизат още фалшификации, кражби и обири, а победният им ход на престъпната сцена в Германия се дължи най-вече на склонността им да прилагат непомерно насилие.    Чеченските банди по принцип са готови да си сътрудничат с други престъпни кланове - турски, арабски или рокерски например. Но винаги внимателно следят за слаби места и когато ги открият, бързо и безскрупулно превземат „бизнеса\" на партньора.     Полицейска акция срещу чеченци в Дрезден, заподозрени в изграждането на престъпна структура Вече от столетия борбата и честта играят решаваща роля в представите на чеченците за мъжественост. За много от тях насилието е естествена част от всекидневието - доказват го честите кървави сблъсъци с други кандидати за убежище в приютите за бежанци.    Понякога съвсем дребен повод е достатъчен, за да нападнат организирано и многочислено някоя друга група. И още нещо: много от чеченците в Германия са участвали в двете чеченски войни срещу централната власт в Русия. В тези войни и двете страни действаха с крайна бруталност, а чеченските бойци от онези времена и до днес добре умеят да боравят с калашника.   Освен това много млади чеченци активно практикуват различни бойни спортове - бокс, кикбокс, борба, самбо и най-вече ММА. В тези бойни спортове особено важно е да се покажеш колкото може по-силен, за да сплашиш противника. Същото чеченските банди вършат и при сблъсъците си с други престъпни групировки. Това, така да се каже, е запазената им марка, която отчасти обяснява и „успехите\" им на престъпната сцена.    В клубовете по бойни изкуства се рекрутират и обучават нови кадри за криминалните сблъсъци по германските улици. Оттам се набира и персоналът за легалните или полулегални фирми на чеченци в Германия, занимаващи се най-вече с охранителна дейност. Особено важен елемент е охраната на клубове и дискотеки, защото чрез нея чеченците получават не само достъп до търговията с наркотици, но и възможност да рекетират собствениците на заведенията.   Полицията и правосъдието в Германия много трудно се противопоставят на организираната чеченска престъпност. Причината: чеченските групировки обикновено са херметически затворени, заподозрените по правило мълчат, почти невъзможно е да се внедрят агенти под прикритие или да бъдат намерени защитени свидетели.   Съществуват също така връзки между чеченската престъпност и ислямисткия екстремизъм. Сред потенциално опасните ислямистки екстремисти в някои германски провинции чеченците имат силно присъствие. Засега няма доказателства, че чеченците от престъпния свят систематично финансират терористична дейност, но полицията и контраразузнаването установяват движение на хора в двете посоки - между организираната престъпност и екстремистката ислямистка сцена. Някои чеченци преминават от престъпния свят в редиците на ислямистите. Други пък, най-вече ислямисти, завърнали се в Германия от бойните полета в Сирия и Ирак, тук подхващат престъпния занаят. Правоприлагащите органи твърдят, че в нито една друга група не се наблюдава такова текучество между престъпници и ислямисти.   В края на статията става дума и за топлата връзка на германските чеченци с родината им. Мнозина от тях се представят като политически емигранти, преследвани от режима на чеченския президент Рамзан Кадиров, но истината е точно обратната, пише авторът и продължава:     Всеки, който се стреми към лидерски позиции в чеченската диаспора в Германия, трябва да има тесни финансови връзки с правителството в Грозни, а най-добре - лични отношения с президента Кадиров. Самовлюбеният чеченски властелин, който се ползва с подкрепата на руския президент Владимир Путин, има и политически поръчки за своите хора в Германия. Един от неговите довереници е Тимур Дугасаев. 32-годишният чеченец живее в Германия от 2002 година и е нещо като посланик на Кадиров за цяла Европа. Той се занимава с бойни спортове и организира боксови срещи, а от 2014 година официално ръководи „Чеченския културен център\" в Хамбург. В социалните мрежи се въртят много негови снимки с Кадиров. Пак в мрежите Дугасаев лее истински дитирамби за президента, а през 2015 година беше удостоен с най-високия чеченски орден.   Бившият боксьор Дугасаев се занимава не само с организиране на боксови срещи. Той притежава и охранителна фирма, а това означава, че хората му имат право законно да носят оръжие. Дугасаев поддържа и тесни връзки с Александър Залдостанов, шефа на руския рокерски клуб „Нощни вълци\", който благоговее пред Сталин и твърди, че е приятел на Путин.   За чеченските кандидати за убежище в Германия Дугасаев съвсем открито каза в едно телевизионно интервю, че историите им за преследвания от страна на Кадиров са измислица. А за себе си добави, че чеченците в Германия са под негово наблюдение - разбира се, с единствената цел да бъдат разкрити потенциални ислямисти, които подготвят злодейства в Чечения.", "date": "2018.03.23", "title": "Чеченските банди в Германия: брутални и непроницаеми"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379960-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0%D0%B3%D1%83%D1%89%D0%B5%D1%80%D0%BE%D0%B2-%D1%81%D0%B5-%D0%B8%D0%B7%D0%BB%D0%BE%D0%B6%D0%B8", "text": "Анджелина Атанасова, която преди броени дни направи 22 години, лъсна в порно в собствения си профил, както и в този на сегашния й приятел. Бившата любовница на Гущеров и новата й изгора са заснели скандалното видео сами. На видеото двамата влюбени страстно правят секс и не крият нищо от хорските очи.      Нищичко. Феновете на плеймейтката са потресени от видяното. Доста хора смятат, че това е просто грозен пиар, покрай който Анджелина да изгрее и да успее да продава дрехите от новоизлюпилия й се бранд, който към момента претърпява пълен провал.      Анджелина е подгласничка на Мис Плеймейт 2017, опита се да направи чалга кариера, която претърпя крах преди да е започнала, и накрая се изявяваше като дизайнер. Изкушението се опитва по всякакъв начин да пробие в хай лайф средите, че излизането на порното не изключва първата версия.       Малко, след като порното бе публикувано в Инстаграм, то бе изтрито. Появиха се и първите обяснения на Анджелина как е било публикувано то. Събитията предприеха драматичен обрат.            ", "date": "2018.03.23", "title": "Бившата на Гущеров се изложи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379961-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%BC%D0%B0%D1%80%D1%82", "text": "Препоръчително е да си поставите цели, от които няма да искате да се откажете дори под влиянието на обстоятелствата. Колкото по-решителни и уверени бъдете, толкова по-добре ще е за бъдещата ви кариера. Финансовите проблеми, ще останат на заден план, когато разберете, че здравето е по-важно. Само не пренебрегвайте задълженията си. Не трябва да стоите на едно място, в противен случай проблемите в работата ще станат още по-големи. Не е необходимо да започвате нещо, което първоначално ви изглежда илюзорно. Съществува риск от загуба на пари и попадане в лапите на измамници. Проблемът е, че сте прекалено самонадеяни. Вечерта е подходяща за медитация, йога и комуникация с близките. Възможни са множество промени във всички области на живота. Не предприемайте необмислени стъпки, това може да доведе до пълно разочарование и негативни преживявания. Във вашата среда, ще се появят нови и предприемчиви хора, които ще ви помогнат да реализирате бизнес идеите си. В личния живот, не сте достатъчно инициативни за да вземете правилното решение. От вас, ще се изисква отговорен подход към всички задачи - нови и стари. Не е изключено да бъдете изпратени в командировка за дълъг период от време. В романтичен план, се дръжте съответстващо – наслаждавайте се и не поемайте върху себе си твърде много. Също, трябва да намерите сила, за да кажете истината на избраника си. Очакват ви печеливши контакти, сключване на сделки и значителна печалба. Въпреки че, по-често трябва да се оглеждате наоколо, за да не се спънете. Пред вас, се отварят нови и перспективни възможности и успехът, вече чука на вратата ви. Възможна е среща с човек, с когото някога сте имали романтична връзка. Слушайте сърцето си, за да не сгрешите. Очаква ви суета, вълнения и работа. Ако по някакъв начин се объркате в дадена ситуация, се обадете за помощ на близък приятел. Заедно ще разрешите проблема по-бързо и по-оптимистично, ще погледнете на другите задачи. При бизнесмените, кариерата бързо ще набира скорост. Само не взимайте кредити и заеми. Препоръчва се, да възстановите порядъка в работата си, да промените отношенията си с някои колеги и да се погрижите по-добре за здравето си. Денят е благоприятен за тези, които повече слушат и не дават съвети. Прекомерното философстване в любовта, не ви позволява реално да гледате на връзката си с избраника. Не очаквайте много от него, а сами свършете нещата.   Ще бъдете изпълнение с вдъхновение, което ще ви помогне да реализирате творческите си идеи. Не чакайте изключителни постижения за кратко време, просто изпълнявайте програмата си на максимум. Постижения в любовта очакват тези, който вече са се уморили от приятелските отношения с избраника. Настройте се, за сериозна връзка.   Препоръчва се, да бъдете особено внимателни, ако въпросът засяга финансите. Ако дължите на някого голяма сума, по-добре платете. В противен случай процентите, ще се увеличават с бясна скорост. Възможна е покана за събитие, от което зависи по-нататъшната ви творческа кариера. Ще успеете да направите това, което ви е изглеждало невъзможно. Трябва първо да изберете правилен път, за изпълнение на плановете ви и след това да се захванете с подходящите проекти. В противен случай творческите ви идеи, ще се в противоречие с вашите планове. Ако се съмнявате в нещо в любовната сфера, първо проверете. В състояние сте да решите проблемите, ако престанете да лъжете този, когото обичате. Не се препоръчва да правите нещо, за което ще съжалявате по-късно. Постъпките и грешните ви действия, могат да се отразят неблагоприятно на работата ви. Правилно разпределяйте личното си време, така че прекомерната свобода, да не доведе до финансови загуби и загуба на репутация. Денят е добър за учение и решаване на проблеми свързани с недвижими имоти. Трябва да използвате натрупания си опит за реални, не за илюзорни задачи. Енергийният ви потенциал е доста висок, така че не се плашете от трудностите. В любовта, ще искате да се скриете за известно време, което ще окаже отрицателно влияние върху отношенията ви. Удачно ще се развиват, преговорите с бизнес партньори.", "date": "2018.03.23", "title": "Дневен хороскоп 23 март"}
{"url": "http://www.classa.bg/%D1%81%D0%B2%D1%8F%D1%82/item/379962-%D0%B7%D0%B0%D0%BF%D0%B0%D0%B4%D1%8A%D1%82-%D1%81%D1%80%D0%B5%D1%89%D1%83-%D0%BA%D1%80%D0%B5%D0%BC%D1%8A%D0%BB-%D0%BD%D0%B0%D1%87%D0%B5%D0%BB%D0%BE-%D1%81-%D0%BB%D0%BE%D0%BD%D0%B4%D0%BE%D0%BD", "text": "            Когато по улиците на Англия се стигне до покушение с нервнопаралитичен газ, не може да се очаква, че Лондон няма да реагира. Никой не може да обвини британското правителство, че предприема политическа офанзива. То използва покушението срещу двойния агент Сергей Скрипал в Солсбъри, за да демонстрира сила и единство. Нещо, което през последните месеци липсваше.     Същевременно обаче Тереза Мей успя да разедини опозицията, защото очакваното нежелание на председателя на Лейбъристката партия Джеръми Корбин да отправи остри думи срещу Кремъл възмути голяма част от неговите съпартийци и британската общественост. Както показват резултатите от последните анкети, след атентата в Солсбъри консерваторите повишиха значително своя рейтинг.     Вероятно най-силният (страничен) ефект на британската решимост е реакцията на съюзниците. Вашингтон първи застана твърдо на страната на британците. Последваха го Берлин и Париж. И накрая - макар и с известни резерви - страните-членки на ЕС. Лондон едва ли си е мечтал, че във времената на Брекзит Западът ще предприеме съвместни външнополитически действия под британско ръководство. Водещата роля обаче, която британците си извоюваха през последните две седмици, носи и рискове. Тереза Мей все още се радва на всеобщото съгласие във Великобритания с твърдението, че Русия е прекалила и че на руския президент най-сетне трябва да бъдат посочени границите, които не бива да прекрачва. Дори радикални поддръжници на Брекзита като Джейкъб Рийс-Мог похвалиха правителствената ръководителка за това, че \"въстава срещу тираните\".   Досега малцина зададоха въпроса докъде ще стигне Великобритания в случай на ескалация. Бързото обвинение на Тереза Мей срещу Кремъл би трябвало да е подкрепено с нещо повече от вероятности и насъбрания лош опит от миналото. Това, че Лондон покани международни експерти по химически оръжия показва, че британците са сигурни в своята версия. Едно независимо решение би се отразило добре и на британските граждани. Тяхното доверие в официалните действия на Лондон е разклатено откакто преди 15 години Тони Блеър оправда войната срещу Ирак, твърдейки, че Саддам Хюсеин притежава оръжия за масово унищожение.     Тереза Мей не се поддаде на изкушението да повтори чудото на Маргарет Татчър. Сметката на нейната предшественичка от 1980-те години да сплоти британците чрез максимална твърдост в фолклендския конфликт днес просто няма да излезе. Русия не е Аржентина и смелостта на британците се е стопила след неуспешните военни интервенции в Афганистан, Ирак и Либия. Затова и предприетите от Мей мерки срещу Русия са твърди, но умерени.   Великобритания експулсира 23 руски \"дипломати\" или по-точно - агенти с дипломатически паспорти. Тя обаче не затвори дипломатическите врати. Остава да видим колко твърдо ще подходи Даунинг Стрийт към платежоспособните приятели на Путин, които са инвестирали милиарди в британската икономика. По всичко изглежда, че и Москва не е заинтересувана от ескалация на конфликта. Решението на Путин да експулсира същия брой британски дипломати и да прекрати дейността на Британския съвет отговаря на очакванията.   Великобритания явно е наясно, че застава срещу Кремъл като нова фронтова държава на Запада и че трябва да действа така, както е достойно за една демократична страна. С пълно право Тереза Мей не последва призивите на хардлайнерите да забрани руската телевизия Russia Today. Това щеше да е от полза за подигравателната пропаганда игра на Путин. За разлика от отравянето на Александър Литвиненко преди 12 години, днес британското правителство трябва да проведе бързо съдебно разследване, което да разкрие опита за убийство пред очите на обществеността (също и пред руската общественост) и да идентифицира извършителите. Защото прозрачността и интегритетът на правовата държава си остават най-ефикасните оръжия в конфликтите с авторитарни и корумпирани режими.     Все по-наглото поведение на Путин принуждава към изграждането на една по-достоверна стратегия на сплашването. Правилно е, че Великобритания иска да разшири способностите си, за да може да отвръща на кибератаките от Русия. А консерваторите дори настояват за увеличаване на числеността на командвания от Великобритания натовски батальон в Естония. По-голямата солидарност от страна на другите членове на НАТО би подчертала още по-силно посланието към Путин, че една евентуална агресия в Балтийския регион би имала сериозни последици. Покушението с нервнопаралитичен газ в Солсбъри принуждава към преосмисляне на политическите приоритети. То ни напомня, че европейските демокрации ще продължат да споделят общи ценности и интереси и след като британците напуснат институциите на ЕС.  ", "date": "2018.03.23", "title": "Западът срещу Кремъл. Начело с Лондон."}
{"url": "http://www.classa.bg/%D1%81%D0%B2%D1%8F%D1%82/item/379963-%D0%BC%D0%B5%D1%80%D0%BA%D0%B5%D0%BB,-%D0%B3%D1%80%D0%B5%D1%88%D0%BA%D0%B8%D1%82%D0%B5-%D0%B8-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0", "text": "Ангела Меркел очерта в правителствена декларация (21.03.) целите на четвъртия си управленски мандат. За никого не е тайна, че канцлерката не е особено добър оратор. Тя е известна по-скоро със своя трезв и прагматичен поглед към нещата. Точно затова и никой не очакваше от нея да излъчи силен емоционален сигнал за нещо ново. Но все пак явно и канцлерството вече е разбрало, че в политиката днес има нужда от повече страст. Духът на времето се е променил: усеща се известно отдръпване от политиката на консенсуса. Затова беше правилно, че Меркел описа ситуацията в Германия необичайно самокритично. При това още в началото на своята реч. По думите ѝ \"страната днес е разединена и поляризирана, измъчвана е от грижи и страхове\". Тя каза още, че прочутото ѝ изречение \"Ще се справим!\", произнесено в пика на бежанската криза, се е превърнало в отправна точка в тази дискусия. Меркел припомни и друго: че международната общност, като тя не изключи и самата себе си, дълго време си е затваряла очите за последиците от сирийската война за съседните на Сирия държави. С други думи: не се е интересувала от съдбата и тежкото положение на бежанците в огромните лагери. Както и че Германия е залагала на регламента от Дъблин, който обаче се е оказал неработещ - с надеждата, че той ще държи бежанците по-далеч от границите ѝ. Канцлерката постъпи правилно, отправяйки исторически поглед назад. Защото фактите могат да успокоят духовете - за разлика от емоциите, които не водят доникъде.     Ангела Меркел обаче пропусна някои неща. Например това, че през лятото на 2015 година Германия е обсъждала и следната възможност: да затвори границите си, т.е. съществувала е алтернатива на отварянето на границите. Не беше казано и това, че бежанската политика е разединила Европа. За това припомни шефът на фракцията на \"Алтернатива за Германия\" Александер Гауланд.   В \"цялата истина\", за която говореше канцлерката, може би трябваше да се намери място и за едно извинение. Например към жертвите на терористичните атентати от последните две години, извършени от бежанци. И все пак: Меркел назова и тези събития. Тя обърна внимание и на грешките, допуснати в интеграционната политика през последните десетилетия. Както и на това, че те са довели до възникването на паралелни общества, а и на криминални структури сред различни мигрантски общности. Казано беше и следното: че тези грешки се дължат именно на бежанската криза.   Гауланд обвини Меркел, че се опитва да отклони вниманието от собствените си грешки. Но все пак: погледът назад, отправен от канцлерката в речта ѝ, беше част от един важен анализ.     В речта на канцлерката имаше и още нещо необичайно: офанзивният начин, по който тя защити политиката си. Когато например говореше за покушението срещу Скрипал във Великобритания, от залата се чу критичен възглас, на който Меркел отвърна: \"Щях да съм доволна, ако можех да не споменявам Русия. Но не можем да подминаваме неща, които са очевидни.\"   Германската канцлерка заяви също, че решението на кризата с дизела напомняло на \"квадратурата на кръга\", както и че разкриването на осем хиляди нови места за болногледачи е само капка вода върху горещия камък. Да обясняваш прозрачно политиката, а не само да се опитваш да я продаваш - може би това би било ефикасно средство срещу популизма.   Като цяло речта на Меркел беше добро начало. Защото залогът е твърде висок: става въпрос за връщането на доверието към политиката - и тук не говорим за отделни партии, а за цялата система. В този смисъл заключителното изречение на Меркел - \"Германия, това сме всички ние\" - беше много ценен знак за помирение. Макар че тя можеше да го изрече и с малко повечко патос. Но все пак: новият ѝ мандат тепърва започва.", "date": "2018.03.23", "title": "Меркел, грешките и \"цялата истина\""}
{"url": "http://www.classa.bg/%D1%81%D0%B2%D1%8F%D1%82/item/379964-%D1%84%D1%80%D0%B5%D0%BD%D1%81%D0%BA%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D1%81%D1%8A%D0%BC%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%BF%D0%B0%D1%80%D0%B8", "text": "            Става дума за много пари: до 50 милиона евро. Твърди се, че Никола Саркози е получил тази сума от бившия либийски диктатор Муамар Кадафи за своята предизборна кампания през 2007 година, която се увенча с успех. Сега френското правосъдие разследва срещу бившия френски президент по обвинение за \"пасивна корупция\", непозволено финансиране на предизборна кампания и злоупотреба с либийски публични средства. Всъщност френските следователи проучват тези съмнения още от април 2013, но във Франция досега така и не се надигна голяма вълна на обществено възмущение.     \"Моралът няма място във френската политика\", твърди политологът Жером Сен-Мари. Изискванията към френските политици по отношение на действия, които са симптоматични за френската действителност, по традиция са твърде скромни.   \"Саркози далеч не е първият, който набира пари по този необичаен начин. Особено преди президентски избори по подобен начин в обращение влизат доста пари\", казва политологът пред ДВ.     Френското правосъдие обаче още от началото на 1990-те години се бори срещу подобни практики. Още от времето на т.нар. закони Рокар - по името на някогашния премиер Мишел Рокар - партиите са длъжни да изясняват произхода на всички финансови средства и парични дарения, използвани в предизборната борба. Ако се установи, че са се влели необяснимо големи суми, френското право позволява да се анулира например изборът на един кмет за срок от една година. Този принцип функционира на локално равнище - така политикът от Социалистическата партия Жак Ланг например беше принуден да се откаже от поста на главен кмет на Париж. Според политолога Паскал Перино от Парижкия университет \"Sciences Po\", проблемът се състои в това, че въпросната практика не се прилага на национално равнище.   Още от създаването на Петата република насам редовно има случаи на непрозрачно партийно финансиране и злоупотреби с публични средства, твърди политологът Сен-Мари. Тези случаи се точат като червена нишка през цялата ѝ досегашна история - има ги и в дясноконсервативния лагер, има ги и при комунистите. \"Французите се интересуват на първо място от това дали може да се постигне победа в политическата борба. В подобен случай те са готови да направят компромис със законността\", казва политологът.   За един от най-значимите френски политици на 20 век, основателя на Петата република генерал Шарл де Гол, например се твърди, че е правил изключително строго разграничение между личните си разходи и обществените: всяка пощенска марка от личната му кореспонденция била педантично отчитана отделно от служебните му разходи. Това несъмнено е било образцово. В същото време е било публична тайна, че голистите са извличали ползи от финансови дарения от държавите от Магреба.   Това очевидно никога не е дразнело обществото, главно защото за французите Шарл де Гол е бил \"символът на съпротивата\" срещу нацистка Германия, който от Лондон обявява създаването на \"свободна Франция\". Фактът, че президентът на Петата република нашироко е получавал парични дарения за своята партия от държавния петролен концерн Elf явно също не ги е смущавал.     Това греховно кръвосмешение между държавната власт и бизнеса по-късно се запазва и при президента социалист Франсоа Митеран. Благодарение на него концернът Elf впоследствие започва да финансира всички политически партии във Франция. Но дори и този \"принос\" на Митеран не прекратява политическата му кариера, защото вече се е бил превърнал в социалистическа идентификационна фигура на едно цяло поколение. Срещу консерватора Жак Ширак също постоянно са били отправяни различни обвинения за злоупотреби с публични средства. Това обаче ни най-малко не намали популярността му сред избирателите.   \"Политическата цел е онова, което се счита за важно - а не дали политикът е изцяло морален или не. Финансовите афери могат да доведат до оставката на някой политик във Франция само тогава, когато противниците сред съпартийците му решат да го свалят от поста\", казва Сен-Мари.   Фактът, че информации за злоупотреби, които са били услужливо препратени до съответните власти, могат да накарат един политик да подаде оставка, се видя в случая с бившия кандидат за президент Франсоа Фийон. При това там ставаше дума за значително по-малки суми, отколкото в сегашния случай със Саркози. И все пак Фийон беше принуден да се оттегли.     Никола Саркози никога не е бил човек, който е готов да се откаже от нещо важно. Неговият коз неизменно са били влиятелни и богати приятели, на чиято подкрепа той може да разчита и днес. Бившият президент никога не е криел близките си връзки с френската плутокрация - например с индустриалеца Венсан Болоре, с магната от строителния и телекомуникационен бранш Мартен Бужие или пък с наследницата на Loréal - милиардерката Лилиан Бетанкур. И французите не се смущават никак от този факт.   Две са нещата, които отличават Саркози от неговите предшественици, твърди Сен-Мари и пояснява: \"От една страна това е неприкритият маниер, с който се представя в компанията на влиятелните хора. Според французите, това е само признак на лош вкус, но не и нещо, което да отблъсне привържениците му от него.\"   По-зле те възприемат политиката му по отношение на Либия. Много от французите не могат да му простят и до днес това, че Саркози изпрати войски в тази страна.   \"Успее ли един президент да води одобрявана от обществото политика, никой не го пита откъде е получавал пари\", казва политологът Сен-Мари. Но много французи не одобряват някои фатални политически грешки на Саркози. Затова не е изключено сегашната афера на Саркози все пак да се превърне в голям политически скандал със сериозни последствия.", "date": "2018.03.23", "title": "Френските политици и съмнителните пари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379957-%D0%BD%D0%BE%D0%B2%D0%B8%D1%8F-%D1%85%D0%B8%D1%82-%D0%BD%D0%B0-%D1%8E%D1%82%D1%83%D0%B1", "text": "След огромния успех в мрежата на \"Gangam style\" и \"Despacito\" се задава нов хит, който е напълно възможно да бие техните рекорди, вижда се от посещенията му в Ютуб. Bum Bum Tam Tam е създаден от бразилец, който се изявява под псевдонима Фиоти, в парчето пее заедно с Балвин и Фючър. \r\n    Новите звезди живеят в Сао Пауло, а до вчера парчето им е събрало над 700 милиона прегледа. \r\n    ", "date": "2018.03.23", "title": "Новия хит на Ютуб"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379958-%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB-%D0%B2-%D1%82%D0%B5%D0%BD%D0%B8%D1%81%D0%B0", "text": "Една от най-красивите тенисистки и победителка от Austrаlian Open Каролине Возняцки изненада феновете си с нова визия. Датчанката се похвали в „Инстаграм” с изцяло променена прическа.   „Да, не или може би?“, написа бившата №1 в света, питайки феновете си дали им харесва този имидж. Повечето от коментарите под снимката обаче са отрицателни.     В момента Возняцки е в Маями, където ще участва на силния турнир на твърди кортове. Първата ѝ среща е в петък срещу олимпийската шампионка от Рио 2016 Моника Пуиг.    ", "date": "2018.03.23", "title": "Секссимвол в тениса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379959-%D1%80%D0%B0%D0%B9%D0%BA%D0%BE%D0%B2%D0%B0-%D1%89%D0%B5-%D1%81%D1%8A%D1%81%D0%B8%D0%BF%D0%B5-%D1%82%D0%B8%D1%88%D0%BE", "text": "Венета Райкова само ще спечели от развода си. Водещата на „Папараци\", която подаде документи да се раздели официално с мъжа си Тихомир още в началото на годината, ще задържи апартамента, в който семейството живя през последните близо 7 години и всички скъпи придобивки в него, пише \"Уикенд\". В същото време бившият брадър ще трябва да живее на квартира, докато с жена му не успят официално да документират свободата си. Жилището, което бившите съпрузи обитават от почти началото на съвместния си живот, се намира в затворен комплекс.      Пазарната му цена е около 100 000 евро, но това, което наистина е ценно в него и вдига стойността му, са допълнителните придобивки. Преди време Райкова се опита да продаде апартамента и тогава на светло излязоха десетките удобства, с които се е обзавела за всички години живот под един покрив с Тишо. На няколко снимки, пуснати в агенцията за имоти, си личеше, че семейството предпочита пищното и марково обзавеждане на стаите.      Сред скъпотиите, за които Венета и Тишо са харчили сериозно, са вана с джакузи за почти 20 бона, полилеи за по 1500 лева, дивани и кресла от италианска дизайнерска къща и какви ли не луксозни и екстравагантни интериорни решения. За покупката им водещата възложи на бившия си вече съпруг да събере средствата. Това била и неговата инвестиция в общото им жилище, което иначе се водело изцяло на нейно име. Така при раздялата им Райкова не губела нищо в подялбата на собствеността им.    Дори съвсем ясно печелела всички невъзможни за преместване вещи на Тишо. „Няма как да се откачат полилеи, да се вадят вани и други вградени удобства, за това Тишо й ги остави без никакви разправии. От своя страна Венета няма да иска да делят нищо, което двамата са придобили по време на брака си. Тя не смята да го крънка за пари, а само да получава достойна издръжка за сина им\", изясняват ситуацията запознати с положението.   Брадърът обаче далеч не смята да се мине при развода и да даде на бившата си повече, отколкото тя заслужава. За това и въпреки че не се радвал особено на идеята да живее под наем, не се и замислял да купува нов апартамент, в който да се настани. Щял да почака, докато не получи свободата си. Чак след това вече обмислял да изтегли кредит и да вложи останалите си средства за свой ергенски дом. Така няма опасност имота да отиде при Венета според съдийското решение при развода им.", "date": "2018.03.23", "title": "Райкова ще съсипе Тишо"}
