{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/378979-%D1%81%D0%B8%D0%BD%D1%8A%D1%82-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D0%B9%D0%BE%D0%B0%D0%BD-%D1%85%D0%BE%D0%BB%D0%B5%D0%BD%D0%B4%D0%B5%D1%80-%D0%B0%D0%B4%D1%80%D0%B8%D0%B0%D0%BD,-%D0%BF%D0%BE%D1%81%D1%82%D0%B0%D0%B2%D1%8F-%D1%86%D0%B0%D1%80%D0%B8%D1%86%D0%B0%D1%82%D0%B0-%D0%BD%D0%B0-%D1%87%D0%B0%D1%80%D0%B4%D0%B0%D1%88%D0%B0-%D0%B2-%D1%81%D0%BE%D1%84%D0%B8%D1%8F", "text": "Адриан - синът на големия импресарио и дългогодишен директор на Виенската държавна опера Йоан Холендер, пристигна в София, за да постави \"Царицата на чардаша\" в юбилейната 100- годишнина на родното оперетно изкуство и театър.   Една стара история ще бъде представена в съвремието, казва Адриан Холендер, който е юрист по образование. Втори режисьор ще бъде директорката на Музикалния театър Мариана Арсенова, а диригент - нашумялата баронеса, която се завърна на музикалната сцена и хвана палката - Любка Биаджони.   Адриан познава много добре големите имена, прославили българската оперна школа. Казва, че българските оперетни артисти са много добри. Творческият процес ще отнеме шест месеца - от създаването на концепцията до реализацията на премиерата. Адриан казва, че процесът е близък на отглеждането на едно дете.   Адриан Холендер завършва Виенския университет и придобива докторска степен през 2001 г. Лицензиран адвокат е и практикува в собствената си кантора в 5-ти бецирк. Има своя колонка в Кроникъл Цайтунг. Заедно с майка си - актрисата и професор в Университета за музикални и сценични изкуство във Виена - Ариана Холендер - Каликс, ръководи импресарската музикална агенция \"Холендер\". Сред тенорите, които са артисти в портфолиото на агенцията, са: тенорите Камен Чанев и Емил Иванов, баритоните Петър Данаилов, полякът Марчин Брониковски - учил при проф. Руско Русков в Музикалната академия в София. Д-р Адриан Холендер е бил консултант на много агенции, член на международни певчески конкурси и е сътрудничил с оперетни театри и фестивали.   Похвално е усърдието на дирекцията на Музикалния театър да направи сътрудничество с една от най-големите и престижни импресарски агенции в Европа - \"Холендер\". Със сигурност адвокат Адриан Холендер ще съумее да пренесе австрийската традиция на оперетата в Музикалния театър в София. Стремежът и провокацията се обуславят от това дали на софийска сцена ще се роди една нова, съвременна и модерна постановка, която няма да повтаря видяното през годините.   Въпреки, че златната традиция е разковничето в оперния  и оперетния жанр. Аз помня, че като дете гледах десетки пъти със затаен дъх от четвъртия ред в салона с плюшените седалки на ул. \"Панайот Волов\" №3 магията, която създаваха на сцената: Видин Даскалов, Лиляна Кошлукова, Хрисанд Бъчваров, Донка Шишманова, Веселин Дамянов, Людмила Чешмеджиева, Любомир Аврамов, Теката, Арон Аронов, Мариана Коцева, Светлана Иванова, Минко Босев. Неповторимата постановка бе дело на проф. Светозар Донев, а музикалното ръководство - на Маестра Росица Баталова. (Благодаря им и на двамата за шанса да бъда на сцената на Музикалния театър.) Бях запленен и хипнотизиран, защото на сцената виждах великолепни обаятелни и изключителни артисти, които говореха като в драматичен театър, смееха се и се забавляваха, а после започваха да танцуват и пеят по неповторим начин. Легендарни времена, легендарни артисти, легендарни спомени.    \"Царицата на чардаша\" е чудото, което ме накара да се влюбя в музиката и в това изкуство, тласна ме да реализирам мечтите си и да поема по път, по който ме водеха душата, сърцето ми и любовта.   Историята и постиженията на българското оперетно изкуство задължава много днешното поколение артисти, диригенти, режисьори, мениджъри. Защото верният път е само един. И той със сигурност съчетава отговорността за развитието на високо професионално ниво на този специфичен музикален жанр, паралелно с мисията да бъдат актуализирани и осъвременени елегантно текстът, стилистиката на либретото, комуникацията със зрителите.   Музиката на Имре Калман и сюжетът - невъзможната любов между вариететната певица Силва Вареску и княз Едвин, са вечни. Либретото на известните немски драматурзи Лео Щайн и Бела Йенбах се е казвало „Здравей любов!\", а най-красивата оперета доказа, че остана във времето - от годината на своето създаване 1915 та чак до днес.   И така, поредната премиера на \"Царицата на чардаша\" ще бъде очаквана със затаен дъх от любителите, феновете и музикалната гилдия. Рискът е голям - да се състезаваш с вече постигнатото от плеяда култови творци през годините - от легендата Мими Балканска до днешните прими Светлана Иванова и Добрина Икономова. Трябва да бъде надградена и продължена традицията, очакванията са успехът да бъде продължен.   Вярвам, че предизвикателството пред целият екип е свързан и с надеждата, че агенция \"Холендер\" би могла да помогне за реализирането на едно тъй чакано задгранично турне за трупата на Музикалния театър. Това е кодирано в каста и подбора на целия творчески екип. Европейски тур в юбилейния сезон за Оперетата би бил заслужен и достоен подарък за артисти, балет, оркестър, хор, технически служби. Желая от сърце на всички успех. Но, за него трябва да се поработи отговорно, от сърце и упорито.   Заради големия интерес, билетите за двете премиерни дати - 24 и 25 февруари са изчерпани, но публиката може да гледа любимата си оперета на нови три дати през март - 17-ти, 24-ти и 31-ви от 19 часа.   На добър час!   ---    ", "date": "2018.02.24", "title": "СИНЪТ НА ГОЛЕМИЯ ЙОАН ХОЛЕНДЕР - АДРИАН, ПОСТАВЯ \"ЦАРИЦАТА НА ЧАРДАША\" В СОФИЯ"}
{"url": "http://www.classa.bg/component/k2/item/378973-%D0%B2%D0%B8%D0%BC-%D0%B2%D0%B5%D0%BD%D0%B4%D0%B5%D1%80%D1%81-%D0%B8%D0%B4%D0%B2%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D1%84%D0%B8%D0%BB%D0%BC-%D1%84%D0%B5%D1%81%D1%82", "text": "Спорт 1968-а и 22 - това ще са най-често чуваните думи по време на тазгодишния Международен \"София филм фест\" (7-16 март). Първата - заради основната му тема, подсказана от избора на София за Европейска столица на спорта; втората - заради годишнината от паметните събития, разтърсили Източна Европа; а третата неизменно ще подчертава броя на изданията на едно от най-чаканите културни събития у нас след 1989 г. Както на всеки кинофестивал, тук също най-важни са филмите и личностите. Най-значимата роля - председател международното на жури, се пада на именитата унгарска режисьорка Илдико Енеди. Тя обаче ще представи и филма си \"За тялото и душата\" спечелил \"Златна мечка\" от Берлинале 2017. Сред легендарните гостуващи персони ще бъдат и режисьорите Вим Вендерс ( \"Париж, щата Тексас\" \"Криле на желанието\"), Абел Ферара ( \"Лошият лейтенант\") Абонамент Милчо Манчевски ( \"преди дъжда\"). Германският маестро ще донесе най-новата си лента \"Потапяне\" - любовна история с участието на Алисия Викандер и Джеймс Макавой, и ще направи специален мастърклас. Американският му колега също ще се отчете с кинолекции, но и ще получи почетния приз на фестивала за цялостен принос към световното кино преди прожекцията на шедьовъра му \"Кралят на Ню Йорк\". А живеещият в САЩ македонски майстор на камерата ще представи най-новата си независима лента \"Бикини муун\" действието в която е на ръба между реалното и фантазията. Сред световните заглавия в различните програми на фестивала са още еротичният психотрилър \"Другият любовник\" на \"лошото момче на френското кино\" Франсоа Озон \"Щастлив край\" на прочутия австриец Михаел Ханеке \"Луната на Юпитер\" на нашумелия румънец Корнел Мундруцо, който разказва за бежанската криза през призмата на свръхестественото, както и \"Изключителният: Моят Годар\" - новата на лента с отличения \"Оскар\" Мишел Азанависиус. Тук ще бъдат още \"Нелюбов\" на руснака Андрей Звягинцев, който с право се надява на тазгодишна статуетка от американските киноакадемици, и отличеният със \"Златен глобус\" филм на Фатих Акин В Fade. А какво ново от местния \"рог на киноизобилието\"? 22 от 46 Общо Най-ленти български, включени във фестивалните програми, са премиерни - произведени са между март 2017 и март 2018 г. В Международния конкурс ще се състезават \"3/4\" (България - Германия) на Илиян Метев и \"Радиограмофон\" (България - Полша) на Рузие Хасанова. Очаква се световната премиера на филма омнибус \"8'19\" съставен от шест новели по разкази на Георги Господинов с режисьори Петър Вълчанов, Любомир Младенов, Надя Косева, Кристина Грозева, Владимир Люцканов Абонамент Теодор Ушев. Няма да мине и без нов български филм за деца - \"Смартфонът беглец\" е заслуга на Максим Генчев. Ще има и специални събития на фестивала: прожекции на първия български дигитално възстановен филм - \"Парчета любов\" на Иван Черкелов, и на единствената ни лента, избрана сред деветте претендента за номинация за неанглоезичен \"Оскар\" - \"Светът е голям и спасение дебне отвсякъде \"на Стефан Командарев 10 години след премиерата. А \"Бялата стая\" на Методи Андонов, \"Спомен за страха\" на Иван Павлов и \"Агресията\" на Анна Петкова ще бъдат част от специалната програма с български ленти, посветени на 1968 г. Но тъй като на \"София филм фест\" ще става дума и за спорт, организаторите са решили да припомнят на зрителите документалните ленти \"Стоичков\" на Борислав Колев и \"Манчестър Юнайтед от Свищов\" на Стефан Вълдобрев. Виолета Цветкова", "date": "2018.02.24", "title": "Вим Вендерс идва на София филм фест"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378974-%D0%B5%D1%81-%D1%83%D0%B4%D0%B2%D0%BE%D0%B8-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%B2%D0%BE%D0%B5%D0%BD%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F", "text": "Лидерите на Европейския съюз удвоиха средствата за многонационална военна операция в западноафриканския район Сахел, чиято задача ще е да противодейства на джихадистите. На дарителската конференция в белгийската столица Брюксел ЕС обяви, още 50 милиона евро за силите \"Г-5 Сахел\", включващи войници от Мали, Нигер, Чад, Буркина Фасо и Мавритания. Средствата се добавят към обещаните досега 280 милиона евро от международни донори. \"Г-5 Сахел\" се нуждаят от над 400 милиона евро, за да могат да отговорят на исканията на западните си поддръжници. Българският министър-председател Бойко Борисов заяви, че е необходимо да има центрове за сигурност близо до конфликтите и след техния край хората да могат да се върнат обратно в своите страни и да помагат за възстановяването им, съобщи БНР. Сахел е една от границите на Европа. Сахел е щит, дига, в която не трябва никога да има пробив, заяви президентът на Нигер Махамаду Исуфу. Жан-Клод Юнкер отбеляза, че сигурността и развитието вървят ръка за ръка в Сахел – район с големината на ЕС, но където 20% от населението има трудности с доставките на храни. ЕС обеща 8 милиарда евро помощ за развитие на региона в периода 2014-20120 г., а на форума се очаква Франция да обяви още 1,2 млрд. евро за следващите 5 години. Федерика Могерини заяви, че се очаква отделни страни да обещаят още средства. Целта на силите \"Г-5 Сахел\" е да обучат и екипират 5000 местни войници да патрулират в размирни райони и да възстановят реда в тях. Както и да се бият с екстремистите и да се борят с контрабандата и мрежите за трафик на хора в огромния район в покрайнините на Сахара.", "date": "2018.02.24", "title": "ЕС удвои парите за военна операция"}
{"url": "http://www.classa.bg/%D1%81%D0%BF%D0%BE%D1%80%D1%82/item/378975-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%89%D0%B5-%D0%B4%D0%B5%D0%B1%D1%8E%D1%82%D0%B8%D1%80%D0%B0-%D0%B2-%D0%BD%D1%85%D0%BB", "text": "Александър Георгиев ще стане първият роден в България играч с мач в най-силната хокейна лига в света - НХЛ. Роденият в Русе Георгиев ще бъде титуляр на вратата за Ню Йорк Рейнджърс при гостуването на Монреал Канейдиънс в нощта на четвъртък срещу петък от 2:30 часа българско време. Това заяви треньорът на \"рейнджърите\" Ален Виньо, който ще даде почивка на титуляра Хенрик Лундквист. 22-годишният Георгиев е роден в Русе, а баща му е българин. Още като дете семейството се мести в Русия и Александър е бивш играч на руския младежки национален отбор. През лятото той подписа договор с Ню Йорк Рейнджърс, но беше пратен в сателитния отбор Хартфорд Уулф Пек от Американската хокейна лига. Преди 10 дни \"рейнджърите\" привикаха Георгиев в първия си отбор заради контузията на резервния вратар Ондържей Павелец.", "date": "2018.02.24", "title": "Българин ще дебютира в НХЛ"}
{"url": "http://www.classa.bg/%D1%81%D0%BF%D0%BE%D1%80%D1%82/item/378976-%D0%B3%D1%80%D0%B8%D0%B3%D0%BE%D1%80-%D0%B2%D0%BE%D0%B4%D0%B0%D1%87-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%B4%D1%83%D0%B1%D0%B0%D0%B9", "text": "Четвъртият в световната ранглиста Григор Димитров ще бъде водач в схемата на АТР 500 турнира на твърди кортове в Дубай, ОАЕ. Това стана сигурно, след като се разбра, че световният номер едно Роджър Федерер няма да участва. Директорът на турнира Салах Талак обяви, че е разговарял с мениджъра на швейцареца Тони Годсик и той е потвърдил, че Маестрото няма да играе следващата седмица. Българинът ще научи първия си съперник по време на жребия днес.", "date": "2018.02.24", "title": "Григор водач на турнира в Дубай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378977-%D0%B7%D0%B2%D0%B5%D0%B7%D0%B4%D0%BD%D0%B8-%D1%82%D1%80%D0%B0%D0%BD%D1%81%D1%84%D0%BE%D1%80%D0%BC%D0%B0%D1%86%D0%B8%D0%B8-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%BF%D1%80%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%80%D0%B0%D0%B7%D0%BB%D0%B8%D1%87%D0%BD%D0%B0-%D0%B2%D0%B8%D0%B7%D0%B8%D1%8F-%D0%B3%D0%B0%D0%BB%D0%B5%D1%80%D0%B8%D1%8F", "text": "Понякога смяната на прическата може да промени коренно визията ни. Звездите го знаят и умело или не толкова се възползват. Някои залагат на по-леки промени на косата, които обаче  ги преобразяват, а други експериментират смело с боите и дължините.     Представяме ви 10 звезди - актриси, модели и певици, които през последната година показаха различна визия, като до голяма степен това се дължеше на смяна на прическата.    Бела Хадид     Кейти Пери     Кейти Пери     Кейти Пери     Кейти Пери     Джиджи Хадид     Джиджи Хадид     Джиджи Хадид     Джиджи Хадид     Кейт Хъдсън     Кейт Хъдсън     Кейт Хъдсън     Кейт Хъдсън     Бела Хадид     Бела Хадид     Бела Хадид     Бела Хадид     Кара Делевин     Кара Делевин     Кара Делевин     Кара Делевин     Дженифър Лорънс     Дженифър Лорънс     Дженифър Лорънс     Дженифър Лорънс     Ким Кардашиян     Ким Кардашиян     Ким Кардашиян     Ким Кардашиян     Парис Джексън     Парис Джексън     Парис Джексън     Парис Джексън     Бела Торн     Бела Торн     Бела Торн     Бела Торн     Зоуи Кравиц     Зоуи Кравиц     Зоуи Кравиц     Зоуи Кравиц  ", "date": "2018.02.24", "title": "Звездни трансформации: промяна на прическата - различна визия (ГАЛЕРИЯ)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/378978-%D1%84%D1%83%D1%80%D0%BE%D1%80-%D0%BD%D0%B0-%D0%B1%D0%B8%D0%BE-%D0%BF%D1%80%D0%BE%D0%B4%D1%83%D0%BA%D1%82%D0%B8%D1%82%D0%B5-%D0%BD%D0%B0-%E2%80%9E%D0%B2%D0%BA%D1%83%D1%81%D0%BE%D0%B2%D0%B5-%D0%BE%D1%82-%D0%B8%D1%82%D0%B0%D0%BB%D0%B8%D1%8F-2018%E2%80%9C", "text": "Био продуктите, представени в 14-то издание на зоната „Вкусове от Италия“ се радват на изключителен интерес от посетителите на международните специализирани изложби „Фудтех“ и „Винария“, които се провеждат в Международен панаир Пловдив.      Щандовете на италианските производители са заобиколени от множество хора, които имат желание да дегустират представените сирена, кашкавали, салами, маслини, зехтин, вино, ликьори, кафе, шам фастък, пасти, консерви и други изкушения. „Още с влизането си гостите на панаирния комплекс питат къде се намира зоната „Вкусове от Италия“, което много ни радва. Щастлив съм, че всяка година интересът към нашите продукти се увеличава, както и одобрението от потребителите за вкусовите им качества“, споделя организаторът на италианското участие в панаира Джузепе Аккардо.     Акцент в зоната са био продуктите – кашкавал, крем от шам фастък, ликьори, вино. Изключителен е интересът тази година към био зехтинът, който не само е с много високо качество, но има невероятен аромат и вкус, различен от познатите на нашия пазар. Сред големите атракции тази година на зоната „Вкусове от Италия“ е демонстрацията на тороне. На всеки 30 минути братята Фаусто и Джузепе Трискари представят пред гостите как се прави италианско тороне.      Сладкарските изкушения с бадеми, лешници, кашу и карамелизирана захар се приготвят по домашната рецепта на бабата и дядото на двамата братя от Месина. На невероятен интерес се радват също майсторите на италианска поркета и шеф-готвачите, които разкриват тайните на традиционната кухня на Апенините.     Сред предпочитаните от посетителите продукти са и био червените портокали, които се отглеждат само в подножието на вулкана Етна. Според изследвания на Университета по хранителни технологии в Пловдив те са богати на антиоксиданти и витамин С, които съдействат на биологично-активните вещества да помогнат на организма в борбата с рака. „Този сорт портокали превъзхожда в пъти по количества антиоксидантите в останалите сортове портокали, които се продават у нас“, сподели проф. д-р инж. Йорданка Алексиева – заместник-ректор на УХТ.     Петимата нови участници в зоната „Вкусове от Италия“ вече са заявили участието си в следващото изложение. Сред тях са и представителите на фамилията Бочели, които за първи път у нас демонстрираха серията вина, произвеждани от компанията на световноизвестния тенор. Те са намерили дистрибутори на своите продукти в България. Свои партньори са открили у нас и производителите на био кафе „Дикос“, които направиха дебют на богата гама от ароматната ободряваща напитка в България.   Зоната „Вкусове от Италия“ допълва атмосферата на Града на виното и „Фудтех“ в 11 палата на панаирния комплекс Тази година в нея се представят продукти на 30 италиански компании.  Изложението продължава до 25 февруари в Международен панаир Пловдив.", "date": "2018.02.24", "title": "Фурор на био продуктите на „Вкусове от Италия 2018“"}
{"url": "http://www.classa.bg/%D1%81%D0%B2%D1%8F%D1%82/item/378970-%D0%BA%D0%B8%D1%82%D0%B0%D0%B9%D1%86%D0%B8%D1%82%D0%B5-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%B4%D0%BE%D0%BC%D0%B8%D0%BD%D0%B8%D1%80%D0%B0%D1%82-%D1%81%D0%B2%D0%B5%D1%82%D0%B0-%D0%BF%D1%80%D0%B5%D0%B7-21-%D0%B2%D0%B8-%D0%B2%D0%B5%D0%BA", "text": "Международният анализатор Макс Кайзер анализира плана на Доналд Тръмп за подобряване на инфраструктурите в САЩ за 20 години, сравнявайки го със ситуацията в Китай. Големите инфраструктурни проекти и бързината, с която те се осъществяват в азиатската страна, са впечатляващи, и той посочва, че \"китайците са готови да доминират света през 21-ви век\".   Стейси припомня, че \"преди 10 години Китай едва имаше влакове-стрела, а сега само за едно десетилетие има най-голямата високоскоростна мрежа на планетата, докато Съединените щати продължават да преценяват дали е възможно да се изгради такава мрежа или не.\"   Този проблем възниква, защото според Макс американската икономика \"напълно игнорира своята местна строителна система\". Докато Китай има индустриален план, в САЩ има \"план за деиндустризация, който има за цел само да ограбва активите\".   Макс подчертава, че докато китайските инфраструктурни проекти се контролират от държавата, САЩ предпочитат да привличат частния сектор, който \"не е регулиран\". \"Ако възложим плана на частен капитал, единственото нещо, което тези компании ще направят, е да извлекат всички пари и да го изпратят в някое данъчно убежище\", предупреждава той. Освен китайската икономика, неговата наука и технологии, според експерта \"също са световен лидер\".", "date": "2018.02.24", "title": "\"Китайците са готови да доминират света през 21-ви век\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378971-%D0%BC%D0%B5%D1%81%D1%82%D0%BD%D0%B8%D1%82%D0%B5-%D1%81%D0%BE%D1%80%D1%82%D0%BE%D0%B2%D0%B5-%E2%80%93-%D0%BE%D1%89%D0%B5-%D0%B5%D0%B4%D0%B8%D0%BD-%D1%88%D0%B0%D0%BD%D1%81-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B2%D0%B8%D0%BD%D0%B0", "text": "              Местните червени сортове Мавруд, Гъмза, Широка мелнишка лоза са добре познати на потребителите у нас, както и белите Димят и Мискет. През последните 30 години България се опитва да произвежда атрактивни вина с добро съотношение цена-качество от международни сортове, като местните до голяма степен са предназначени за консумация на вътрешния пазар.      Тази тенденция през последните 10 години се преобръща както заради нарастване продажбите на българския пазар, така и заради пресищането на световния пазар на вино с добре познатите Каберне Совиньон, Мерло, Шардоне, Совиньон блан и други. „Интензивно развитият винарски бранш у нас предлага прекрасни образци от тези сортове, но определено отличителното, което наистина ще ни позволи да намерим специфичната си ниша, са вината от местни сортове и техните блендове с международни“, твърди Радев.      Над 180 милиона литра вино са произведени у нас през миналата година. Половината от тях се реализират на чуждестранните пазари. „Нашите вина имат чудесен прием в Полша, Румъния, Великобритания, Чехия, Прибалтийските и Скандинавските държави“, коментира Радослав Радев. Той уточни, че най-големият ни външен пазар е Полша, за където се изнасят повече от 17 милиона литра вино. Според Радев потенциалът за износ на родно вино на азиатския пазар е голям. През миналата година за Китай са изнесени около милион и половина литра. Тенденцията за нарастване на експорта на родно вино се наблюдава и за Корея, Индия, Япония, Виетнам, САЩ и др.      Според статистиката през последните три години два пъти е намалял износът на български вина за Русия. Спад се наблюдава като цяло и на продажбите на европейски напитки, като сред причините са ембаргото, наложено от ЕС, нестабилният курс на рублата и не на последно място развитието на руското винопроизводство през последните години. Само преди две седмици председателят на Националната лозаро-винарска камара Радослав Радев се завърна от най-голямото специализирано изложение за висококачествени храни и напитки „Продекспо“ в Русия и Източна Европа. На него България се представи със свой щанд, като участието на страната ни на престижния форум е финансирано по проекта на Националната лозаро-винарска камара за промоция на вина в трети страни и по-конкретно в Русия и Беларус.      „Отчетливо се откроява развитието на винения бранш в Русия, който инвестира в модерни технологии и произвежда качествени напитки. В същото време непрекъснато се откриват нови винени барове, малки ресторанти с предлагане на бутикови вина, специализирани магазини. Така че това е сегмент, който има голям потенциал за развитие и трябва да го използваме“, коментира председателят на НЛВК Радослав Радев. Според него износът на родни вина за Русия трябва да бъде ориентиран към напитки от средния и високия ценови клас.       Градът на виното се утвърди като успешен формат и най-авторитетна витрина на родното винопроизводство, както и територия, на която се демонстрира развитието на винения сектор в Европа и света. Той се превърна в притегателен център за изложители и посетители. Непринудената и уютна атмосфера определено дава възможност на бизнеса от винарския сектор и хранително-вкусовата индустрия като цяло да представи своите продукти по най-атрактивен начин и в същото време да промотира българското производство пред мениджъри от целия свят. ", "date": "2018.02.24", "title": "Местните сортове – още един шанс за българските вина"}
{"url": "http://www.classa.bg/%D1%81%D0%B2%D1%8F%D1%82/item/378972-%D1%86%D0%B5%D0%BB%D1%82%D0%B0-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D1%81%D0%B8%D1%80%D0%B8%D1%8F-%E2%80%93-%D0%BC%D0%B8%D1%81%D0%B8%D1%8F-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%B0", "text": "Турската офанзива в Африн сега има нов противник: закалените в битки проправителствени сирийски сили. По този начин значително се затруднява военният триумф на президента Ердоган.   По-малко от 24 часа след като пренебрегнаха официалните съобщения за това, че Сирия изпраща сили в Африн, които да подпомогнат местните срещу „турската агресия”, турските лидери бяха бомбардирани от снимки, показани по телевизията, на навлизащ в Африн сирийски конвой, развяващ знаме.      Това е още една ясна индикация, че сметките на Турция отново са погрешни. Неправилно беше например и това, че очакваха режима на Асад да падне бързо, а оттогава минаха 7 години. Сега очакваха лесна победа над добре въоръжените кюрди и техните съюзници. Що се отнася до последните, след продължилата цял месец акция турските военни признават, че са „освободили” само 9 села около Африн, а има още стотици за изгаране или окупиране.    С други думи, кризата се разраства с бързи обороти и е способна лесно да нанесе немалко вреди в отношенията на Турция със съседите ѝ.   Сега Ердоган колебливо обеща да превземе Африн – скъпоструващо усилие с несигурен резултат, което освен всичко останало ще предизвика хуманитарна катастрофа, която ще връхлети цивилните, много от които са вътрешни бежанци, приютени в Африн. Така грозната битка приема застрашителни размери. Рано или късно тя ще премине в открита конфронтация между турските и сирийските сили.     За Русия, която обвини САЩ в това, че иска да раздроби Сирия, това е деликатна ситуация, тъй като нейните сили са в Сирия по покана на легитимното правителство, което осъди турското нашествие и призова Съвета за сигурност на ООН да предприеме мерки в защита на териториалния суверенитет на страната. След като първоначално прие неохотно нахлуването на Турция, сега Москва става още по-неспокойна заради изглаждането на противоречията между Анкара и Вашингтон, като се има предвид съвместното изявление след посещението на държавния секретар Рекс Тилърсън, в което се споменава тяхното „стратегическо партньорство” и „общи цели” в Сирия.      Но тъй като нямат достатъчно бойци на терен в Сирия, САЩ не могат да постигнат целите си със символичния военен персонал от 2000 души, нито пък могат да разчитат, че самоуверените сирийски кюрди ще обърнат оръжията си към Дамаск – това просто не е част от техния план.  .   От друга страна, сирийските кюрди, които се чувстват предадени от САЩ, имат логичната възможност да сключат ново споразумение с Дамаск и да повторят сценария с иракските кюрди – автономно регионално правителство, вместо пълна автономия. Това би означавало, че сирийските кюрди ще прекратят бойкота на мирните преговори и ще се включат в пряк политически диалог с правителството на Башар ал-Асад, като в същото време предоставят нови гаранции за турското правителство, че няма да помагат на бойците от Кюрдската работническа партия (ПКК).   Очевидно е, че ако Ердоган влезе в преговори и не покаже дипломатическа гъвкавост, като вземе под внимание призива на Москва за диалог между Анкара и Дамаск, за който споменахме по-горе, той ще падне в още по-голяма дупка, която ще е изкопал сам. Това вероятно дори би могло да го събори от поста, независимо от сегашна силна подкрепа за неговия опасен гамбит в Сирия.", "date": "2018.02.24", "title": "Целта на Ердоган в Сирия – мисия невъзможна"}
{"url": "http://www.classa.bg/%D1%81%D0%B2%D1%8F%D1%82/item/378969-%D1%80%D1%83%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%BF%D0%BE%D0%BC%D0%B0%D0%B3%D0%B0-%D0%B7%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%BC%D1%80%D0%B5%D0%B6%D0%B0-%D0%B7%D0%B0-%D0%BC%D0%B0%D1%81%D0%BE%D0%B2%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BD%D0%B0-%D0%BA%D0%BE%D0%BA%D0%B0%D0%B8%D0%BD", "text": "Разузнавателните служби на Русия и Аржентина осуетиха пратка от 389 кг кокаин от Латинска Америка за Москва, информирал министър по сигурността на Аржентина Патрисия Булрич.   Разследването започва през 2016 г., когато руският посланик в Буенос Айрес, Виктор Коронели, алармира министърката за откриването на няколко броя дипломатически багаж с кокаин в пристройка към помещения на посолството на Русия в Буенос Айрес. След това властите на двете държави решават да извършат тайна операция, за да арестуват всички участници по време на контролираната доставка.   Руското министерство на външните работи подчерта \"доброто сътрудничество на специалните служби на Русия и Аржентина за спиране трафика на наркотици.\" Според източник от руското външно министерство детайлите на операцията, осъществена между Буенос Айрес и Москва, \"не се разкриват в интерес на продължаващата им съвместна работа\".   \"Мисля, че това е една от най-сложните, екстравагантни и професионални операции на Аржентина по трафика на наркотици: реализирахме разкриването и разбиването на международна банда от Аржентина, Русия и Германия за трафик на кокаин \", заяви Булрич на пресконференция в Буенос Айрес. Наркотикът е бил в 360 опаковки кокаин, разпределени в 12 дипломатически торби, според данни от Министерството на сигурността на Аржентина. Специалните служби заменят дрогата с брашно и монтират GPS в чантите, за да контролират движенията на престъпниците.   Самолетът с наркотика отпътувал от Буенос Айрес на 9 декември. Куфарите били маркирани като \"дипломатически\", за да се избегнат митническите контроли. Впоследствие членовете на престъпната мрежа били арестувани в Русия.   Арестувани са пет души, включително двама аржентински граждани и трима руснаци. Сред тях е аржентински полицай и бивш руски офицер.   Аржентинският министър на сигурността подчерта, че по време на разследването \"няма течове и в продължение на една година то е било пазено в тайна\". Според аржентинското министерство е разбита \"транснационална престъпна нарко-организация\" с връзки в различни страни като Аржентина, Германия, Холандия и Русия.", "date": "2018.02.24", "title": "Руският посланик в Аржентина помага за разкриване на мрежа за масова продажба на кокаин"}
{"url": "http://www.classa.bg/%D1%81%D0%B2%D1%8F%D1%82/item/378965-%D0%BE%D1%82%D0%BA%D1%80%D0%B8%D1%85%D0%B0-%D0%B0%D1%80%D1%85%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B8-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%B8-%D0%BF%D1%80%D0%BE%D1%80%D0%BE%D0%BA", "text": "Екип от специалисти, от Института по археология на Университета в Ерусалим казва, че е намерил печат на 2700 години с името на пророк Исая, който дава името си на една от книгите на Библията и би могъл да бъде първото доказателство, че действително е съществувал, информира Live Science Откритието става по време на разкопки през 2009 г. в Офер, район на Източен Йерусалим, разположен между археологическия обект, известен като Град на Давид и Храма на хълма. Това е парче мека глина, втвърдена с течение на времето и изследването на произхода му ще бъде публикувано в Biblical Archaeology Review. Ейлат Мазар, професор по археология и водещи изследовател, отбелязва, че на печата можете да се види името на Исая -'Yesha'yahu\" на иврит, но все още не са 100% сигурни, че то всъщност принадлежи на пророка , Робърт Каргил, професор в Университета на Айова (САЩ) и сътрудник на Мазар казва, че ако този факт се потвърди, това ще бъде откриването на \"първата археологическа справка и най-ранната извън Библията за пророк Исая\". В допълнение към името в печата могат да бъдат прочетени буквите \"nvy\". Археолозите не смеят да дадат обяснение, но отбелязват, че липсва само еврейската буква \"алеф\", което формира думата \"пророк\".", "date": "2018.02.24", "title": "Откриха археологически доказателства за съществуването на библейски пророк"}
{"url": "http://www.classa.bg/%D1%81%D0%B2%D1%8F%D1%82/item/378966-%D1%81%D0%B0%D0%BC%D0%BE%D0%BB%D0%B5%D1%82%D1%8A%D1%82-%D1%83%D0%B1%D0%B8%D0%B5%D1%86-%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B8,-%D0%BA%D0%BE%D0%B9%D1%82%D0%BE-%D1%81%D0%B0%D1%89-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BA%D0%B8%D1%82%D0%B0%D0%B9-%D0%B2-%D0%B0%D0%B7%D0%B8%D0%B0%D1%82%D1%81%D0%BA%D0%BE-%D1%82%D0%B8%D1%85%D0%BE%D0%BE%D0%BA%D0%B5%D0%B0%D0%BD%D1%81%D0%BA%D0%B8%D1%8F-%D1%80%D0%B5%D0%B3%D0%B8%D0%BE%D0%BD", "text": "САЩ използват морски патрулни самолети P-8A Poseidon за да следи внимателно Пекин и неговите амбиции в Азиатско-тихоокеанския регион, заяви директорката на програми в Института Лексингтън (Кентъки, САЩ) Ратна Мурализхаран в RealClear Defense.   Вашингтон доставя последно поколение самолети на страните от Азиатско-тихоокеанския регион, за да \"защитят границите им\" от предполагаемите \"потенциални заплахи\".   Според нея, американските съюзници Южна Корея и Нова Зеландия, са получили одобрение на Вашингтон да придобият P-8A Посейдон, докато Малайзия, Индонезия и Виетнам също са изразили интерес към закупуване на военни самолети.   P-8A Poseidon, базиран на Boeing 737, представлява най-новото поколение анти-подводен самолет. Това е въздухоплавателно средство, способно да извършва морско патрулиране на далечни разстояния за откриване на вражески подводници.   Също така, въздухоплавателното средство е предназначено за наземно разузнаване и наблюдение и има по-голяма товароподемност от Boeing. В допълнение, P-8A Посейдон е в състояние да носи оръжия като Harpoon анти-ракети, торпеда Mk-54 и ракети.   Индия и Австралия бяха първите държави, които купиха P-8A Посейдон и понастоящем планират да увеличат своя флот, за да наблюдават \"експанзията на Китай в Тихия океан и Индийския океан\".   За САЩ, твърди изследователят, е важно неговите съюзници в региона да са \"добре оборудвани, за да поддържат стабилността в Източна Азия\".   Докато Китай квалифицира американските действия като \"нарушаване на суверенитета и националните интереси в областта на сигурността\", САЩ твърдят, че действат в рамките на международната законност, която признава свободата на корабоплаването на всяка държава във въпросните води.", "date": "2018.02.24", "title": "Самолетът убиец на подводници, който САЩ използват за борба с Китай в Азиатско-Тихоокеанския регион"}
{"url": "http://www.classa.bg/%D1%81%D0%B2%D1%8F%D1%82/item/378967-%D0%BC%D0%B0%D0%B4%D1%83%D1%80%D0%BE-%D0%B8%D0%BC%D0%B0%D0%BC%D0%B5-%D0%BE%D1%84%D0%B5%D1%80%D1%82%D0%B8-%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BD%D0%B0%D0%B4-%D0%BC%D0%B8%D0%BB%D0%B8%D0%B0%D1%80%D0%B4-%D0%B4%D0%BE%D0%BB%D0%B0%D1%80%D0%B0", "text": "Търсенето на Петро, новата венецуелска криптовалута, надхвърли 1000 милиона долара, съобщи президентът на Венецуела, Николас Мадуро, в предаване на живо в неговия Facebook профил.   \"Вече имаме оферти и преговори за над 1000 милиона долара, само за два дни. И това ще расте , това са милиони свободни долари, които водят направо към ресурсите на Републиката\" добави Мадуро.   Венецуелският президент е посочил, че \"са направени 292,000 оферти за закупуване на Петро, от които 36% са направени в долари, 15% в евро, 18% в Етер и 31% в Биткоин \".     На 20 февруари започна предлагането на Петро, криптовалута, създадена от венецуелското правителство и подкрепена от г игантските енергийни и минерални запаси на южноамериканската страна. Освен това Мадуро обяви, че следващата седмица ще стартира \"Петро злато\", криптовалута, подкрепена от златните резерви на Венецуела.", "date": "2018.02.24", "title": "Мадуро \"Имаме оферти и преговори за над милиард долара\""}
{"url": "http://www.classa.bg/%D1%81%D0%B2%D1%8F%D1%82/item/378968-%D0%BC%D0%B5%D0%BA%D1%81%D0%B8%D0%BA%D0%BE-%D0%B2%D0%B5%D1%87%D0%B5-%D1%82%D1%80%D0%B8-%D1%81%D0%BB%D1%83%D1%87%D0%B0%D1%8F-%D0%BD%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%82-%D1%84%D0%B8%D0%BB%D0%BC%D0%BE%D0%B2%D0%B0%D1%82%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F", "text": "През последната седмица три мексикански актриси заявиха, че са били жертви на злоупотреба и сексуален тормоз във филмовата индустрия. Първата е Карла Суза, която каза, че е била малтретирана от продуцент. Тя бе последвана от актрисите Паола Нуньес и Стефани Сигман, които твърдят, че са били жертва на сексуално насилие и малтретиране в началото на своите артистични кариери, съобщава за 20 Minutos.         В интервю за журналистката Кармен Аристеги от CNN, Сигман, която участва във филма \"Мис Бала\", заяви, че е била тормозена от режисьора и съпругата му да поддържа отношения с тях, когато е била на 22 години. Според нея, двойката я набутала в тъмна стая по време на празненство, за да я опипва, на което тя се противопоставила. Години по-късно ги срещнала отново и тормозът се повторил.   В случая на Нунес, един продуцент я карал да се чувства задължена за ролята, която получила и я поканил в кабинета си. Когато актрисата разбрала намеренията на човека, веднага напуснала мястото. По-късно той й отнел ролята, която сам й дал.   Случаите излязоха наяве след скандала с Харви Уайнстейн, продуцент в Холивуд обвинен от повече от 60 жени в сексуално насилие и тормоз. Благодарение на тези оплаквания се появи движението #MeToo, което има за цел да повиши осведомеността по този проблем.", "date": "2018.02.24", "title": "Мексико: Вече три случая на сексуално насилие разтърсват филмовата индустрия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378961-%D0%BA%D0%B0%D0%BA-%D1%82%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%BF%D0%B5%D1%82%D0%BA%D0%BE%D0%B2%D0%B0-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0", "text": "Ноември 2017-та г. Сделката за продажбата на ЧЕЗ България е на финалната права. В същото време политико-енерГЕПИйната мафия точи поредната секира за населението със скок на цените на електроенергията, препродавана чрез посредници към бизнеса, от началото на наближаващата 2018-та г. Част от посредниците изпращат предупрежденията към клиентите си още в края на ноември с готовност да започнат да събират по-големите пари още от 1-ви януари. Още на 5-ти декември надлежно и подробно съм ви информирал за предстоящото клане във “Фирма мами клиенти с по-скъп ток за 2018-та г.“. От средата на декември 2017-та г. започва втора вълна писма на посредниците към клиентите, с още по-душмански искания за поскъпване на тока. И за това също ви уведомих на 20-ти декември в “ИзЧЕЗвай, докато не е станало късно!“. Пак там пръв ви показах ЕДИНСТВЕНОТО ПУБЛИЧНО до сега, подобно писмо-известие от дъщерното на ЧЕЗ България – ЧЕЗ Електро (за по-добър преглед и прочит кликнете с мишката върху снимката): Втората вълна известия от фирмите към бизнеса се отличава по ДВА основни признака. Първо липсва една тлъста лъжа, имала място в писмата от първата вълна, а второ – цената на тока скача още повече. Към това трябва да прибавим и факта, че втората вълна предвижда поскъпване на тока от 1-ви февруари. Когато фирма като ЧЕЗ продава бизнеса си нея не я интересува бъдещето и не взема важни решения на финалната права, без съгласието на новите собственици. Именно новите собственици прокарват драконовското поскъпване на тока. Точно ОСЕМ ДНИ след като ви показах горното писмо се появи първата мълва за приятелската връзка между Теменужка и Гинка от Пазарджик. Започнахте ли да стопляте, какво става? Със сигурност през този период на Теменужка и е било намекнато, че си е отворила устата за голяма хапка и ако не сподели с ортаците може да й е трудно да я преглътне? Министърката започва да се кърши, но не се решава да споделя залъка. Така се появява първият предупредителен изстрел. Теменужка не иска да изпусне съкровището. На 9-ти януари 2018-та същата е в сутрешния блок на БНТ, където се случва буквално следното: Въпросните договори, но всъщност – предизвестия, така и НЕ НИ ГИ ПОКАЗВАТ, нито пък Теменужка ги коментира. На 25-ти януари, на заседание на парламентарната Комисия по енергетика министърката заявява буквално следното: Два дни по-късно в студиото на бТВ същата повтаря рефрена, че не е виждала исканията за по-високите цени: Така тя дава да се разбере, че няма да отстъпи. В този момент тя вече си е подписала оставката, която само ТРИ СЕДМИЦИ по-късно вече е факт. ", "date": "2018.02.24", "title": "Как Теменужка Петкова стигна до оставката ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378962-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BE%D1%82%D0%BD%D0%BE%D0%B2%D0%BE-%D1%81-%D0%BD%D0%B0%D0%B9-%D0%BD%D0%B8%D1%81%D0%BA%D0%B8-%D0%B7%D0%B0%D0%BF%D0%BB%D0%B0%D1%82%D0%B8-%D0%B2-%D0%B5%D1%81", "text": "  В девет страни членки, всички в източната част на ЕС, минималната заплата е между 400 и 500 евро на месец: Литва (400 евро), Румъния (408 евро), Латвия (430 евро), Унгария (445 евро), Хърватия (462 евро), Чехия (478 евро), Словакия (480 евро), Естония (500 евро) и Полша (503 евро).    В други пет държави членки, разположени в южната част на ЕС, минималната заплата е между 600 и 900 евро на месец: Португалия (677 евро), Гърция (684 евро), Малта (748 евро), Словения (843 евро) и Испания (859 евро).   Най-високата минимална заплата е в Люксембург – 1999 евро. На второ място се нарежда Ирландия (1614 евро), следвана от Нидерландия (1578 евро).   Данните показват, че най-високите минимални възнаграждения надвишават поне осем пъти тези в страни като България.", "date": "2018.02.24", "title": "Българите отново с най-ниски заплати в ЕС"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/378963-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0-%D0%BD%D0%BE%D0%B2%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0%D0%B9-%D0%B2%D0%BE%D0%BB%D0%B5%D0%B2", "text": "Николай Волев, една от най-ярките фигури в съвременното българско киноизкуство, представя автобиографичната си книга, която носи провокативното заглавие „Девствената проститутка\". Книгата излиза от печат на 23 февруари 2018 г. като част от авторитетната поредица „Амаркорд\" на издателство „Колибри\".   Безмилостно честна и остроумна, „ \" (384 стр., цена: 18 лв.) не е обикновена мемоарна книга, а разказ под формата на автоинтервю за превратностите в живота и професията, за първите и по-късните любовни трепети, за неизбежния отпечатък на политическите сътресения върху личната съдба, за литературните предпочитания на режисьора, за майсторството да се създават универсално значими творби, вълнуващи широк кръг от зрители.    Житейските приключения на Волев включват псевдосътрудничество с ДС, бягство във Великобритания, брак с англичанка, завръщане в България...    Творческата му биография обхваща документални и игрални филми, привлекли милиони зрители у нас и в чужбина. Сред тях са култови ленти като „Двойникът\", „Господин за един ден\", „Дом № 8\", „Да обичаш на инат\", „Маргарит и Маргарита\". Последният филм на режисьора, „Извън пътя\", е по негов сценарий и излиза на екран в края на март тази година.", "date": "2018.02.24", "title": "Девствената проститутка-нова книга на Николай Волев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378964-%D1%82%D0%BE%D0%B4%D0%BE%D1%80%D0%BE%D0%B2%D0%B4%D0%B5%D0%BD-%D0%B5", "text": "Тодоровден (Тудурица, Конски Великден) е църковен празник, празнуван в съботния ден от първата седмица на Великия пост. На този ден Православната църква възпоменава паметта на Св. Теодор Тирон. По време на гоненията на християните, император Юлиан Отстъпник (332-363) продължавал да иска връщането на езичеството. Знаейки, че 40 дни преди Великден християните спазват строг пост, той решил да се подиграе с тях и да ги застави да ядат идоложертвена храна. Юлиан наредил на градоначалника на Константинопол да напръска тайно с кръв от езически жертвоприношения всички постни храни на пазара, така че християните, макар и без да знаят това, да се осквернят и да бъдат подиграни.      Св. Теодор Тирон се явил на патриарх Евдоксий и му известил наредбата на Юлиан Отстъпник. Заръчал му също да предупреди християните да не вземат храна от пазара през тази седмица. Предупредени своевременно, християните се хранили с варено жито (коливо). Юлиан разбрал, че замисълът му е разкрит, останал много посрамен и пуснал неосквернена от езичниците стока на пазара.    Почитането на християнския светия Тодор от българите, исторически е засвидетелствано още през ранното средновековие, обединявайки култа към свети великомъченици Тодор Стратилат и Теодор Тирон. В иконографията светецът е представен като ездач на бял кон и змееборец. Празнува се най-вече за здравето на конете, от там и името му - Конски Великден . Рано сутринта жените омесват и изпичат обредни хлябове във форма на конче и подкова.    Бързат да раздадат от тях, тъй като се вярва, че който остане последен, неговите коне ще окраставеят. Най-интересният момент от празника е надбягването с коне - кушия. Мъже и ергени извеждат накичените си коне за надбягване. Победителите получават: конят - юзда, а стопанинът - риза или кърпа. След надбягването ездачът-победител обикаля селото, за да честити Тодорица. Навсякъде мома запоява коня с ненапита вода или вино.   ", "date": "2018.02.24", "title": "Тодоровден е!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378960-the-best-of-%D0%B2%D0%B0%D0%BB%D0%B5%D1%80%D0%B8-%D0%B6%D0%B0%D0%B1%D0%BB%D1%8F%D0%BD%D0%BE%D0%B2", "text": "Валери Жаблянов вече не е зам.-председател на парламента от квотата на БСП, а обикновен народен представител. Гласуването на оставката му от поста заради изпратената от него позиция срещу Луковмарш, с която буквално оправдава Народния съд.   И позицията, подписана от Изпълнителното бюро на БСП, и последвалото искане на ГЕРБ за оставката на Жаблянов предизвикаха сериозни дебати. Дебати имаше и преди гласуването й, завършило в крайна сметка с отстраняването на левия депутат от зам.-председателското място на парламента.     От БСП се зарекоха, че ще вдигнат въпроса до Европейския съд за правата на човека.   Дали оттам ще го възстановят на поста обаче, предстои да разберем.     - \"Със съжаление отбелязвам, че 28 години от демократичното управление на България, е един проспан, пропуснат период за българската десница. Един период, в който българската десница, е готова във всеки момент да се фашизира, но не и демократизира... Вие за десетки години демократично обучение в килийните училище на либералните институти не достигнахте до сърцето на демокрацията. Няма да говоря за вашите когнитивни дефицити.\"    - \"Демокрацията е едно, маршировката с факли - друго.\"   - \"Мотивите, които представи господин Кирилов, подписани от господин Цветан Цветанов, са образец на политически произвол, фактологическо слабоумие и политическа безпомощност. Това отзад не е Политбюро. С подобни мотиви дори Народният съд не е работил.\"    - \"Със сигурност във всяко правосъдие има грешки има и грешки, които граничат с престъпление. Има и недобросъвестни свидетели. Със сигурност има случаи за несправедливо осъдени от Народния съд. Ние се водим от разбирането, че никога не трябва да се връщаме към тези времена. И днес споделяме възгледите за необходимостта за национално помирение и за общо отношение на жертвите на политическото насилие\".    - \"Силите, които се стараят да реабилитират фашизма днес, прикриват факта, че по решение на Великите сили – САЩ, Великобритания и СССР, в България, както и във всички страни, подлъгали се да станат сателити на Хитлер, се провеждат трибунали за съдене на виновниците за въвличане на държавите на страната на Хитлер.\"    - \"Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер.\" .   - \"Смятам, че БСП няма как да бъде изправена на подсъдимата скамейка, защото беше партията, която водеше въоръжената борба срещу фашизма и монархофашизма\"    - \"Най-нормално би било декларацията на ГЕРБ да завърши с разграничаване от ръководството на парламентарната група на ГЕРБ и от ръководството на партията. Тъй като то е съпричастно в цялата си политическа дейност и собственото си битие към бившия режим и носи същата отговорност, каквато носят основните дейци и функционери на българската комунистическа партия по това време. Следователно трябва да минат през един вътрешен катарзис и да постигнат онази демократична чистота, която призовават народните представители.\"    - \"Българската социалистическа партия е участвала в този исторически подвиг чрез свои представители, чрез работническите демонстрации в Коньовица и Ючбунар. Следователно напълно несъстоятелно е който и да било да поставя под съмнение нашата позиция, защото тя не е само устно изразена като позициите на съвременни партии, а за нея са загинали като членове на БКП стотици български евреи.\"    - \"Изказвам се с една молба да спрат фанфарите поне за три минути и в лично качество на народен представител, отговорен пред собствената си съвест. От 6 месеца ги слушаме фанфарите. Този договор трябва да бъде подписан в пълна тишина, за да не се срамуване от него. Нацията е дух, нацията е самосъзнание, а не евтина работна ръка по строежите в Западна Европа\"    - \"Приятелството не е евроатлантическо сътрудничество, а нещо, с което вървиш на дълъг път. Как може аргументите на този договор да бъдат атлантически. Атлантика е на 3000 км, Вардар - на 300. Договорът е недоносче, договорът е измишльотина - апотеоз на атлантическите амбиции на Балканите за сметка на народите.\"   - \"Защото изворът на непрестанните социално-икономически и политически кризи е неуспешният във всяко отношение социално-икономически модел, който беше създаден в резултат на приватизацията, в резултат на налагането на ултралибералната доктрина върху българския политически и икономически живот.\"    - \"Чистка може да се направи в партия, която има централизирана система на партийно изграждане, това е съвсем различно от промяна в състава на ИБ. Чистка е, като започнете с вътрешната опозиция в ИБ и свършите с вътрешната опозиция в последния областен орган. Тук няма такъв мащаб.\" ", "date": "2018.02.24", "title": "The Best Of Валери Жаблянов"}
{"url": "http://www.classa.bg/%D1%81%D0%B2%D1%8F%D1%82/item/378955-%D0%BA%D0%B0%D0%BA-%D0%B5%D0%B4%D0%B8%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B8%D0%B7%D0%BC%D1%8A%D0%BA%D0%BD%D0%B0-%D0%BD%D0%B0%D0%B4-1-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BE%D1%82-spotify", "text": "Ако си независим музикант, да изкараш пари от платформата за стрийминг на музика Spotify не е най-лесното нещо. Въпреки че оттам плащат на изпълнителите и на представляващите ги продуценти, парите не са много - по 4 цента на слушане от потребител за ден. Ако същият потребител си пусне отново парчето, цената не се променя.   На практика печалбата се определя на база броя слушанията на даден артист или песен. Колкото повече слушания имаш месечно, толкова повече пари получаваш. Големите продуцентски компании като Sony, Warner и т.н. генерират сериозни печалби, тъй като представляват някои от най-известните артисти и чрез тях събират милиони слушания дневно. За по-малките независими изпълнители нещата са малко по-трудни. Освен ако не намерят как да бутнат прът в колелото на цялата система.   Това реално е успял да направи неизвестен българин, който е измислил схема, с която да изкара вероятно над 1 млн. долара от музикалната стрийминг платформа, съобщава популярният сайт Music Business WorldWide (MBW).     През септември 2017-та собственик на голяма музикална компания забелязва, че две \"подозрителни\" плейлисти стремглаво се изкачват в класациите - това са \"Soulful Music\" и \"Music From The Heart\".   Песните и в двата плейлиста имали Международен стандартизиран код за записи (International Standart Recording Code - ISRC), водещ към България.   По-интересното обаче било, че и двата плейлиста се появили в един момент в седмичните класации за най-популярни плейлисти в Spotify - поверителна информация на компанията, с която обаче разполагат и някои от най-големите шефове на продуцентски компании.   MBW твърдят, че са виждали редица от тези поверителни класации на Spotify, за които се смята, че класират плейлистите по размера на приходите, генерирани от тях за седмица. На 23 септември 2017 г. Soulful Music и Music From The Heart достигат доста пикови позиции. Music From The Heart достига 84-о място в глобалната класация на Spotify и 22-о в класацията само за САЩ. Междувременно Soulful Music се справя дори по-добре - №35 в глобалната класация и 11-о място в класацията за САЩ, изпреварвайки по този начин плейлисти на някои от водещите продуцентски компании.     По това време Souful Music е съдържала 467 парчета, всички на незнайни артисти, за които няма никаква или почти никаква информация. Това е изключително голям брой песни за плейлист, който се доближава до Топ 10 най-печелившите плейлисти в САЩ. По-голямата част от тези песни са с продължителност малко над 30 секунди - точното време, което покрива минимума на Spotify, за да се монетизират слушанията.         Още по-странно става, когато се вижда и че за толкова популярен плейлист, сравнително малко са последователите му - 1797 души. За сравнение - известните плейлисти на компании и артисти в Spotify имат милиони последователи. Допълнително с това се намесва и фактът, че тези плейлисти имат и голям брой постоянни слушатели - около 1200 месечно.   На практика или плейлистът Soulful Music е супер пристрастяващ и е успял да събере около 1800 верни фена, които не престават да го слушат или някой от България е направил около 1200 отделни профила в Spotify, които в продължение на няколко месеца са въртяли постоянно този плейлист, за да може неговият автор да печели от платформата. Още повече, за да се печели от музиката, хората, които слушат песните, трябва да са с премиум профили и да плащат месечна абонаментна такса, с която да ползват стрийминг услугата.   Ако приемем втория вариант за далеч по-вероятен, сметките показват, че човекът зад тази схема е спечелил наистина добри пари.   Месечната такса за един премиум акаунт е 10 долара, макар да се ползват и различни семейни отстъпки, промоции и т.н. Това прави месечен разход от между 10 и 12 хил. долара за поддръжката на тези профили.   При средна продължителност на отделната песен от 43 секунди (изчислено от MBW) и общо 86 400 секунди в денонощие, потенциалното количество \"слушания\" на различните песни, което един премиум акаунт може да направи за 30 дни (при условие, че музиката върви по 24 часа на ден) е малко над 60 000 слушания.     Ако схемата работи така, че ботовете да сменят песента след 30-тата секунда (колкото са нужни за монетизирането на една песен), в един месец може да се впишат 103 млн. слушания. Това прави месечна печалба от 415 хиляди долара.     Според информацията на MBW схемата е работила в продължение на около няколко месеца, преди някой да се усети. Единствената причина от големите музикални компании да се усетят за схемата е, че тя е твърде успешна. И в крайна сметка Spotify изтрива по-голямата част от песните в двата плейлиста.   Най-забележителното в случая обаче е друго - който и да стои зад тази схема, не е нарушил нито един закон с действията си, а просто е измамил доверието на Spotify. В крайна сметка за всеки един от тези акаунти е платено и през условията на Spotify, компанията е получила значителни постъпления от месечни такси.     \"Приемаме сериозно подобни проблеми и правим всичко възможно да ограничим подобни изяви. Spotify използва различни мерки за засичане на фалшиви слушания и акаунти и днес продължаваме да премахваме и да се борим срещу такава активност.\"   И все пак този случай повдига някои важни въпроси около компанията. Как това ще се отрази на очакваното излизане на Нюйоркската фондова борса? Как ще се отрази върху политиката на компанията да плаща на артистите за присъствието им в платформата? И има ли и други подобни схеми?   Колкото до това кой е въпросният българин, стоящ зад този удар, може би няма да разберем самоличността му (или самоличността им), освен ако той/тя/те сам не режи да се огласи.", "date": "2018.02.24", "title": "Как един българин  измъкна над 1 млн. долара от Spotify"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378956-%D0%BF%D1%8A%D1%80%D0%B2%D0%BE,-%D0%B2%D1%82%D0%BE%D1%80%D0%BE-%D0%B8-%D1%82%D1%80%D0%B5%D1%82%D0%BE-%D0%BD%D0%B0%D0%BC%D0%B8%D1%80%D0%B0%D0%BD%D0%B5-%D1%87%D0%B5%D1%81%D1%82%D0%BD%D0%B0%D1%82%D0%B0-%D0%B3%D0%BB%D0%B0%D0%B2%D0%B0-%D0%BD%D0%B0-%D1%81%D0%B2-%D0%B8%D0%BE%D0%B0%D0%BD-%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB", "text": "    Когато по злабното искане на Иродиада била отсечена главата на св. Йоан Кръстител и била й поднесена на блюдо, учениците погребали тялото му в Севастия, а главата неговите врагове скрили в Иродовия дворец, на място безчестно. За това узнала Йоана, жена на Иродовия управител Хуза, за която се споменава в Евангелието като за една последователка на Иисуса Христа. Тя тайно взела светата глава и като я положила в съд, с благоговение я погребала в имението на Ирод, на Елеонската планина. Цар Ирод не е знаел нищо за това и като чул за Иисуса, какви велики чудеса прави, много се уплашил и казал: \"Това е Йоан, когото аз обезглавих. Той е възкръснал от мъртвите\". Минали много години. Това имение било купено от един благочестив човек на име Инокентий, който пожелал да построи там църква. Когато започнали да копаят земята из основи, намерили светата глава. По чудесата, които ставали на това място, и по Божие откровение Инокентий узнал, че у него е главата на великия пророк и кръстител Господен. Той я пазел у себе си като най-ценна светиня. Това било първото намиране на главата на Предтеча. Преди смъртта си Инокентий като видял, че навсякъде върлуват езичници, и като желаел да запази от поругание светата глава, пак я скрил в същото място, където я бил намерил.   Вече в царуването на Константин Велики, когато възтържествувала в света християнската вяра, двама монаси, които ходили на поклонение на светите места в Йерусалим, получили откровение за мястото, където се намира главата на Предтеча, и я извадили из земята. Това било второто намиране.    Като се връщали в отечеството си, те срещнали един беден човек, грънчар, и му поверили своя товар, като се отегчавали сами да го носят. На грънчаря се явил Предтеча и му заповядал да се оттегли от своите спътници. Той донесъл у дома си, в град Емеса, светата глава и оттогава домът му бил благословен с изобилие и всякаква благодат. Пред смъртта си грънчарят открил на своята сестра тайната, като й завещал да пази свято скъпоценната глава на Предтеча и след себе си да я завещае на най-достойния от рода.   С течение на времето светата глава някак си попаднала в ръцете на един човек, изпаднал в заблудата на арианската ерес. Принуден да остави жилището си, той скрил в земята главата на Предтеча. На същото място бил издигнат манастир и дълго време никой нищо не знаел за съкровището, скрито в земята, докато в половината на V век благочестивият архимандрит Маркел узнал за него чрез явяване на самия Предтеча. По повеля на император Маркиан главата била пренесена от Емеса в Халкидон, а после – в Цариград.", "date": "2018.02.24", "title": "Първо, второ и трето намиране честната глава на св. Иоан Кръстител"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378957-24-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 303 г. император Галерий издава указ за преследване на християните в Римската империя.    През 1510 г. папа Юлиан II отменя наложеното над Венеция отлъчване от Католическата църква.    През 1582 г. папа Григорий XIII представя за първи път Григорианския календар.    През 1719 г. император Петър I учредява в Санкт Петербург Кунсткамерата - първия руски музей.    През 1783 г. английският парламент взема решение за прекратяване на Британско-американската война.    През 1821 г. Мексико получава независимост от Испания.    През 1839 г. Уилям Отис получава патент за багер.    През 1848 г. кралят на Франция Луи-Филип абдикира от престола; във Франция е обявена Втора република.    1878 г. по време на Руско-турската война щабът на руската армия пристига в Сан Стефано.    През 1881 г. започва изграждането на Панамския канал.    През 1887 г. установена е телефонна връзка между Париж и Брюксел.    През 1918 г. Естония приема декларация за независимост от Русия.    През 1921 г. с Указ на цар Борис III се премахва наборната военна служба в Българската армия и се преминава към платена доброволческа служба на войнишкия състав.    През 1938 г. в САЩ за първи път е използван найлон за стока за широко потребление - започва производството на найлонова четка за зъби.    През 1941 г. Япония провъзгласява за своя територия островите в Океания.    През 1942 г. по време на Втората световна война съветска подводница торпилира и потапя край Босфора българския кораб Струма, превозващ 778 български евреи бежанци към Палестина.      През 1946 г. в Аржентина Хуан Перон е избран за президент.    През 1964 г. Касиус Клей (Мохамед Али) става за първи път световен шампион по бокс в тежка категория.    През 1969 г. Джими Хендрикс изнася последния си концерт в Англия.    През 1981 г. Бъкингамският дворец обявява годежа на принц Чарлз и лейди Даяна Спенсър.    През 1988 г. след представление в Германия зрителите аплодират Лучано Павароти в продължение на 1 час и 7 минути, в резултат на което той излиза на сцената 165 пъти.    През 2008 г. заради заболяване Фидел Кастро се оттегля от поста Президент на Куба, след като близо 50 години изпълнява тази длъжност.    ", "date": "2018.02.24", "title": "24 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378958-%D0%B0%D0%BA%D0%BE-%D1%84%D0%B8%D0%BB%D0%BC%D0%B8%D1%82%D0%B5-%D0%B7%D0%B0-%D1%81%D1%83%D0%BF%D0%B5%D1%80%D0%B3%D0%B5%D1%80%D0%BE%D0%B8-%D0%B3%D0%B8-%D1%81%D0%BD%D0%B8%D0%BC%D0%B0%D1%85%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Филмите за супергерои продължават да изкарват ремаркета с пари на създателите си като дори българските зрители харчат по половин надник, за да ходят да гледат последното приключение я на Железния човек, я на Капитан Америка. Тези филми уж са създадени за забавление, но в САЩ стават повод и за обществено-политически дискусии – колко хубаво било, че „Черната пантера“ имал чернокож режисьор, чернокож главен герой, чернокожи силни жени и трайбъл-рап за саундтрак; „Жената чудо“ била чудо, защото главната роля била дадена на жена. То оставаше и да я дадат на мъж...         Иска се просто малко фантазия:    - В оригиналния филм на Marvel главният герой е чернокож престолонаследник на измислена африканска държава. Тя дължи богатството и технологичното си развитие на редкия метал вибраний. Българската версия ще е менте, като дрехите на актьорите в нея, но сюжетът няма да е много по-различен.   Главният герой отново ще е тъмнокож – жител на пловдивския квартал „Столипиново“, който също е „принц“, а баща му ще е „цар“ (на алкохола със съмнително качество). Неговото богатство обаче ще идва не от един метал, а от всички, които могат да бъдат дадени за вторични суровини. Драмата ще се развихри около „претендент за престола“ - полубрат на главния герой, дете на баща му и баба му по майчина линия (нагонът не пита!).   Двамата няма да са сами в битката си за контрол над малкия етнически рай. Зад тях ще се наредят цели две фамилии, въоръжени със сопи, тухли, лопати и пр. Накрая ще се окаже, че всички са роднини или баджанаци, принцът ще даде малката си сестра за жена на полубрат си и ще седнат на обща маса да отпразнуват мира. Единственият бял актьор във филма ще е Асен Блатечки, защото той просто е навсякъде.    – Смотаният Пешо Петров от Русе е студент втори курс в Биологическия на СУ. Животът му се преобръща, когато дървениците от рамката на русенското легло в общежитието му най-накрая се добират до него и го нахапват жестоко. Станали токсични от мръсния въздух в София, те прехвърлят на Пешо умението да е още по-лазещ по нервите на околните. Така той става „Буба-мен“ (за да не се сърдят американците за авторски права).   Супергероят на Студентски град има достатъчно злодеи за няколко филма. Като се започне от агресивния Зелен гоблин от „Меден рудник“, който живее на долния етаж; мине се през бодигарда с големия нос, който пази най-близката чалготека, по прякор Носорога; и се стигне до българския еквивалент на Венъм - Хлебаркъм, чието тяло е съставено от всички лазещи гадини в блока на Пешо, а силите му сходни с тези на Буба-мен по това, че са еднакво безполезни. Ама трудно ще мре, мамичката му!    – Кой друг може да контролира времето, ако не Емо Чолаков? Българската версия на Тор обаче няма да привлече толкова жени в киносалоните, както тази с мускулестия австралиец Крис Хемсуърт. Причината е, че репликата „вижте плочките на Тор“ ще придобие по-различен смисъл и ще включва разходка из банята на синоптика. Филмът няма да е особено разбираем, но няколкото смешки тук и там ще карат зрителите да си тръгват доволни от киносалона. Напук на факта, че няма да знаят какво ще е времето утре.    – Има една история в комиксите, в която Лекс Лутър, най-големият враг на Супермен, става президент. Точно около нея ще се завърти и българската версия на филма. През деня българският Супермъж решава проблемите на Народа (тм). Вечер се прибира в своята Крепост на усамотението в Банкя, разкъсва костюма, обръща се към корените си, слага пожарникарската униформа и погасява криминални пожари с юмруците си.   Срещу него обаче се изправя неговият някогашен приятел – висок, гологлав и с претенции той да е Гласът на народа. Като всеки филм за Супермен и този няма да е кой знае колко интересен, като зрителите ще чакат само да се стигне до неизбежната им финална битка в изборна секция.   – В американския вариант Гал Гадот – бивш инструктор в армията, миска и една много красива жена, играе принцесата на амазонките Даяна. Тя се сблъсква със света извън райския си остров и вижда колко зли един към друг могат да бъдат хората.   В българската версия Жената чудо също ще си има корона, защото ще е миска, а по-възможност и плеймейтка, защото това носи допълнителен престиж. Също така ще може да мине за военен инструктор, защото ще знае как да си играе с „патлаци“. И за финал тя също ще се сблъска със злобата на хората, когато всички „завистници“ започнат да обсъждат я носа й, я гаджето й, я свекървата. Що се отнася до битките обаче – само ще се скубе с други миски (бивши на гаджето й) в чалготеките. Няма бюджет за по-качествена продукция.    – Само един човек има ресурсите да се запаси с различни джаджи и превозни средства, които да му помогнат да бори „лошите“. Само един човек може да обикаля България от край до край с бронетранспортьора, ATV-то и дори коня, за да сее справедливост. Само на един човек твърде много хора у нас и сега гледат като на супергерой, така че с българската версия на Батман това поне ще е официално. Представете си го само...   \"„Аз съм справедливостта!“, изкрещя Динко, даде газ на Динкомобила (ATV) и качи на предния капак няколко сирийско-афганистанско-иракски мигранти, направили грешката да копаят под непробиваемата ни ограда с Турция. В облачното небе грееше динкосигнала – преплетена във формата на сърце свинска опашка на бял фон. Гигантският прожектор, който създаваше това всяващо страх в сърцата на мигрантите явление, беше изграден на мястото на сградата на Община Ямбол, след като местните решиха, че не им трябват управници, когато си имат супергерой...\"     И ямболският супергерой полицията не го харесва особено. Но на него поне не му трябва Жокер за злодей – всички, които падат сломени от Ямболските юмруци на справедливостта са „смешници“. За Жената-котка нищо не се знае, защото по време на снимките може да е в болница след някой друг „справедлив“ шамар.   А ако последните три филма направят достатъчно пари, може да се стигне и до българска версия на  , в която Динко, Миската и Супермен спасяват цяла България... оставете това, спасяват целия свят! Къде? В Перник, за да имат достатъчно на брой и добре въоръжени противници, че да изглежда сблъсъка достатъчно интригуващ.   Не е нужно да пестите левчета, защото тези супергеройски филми няма да ги видите на киноекран. Вместо това ще ни залъгват със слабите американски оригинали. Но спокойно - българските версии пак могат да бъдат гледани, макар и в централните емисии новини.", "date": "2018.02.24", "title": "Ако филмите за супергерои ги снимаха в България..."}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/378959-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D0%B0%D0%BD%D1%82%D0%B8%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D0%B0", "text": "Когато през 2015 г. излиза романът на Мишел Уелбек \"Подчинение\" той разпалва сериозен обществен дебат. Не само че авторът е скандален - и преди е предизвиквал спорове с творбите си, но в \"Подчинение\" той засяга някои силно проблематични теми за съвременна Франция и за съвременна Европа.   В книгата годината е 2022г., на власт във Франция идва президент-ислямист. С помощта на социалистите и центристите кандидатът на въображаемата Мюсюлманска братска партия Мохамед Бен Абс побеждава крайно десните националисти и завзема властта в Елисейския дворец. Държавата изпада в смут.     Главният герой (или антигерой, ако предпочитате), типично за Уелбек, е 44-годишен преподавател по литература, който от време на време проституира и е привличан сексуално от наполовина по-млади от него жени.     Излизането на романа съвпадна с атентата над \"Шарли Ебдо\", при който свързани с \"Ал-Кайда\" терористи нападнаха редакцията на сатиричният вестник. Съответно стана почти невъзможно да се раздели социалната реалност от фикцията в романа.   Три години по-късно - след редица терористични атаки, покачване на доверието в популистите, тежки бежански потоци и осезаема анти-мюсюлманска истерия - книгата се появява в ретроспекция доста преди това. А романът продължава да трупа популярност.   Ами може би този либералната демокрация не е това изконно благо, както са ни учили. .   Акцентът върху полигамията в изобразяването на исляма на Улбек често е безпричинен. За сметка на това се усеща едно чувство на неспокойство, дори на завист, че ислямът запазва жизненост, убеждение и самоувереност, които западният либерализъм и западното християнство са загубили отдавна.   Каквото и да говорим, именно имигрантската вълна от Близкия изток и Северна Африка беше катализаторът, който даде тласък на тази вълна от критика и отричане. Сблъсъкът на културите, който е в основата на съвременната либерална доктрина, идеята, че различните могат да съжителстват заедно, без да си пречат, вземайки най-доброто едни от други, беше подложена на изпитание.   В което се показа, че нещата не стоят точно така, както ни се бе искало и страхът и различията на много места предизвикаха силна вълна от неодобрение. Това неодобрение има и своите корени в глобализма, в преместването на бизнеси на места, където разходите за труд биха били по-ниски, в затварянето на работни места, в пристигането на чужденци със свои си култури (и на моменти своя си организирана престъпност) и т.н.     В момента мнозинството от европейските държави са управлявани от християн-демократически правителства, а на много места националистите достигат до трета политическа сила с претенции да увеличават позициите си във властта. Партии, които в миналото бяха разглеждани като крайно радикални, сега стават все по-социално приемливи. Позициите им се нагаждат според обществените търсения и в крайна сметка самите общества се обръщат все повече към националистическа, евроскептична и антилибералистка позиция.   Победата на Доналд Тръмп на изборите в САЩ и референдумът за Brexit бяха събитията, които дадоха увереност в глобален мащаб, че една солидна част от обществото в Запада вече отрича ако не самия либерализъм, то поне хората, представляващи го в момента, което даде знак на много хора по света, че е напълно приемливо да кажат всичко това, което мислят, дори и то да е обидно за определени части от обществото.   От своя страна, либерализмът започна да става все по-социално ориентиран - в защита на маргинализираните, на LGBT общностите, на бежанците и т.н., повдигайки на дневен ред проблемите на другите в обществото, на малцинствата. В същото време консерваторите и националистите се позиционират в точно обратната страна - \"на тези, които ще защитават мнозинството от агресивните малцинства, които настояват за още и за още права, ощетявайки по този начин обикновените хора\".   Тук се намесва и моментът с политическата коректност. В основата си тя е средство за политици, общественици и медии да говорят така, че да не засягат определени групи сред обществото (което би довело до загуба на гласове). Критиците на либерализма са на мнение, че политическата коректност обаче отдавна е излязла от тези си граници и се е превърнала в цензура.     Хора биват \"баннвани\" за определен период от време, което обаче само задейства ответната реакция - да се оплачат от модерните цензури, които са се възприели за мерило за приемливо и неприемливо - за това, което може и не може да се казва на висок глас.   Междувременно силата на либералната идея от двете десетилетия след падането на Берлинската стена и колапса на СССР, множеството НПО-та, защитаващи подобни каузи и подкрепящи социалното включване на различни малцинства, са създали на либерализма този образ на глобален октопод, който излива средства, за да постигне целите си.   Това поставя борбата на антилиберално настроените в собствените им очи като борба срещу голям, мощен и зъл противник, който няма да се спре пред нищо, за да наложи волята си върху обикновените хора. Иначе казано - консерватори и националисти вече се възприемат като бунтарите срещу статуквото на либералния ред.    съществуват и такива, които подлагат на съмнение самата му политическа същност - борбата за абсолютната свобода на индивида - като самоопределяне, като избори и като себеизразяване.   Няколко книги оспорват основополагащите идеи на модерния либерализъм като една от тях е \"Защо либерализмът се провали\" на Патрик Дейнън, политически теоретик в Университета в Нотр Дам. Според него \"една от основните роли на държавата се превръща в активно освобождение на индивидите от каквито и да било ограничаващи условия\", което води до преследване на собствените желания, стремежи и т.н.     \"Така обезпечените идентичности и разнообразие са глобално хомогенни - предпоставка за един заменяем глобален елит, който лесно да идентифицира други членове, способни да живеят в свят без култура и място, дефиниран преди всичко от либералните норми. А тази нова глобална аристокрация се определя от идеите за \"рационално\" образование и чувствителност\", пише той.   Според него, а и според мнозина други критици на модерния либерализъм, това създава култура, която отрича религията на мнозинството (или поне църквата), цени чувствата на хората повече от собствения им производителен и творчески капацитет, сензитивността - от истината, а политическата коректност - от обикновената шега между приятели.   Паралелно с това критиците възприемат либерализма като култура на индивидуалистите, което дава основа за разбиване на усещането за общност - нещо, което в някои от малцинствените групи го няма - там самата идея за общността често се поставя дори над самия индивид. Това прави групата по-силна. Така при един евентуален (и неминуем според тях) сблъсък между културите, мнозинството няма да е подготвено и ще отстъпи водещата си роля.   И именно страхът - от промяна, от чуждия, от потенциалните врагове, е движеща сила тук. И независимо дали става въпрос за реални опасности, или за имагинерни сценарии с почти никаква вероятност, страхът остава преди всичко една нерационална емоция.   Истината е, че либералната идея цели едно - равни права пред закона за всички граждани на съответната държава, независимо от техния пол, етнос, цвят на кожата или сексуалност. Борбата, която протича за постигането на това, за уравновесяването на везните в чисто социален план, е в сериозен застой.   И ако либералите не искат да бъдат изтласкани, те трябва да започнат да се вслушват в страховете на обществото и да се опитват да им отговорят по възможно най-адекватен начин - не само с факти и логика, но с послания, които да хванат почва.   Дотогава консерватори и националисти ще трупат точки и ще печелят позиции във властта. А критиката на либерализма ще продължава да е модерно занимание.", "date": "2018.02.24", "title": "Възходът на антилиберализма"}
{"url": "http://www.classa.bg/%D1%81%D0%B2%D1%8F%D1%82/item/378950-%D1%82%D1%8A%D0%BC%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D1%84%D0%BE%D0%BD%D0%B4-%D0%B7%D0%B0-%D0%B4%D0%B8%D0%B2%D0%B0%D1%82%D0%B0-%D0%BF%D1%80%D0%B8%D1%80%D0%BE%D0%B4%D0%B0-wwf", "text": "    Хуисман се заравя дълбоко в ранната история на най-влиятелната световна организация за запазване на природата World Wide Fund for Nature (WWF) и открива „няколко скелета в гардероба”: елитният таен клуб, известен като „1001” и частният военен клуб в Африка, който действа срещу големите бракониери и освободителните движения на чернокожите. В името на защитата на околната среда WWF участва в прогонването от родните им места на коренни жители по цял свят.     WWF – прославената световна марка, защитаваща природата, е инструмент за „изпиране” на екологичните престъпления на корпорации, които в момента унищожават последните оцелели дъждовни гори и естествени местообитания на Земята и взема пари от тях. Прославената „еко” организация следва бизнес модел, който всъщност нанася на природата повече щети, отколкото се грижи за нея.     WWF не може да отрече фактите, събрани от уважавания журналист и кинодокументалист Хуисман по време на двугодишната му експедиция за проучване във всички ъгълчета на „зелената империя”. Хуисман предприема журналистическо пътуване и проявява находчивост, за да разкрие мрачните тайни зад задушевната и милозлива фасада на WWF.   В началото на Panda leaks Хуисман цитира журналиста от в. „Ню Йорк таймс” Реймънд Бонър, че „е по-лесно да проникнеш в ЦРУ, отколкото в WWF“. Създаден през 1961, WWF не израства от първоначално протестно движение. От самото начало той се домогва до членство в глобалния социален елит. Част от фонда е клубът „1001”, създаден през 1971 от тогавашния президент на WWF – холандския принц Бернхард, който е с германски произход. До смъртта си през 2004 на 93 години принцът остава №1 в организацията. Самоличността на останалите 1000 членове остава тайна, така е и до днес. Само няколко имена са били осветени през годините: Хенри Форд, барон фон Тисен, мюсюлманският милиардер и духовен водач принц Ага Хан, проф. Бернхард Гжимек, американският военен министър Робърт Макнамара, босът на „Фиат” Джани Аниели и множество членове на европейски кралски семейства: съюз на пари, кръвни връзки и политически елит.   Клубът „1001” плаща заплатите и издържа международния централен секретариат на фонда в Гланд, Швейцария, на Женевското езеро. Това позволява на международните лидери да действат, независимо от 90-те национални клонове на WWF по света. Годишният бал на WWF и други дискретни социални събития дават добра възможност за обсъждане на стратегическия фокус на най-голямата световна организация за опазване на природата. Клубът „1001” не е таен команден център на WWF, но със сигурност е отколешна мрежа със значително влияние в коридорите на световната корпоративна и вземаща политически решения власт.   През 80-те години WWF решава, че иска да е нещо повече от организация за опазване на природата, която се застъпва за големите и обичани от всички животни. Поемайки нова екологична задача, организацията се заема да защитава природата от основните злини на нашето време. В реч по случай 20-тата годишнина на фонда, основателят Макс Никълсън характеризира конкретно врага: безмилостното и вредно технологично развитие; разточително разхищаване на световните достъпни енергийни ресурси и безсмислено размножаване подобно на полудели зайци. Тъжната истина е, че някой трябва да се заеме с тези три големи гадости и ако не сме ние, кой тогава?”.   По времето, когато начело на фонда е британският принц Филип (1981-1996) организацията прераства в световна природозащитна структура, която редовно си сътрудничи със световните корпорации. Пандата, която е емблемата на WWF, се „продава” на това, което носи печалба, и скоро от тази връзка се ражда общ стратегически проект, наречен „зелена икономика”.   Но за да се разбере WWF и неговата политическа роля, трябва да се дълбае до катакомбите на Британската империя и загубата на почти всички африкански колонии през 50-те и 60-те години. Африка е родното място на WWF.   Прологът към неговата история започва през 1940, когато Великобритания обявява Серенгети за първия национален парк в Източна Африка – район с площ колкото Северна Ирландия. Колониалните власти правят плана приемлив за Лондон благодарение на два аргумента: там няма значими минерални залежи, а теренът не е привлекателен за европейски заселници, защото не пада достатъчно дъжд и има прекалено много мухи цеце. Затова Серенгети може да се превърне в световна туристическа сензация. Единственият проблем са масаите – коренните племена, които от векове живеят със стадата си на територията на Серенгети. Британците решават да им гарантират правото да останат, защото не обработват земята и не ловуват защитени животни. Масаите са доволни, но тогава не си дават сметка как ще се отнасят с тях западните защитници на природата и белите рейнджъри в парка, които презират местните. Много туристи също се оплакват от гледката на „мръсните” масаи и варварския им начин на живот.   През 50-те години колониалните власти въвеждат нова политика и предлагат на масаите възможност за доброволно разселване. Но племенните вождове отхвърлят предложението. Защитниците на околната среда засилват натиска, което кара колониалната администрация на територията Танганайка да вземе соломоновско решение: националният парк Серенгети ще бъде намален от 5000 на 1800 квадратни мили, а масаите ще трябва да го напуснат.   Завихря се буря от протести в Европа и САЩ. Скоро бурята се превръща в торнадо за британските колониални власти, когато се намесва германският природозащитник Бернхард Гжимек. Той показва на света как радикална PR кампания може да доведе до политически обрат. Чрез мисията си в Серенгети известният директор на зоологическата градина във Франкфурт става идеологически образец за подражание за съвременната защита на природата и за WWF.  ", "date": "2018.02.24", "title": "Тъмната страна на Световния фонд за дивата природа (WWF)"}
{"url": "http://www.classa.bg/%D1%81%D0%B2%D1%8F%D1%82/item/378951-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%B2-%D0%B5%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B2%D0%B8%D0%BA%D0%BD%D0%B0%D1%82-%D1%81-%D1%82%D0%BE%D0%B2%D0%B0,-%D1%87%D0%B5-%D0%B8%D0%BC%D0%B0-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D1%84%D0%BE%D1%80%D0%BC%D0%B8-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F", "text": "Интервю на Десислава Пътева от   с проф. Вихрен Бузов, преподавател във Философския факултет на ВТУ „Св. Кирил и Методий” и доктор на науките по национална сигурност. През 2016 г. той защитава дисертация на тема „Вземане на решения при кризи на регионалната сигурност”. Единственото, което излезе като информация за същината на тези предложения е, че Унгария иска да се наблегне на солидарността в охраната на границите, а не на солидарността в разпределението на квоти – предложение, което тръгна от Германия. Това разпределение на квотен принцип има потенциала да се увеличава до безкрайност, тоест всяка от страните, които трябва да приемат някаква квота мигранти, да трябва ежегодно да приемат все повече и повече, за да бъде отслабен натиска върху Гърция и Италия. Това обаче не води до трайно решение на проблема. Преди време унгарците говореха за глобални квоти, а именно страни като САЩ да бъдат ангажирани да носят много по-голяма отговорност за ситуацията в Близкия изток, да бъдат ангажирани в разпределението на квоти, но сега не стана ясно дали това е заложено в унгарските предложения. Иначе тази реторика, свързана със защитата на Европа от мигранти, се споделя не само от Орбан, но и от другите страни от Вишеградската четворка, както и от националистическите партии, които печелят все повече гласове в различни страни на Западна Европа. Трудно е да се каже дали наблягането върху християнските корени на Европа може да бъде панацея в тази ситуация на криза, защото политиката на защита на християнската идентичност (или наблягането върху религията в продължение на столетия) почти никога не е водила до траен успех – като се започне от кръстоносните походи и се стигне до свещените войни. Все пак християнството е разделено на няколко направления. Преди време католицизмът обяви Източна Европа за територия, която трябва да бъде завладяна. Едва ли този проект може да бъде много по-жизнеспособен от бюрократичния брюкселски проект, но той е основа за конфликти, за дискусии. И Орбан е прав, че докато се дискутират мигрантските квоти, мигрантският натиск нараства. Нелегалните мигранти все повече и повече искат да дойдат в Европа през различните пътища, основно през морето, за да се включат в някоя квота. Те се стремят най-вече към страните от Западна Европа. Нашият премиер е абсолютно прав за това, че Източна Европа е непривлекателна. Въпреки всичко страните от Западна Европа искат от нас да приемем мигрантите, но самите мигранти не искат да дойдат при нас. Това не може да стане насила. Така или иначе решението на миграционния проблем трябва да се опира на съхраняване на споразумението между Европейския съюз и Турция, на изграждане на места за настаняване или хотспотове, които да са максимално близо до зоните на конфликти – там, където хората могат да преживеят. Разбира се, ще се иска от ЕС да инвестира в тези хотспотове, за да задържи миграцията извън своите граници, но в никакъв случай тези хотспотове не трябва да бъдат на територията на страните от ЕС, защото това не решава проблема. Но ако трябва да теглим чертата, все пак по официални данни в Европа са влезли 2,5 млн. мигранти, което не е чак такава тежест. Проблемът е в разпада на системата за регистриране, за разглеждане на заявленията на мигрантите. Той е в разпада на изгражданата система за охрана на европейските граници с помощта на споразуменията за Шенген, Дъблинското споразумение. Действително, тези споразумения бяха детонирани от мигрантската вълна и това намери отражение в политическите кризи, включително и в Германия – видяхме колко време не можеше да се състави жизнеспособно правителство, както и в ръста на популистките, националистически партии. До голяма степен Орбан е прав, че трябва да се заложи на охрана и на заздравяването на мерките за охрана на границите, за което само общоевропейската агенция „Фронтекс” не е достатъчна. Трябва да се включат и страните – всяка със своята отговорност. България поема много тежки задачи, защото основно тя е на пътя на мигрантските вълни. Възможно е само със съхраняването и реализирането на споразумението с Турция, което включва и средства, включва и рестарт на преговорите за интеграция в Европейския съюз. Възможни са само в комплект, защото ние нямаме достатъчно ресурси да охраняваме тази граница, ако споразумението с Турция падне. В този смисъл политиката на нашата страна като посредник между Европейския съюз и Турция е залог да се намери консенсус около тези мерки, макар че ние сами не можем да бъдем медиатор, по-скоро трябва да търсим някакво съгласие. В този смисъл срещата на високо равнище в края на март между Европейския съюз и Турция ще бъде много важна. Ако Европейският съюз продължи да не изпълнява своята част от споразумението, а именно облекчаване на визите за някои категории турски граждани в сферата на образованието и бизнеса. Ако не изпрати определени средства, които да подпомогнат усилията на Турция да задържи мигрантите на нейна територия. Ако Европейският съюз не престане с тези опити да се меси във вътрешните работи на Турция. Все пак тя не е член на ЕС. В този смисъл могат да се отправят само препоръки, а не да се поставят политически искания, като залог за евроинтеграция на Турция. Споразумението е общо и се решава от Брюксел и от водещите страни в Европейския съюз. Ние можем само да посредничим за разговори по тази линия. Що се отнася до интересите на Турция в България, все пак има мюсюлманско малцинство. Едва ли Турция ще има интерес от това то по някакъв начин да бъде затормозено от нахлуването от нелегални мигранти, които все пак са с много по-различна култура и религия, отколкото Турция, която до голяма степен е една секуларна държава. Смятам, че трябва да засилим усилията за посредничество между ръководството от Брюксел (образно казано), водещите страни в ЕС и Турция, за да може тази вълна на миграцията да може да бъде удържана извън границите на Европейския съюз. Все пак с разиграването на кюрдската карта е възможно вълната от мигранти да се засили. Имаше статии по този въпрос, и то в опозиционния турски печат, които акцентираха върху това, че евроинтеграцията на Турция не е сред приоритетите на българското европредседателство, но на политическо равнище това като че ли не беше коментирано сериозно. Иначе евроинтеграцията на Западните Балкани е по-скоро една перспектива, която трябва да се разглежда в контекста на отношенията между САЩ, НАТО и Русия. Идеята е по някакъв начин те да бъдат привлечени, за да не попаднат под влиянието на Русия във връзка с разпадането на Босна и Херцеговина, нерешаването на косовския конфликт. Вероятността тези замразени конфликти да бъдат отново запалени никак не е малка и в този смисъл им се подава някаква далечна цел – 2025 г. сега може и да не изглежда като близка, а съществува опция за продължаването на срока. Самият Орбан като че ли също е скептичен. Казал е, че първо трябва да се изградят. Какво означава това? Това означава, че трябва да решат проблемите помежду си. Това никога няма да стане – Сърбия да признае Косово, Косово да се съгласи на катунизация, тоест сръбските региони да бъдат по някакъв начин автономно отделени. Босна и Херцеговина е почти пред пълен разпад. Република Сръбска подготвя референдум за отхвърляне на решенията на съдебните органи на централната власт на територията на Република Сръбска. Тоест това е един кръг от заредени бомби, които Европейският съюз едва ли ще иска при себе си. По-скоро има перспектива, ако реши проблема за името, Македония да влезе в НАТО. Оттук нататък не виждам никаква перспектива в близко време някоя от тези страни да влезе в Европейския съюз. Виктор Орбан е опитен политик – повече от 20 години той и неговата партия са доминиращи в унгарския политически живот. Тази реторика, която в Брюксел наричат популистка – против миграцията, в защита на националните интереси, се харесва на унгарците. Моята прогноза е, че той ще има успех в борбата си за трети мандат. Орбан търси решение на големите проблеми на Унгария, свързани с енергетиката, с добива на газ. В Румъния се коментира желанието му да използва румънски газ за диверсификация на доставките. По един или друг начин доставките на газ през Украйна са застрашени, мисли се за прехвърлянето им към „Турски поток”, но там нещата все още не са приключени. Така че Орбан търси решение на националните проблеми – най-вероятно ще има успех, който сигурно ще бъде заслужен. Струва ми се, че страните в Европейския съюз трябва да свикнат с това, че има различни форми на демокрация и че ще расте броят на страните, които ще настояват да решават с предимство своите национални проблеми и ще действат в полза на своите национални интереси. Така че е трудно да се каже, че един човек, който винаги се е борил за демокрация, бил е и доказан антикомунист може изведнъж да се превърне в авторитарист само защото печели избори, организирани по демократичен начин. Може би по-скоро тази опозиция, която той има не успява да представи надеждна алтернатива, един проевропейски проект, който по някакъв начин да интегрира Унгария с водещите страни в Европейския съюз – с Германия и Франция, и да я накара да постави на втори план своите национални интереси. Това вероятно в Унгария няма да има успех.", "date": "2018.02.24", "title": "Страните в ЕС трябва да свикнат с това, че има различни форми на демокрация"}
{"url": "http://www.classa.bg/%D1%81%D0%B2%D1%8F%D1%82/item/378952-%D0%BA%D0%B0%D0%BB%D0%BC%D0%B8%D0%BA%D0%B8%D1%8F-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%B2-%D0%B5%D0%B2%D1%80%D0%BE%D0%BF%D0%B0,-%D0%BA%D1%8A%D0%B4%D0%B5%D1%82%D0%BE-%D0%B1%D1%83%D0%B4%D0%B8%D0%B7%D0%BC%D1%8A%D1%82-%D0%B5-%D0%BE%D1%81%D0%BD%D0%BE%D0%B2%D0%BD%D0%B0%D1%82%D0%B0-%D1%80%D0%B5%D0%BB%D0%B8%D0%B3%D0%B8%D1%8F", "text": "        Тези наследници на древните монголи, известни като калмики, живеят в руския Юг и са единствената будистка нация в Европа. Те са построили будистки храм в тази част на света, за да запазят религията си, след като съветското правителство се опитва да я изкорени.         Калмиките като нация губят симпатиите на съветската власт, след като много от тях се съпротивляват на напредването на Червената армия към руския Юг по време на Гражданската война, а и по-късно, след като нацистката окупация на земите им предизвиква актове на сътрудничество между местните.           Тензин Гяцо, 14-ият Далай Лама, дава благословията си за строителството на “Бурхан Бакшин Алтан Сум” – един от най-големите будистки храмове в Европа, когато посещава столицата на Калмикия Елиста през 2014 година.     Храмът официално отваря врати през декември 2005 година. Церемонията по откриването му е посветена на будисткия празник “Зул” и в същото време отбелязва деня на депортацията.     Според будистките традиции храмът служи и за резиденция на Далай Лама. Тя е на петото ниво на храма и се състои от кабинет, зала за аудиенции с будисткия лидер, спалня и кухня.     Въпреки че Далай Лама никога не е отсядал в руската си резиденция, руските будисти постоянно я поддържат готова в случай, че той реши да я използва в бъдеще.     Храмът обаче е посрещал други известни и духовни хора. Актьорът Стивън Сегал предизвика доста вълнение сред будистите, когато посети храма през 2007 година. Актьорът стана почетен гражданин на Калмикия и получи апартамент от президента на страната.    ", "date": "2018.02.24", "title": "Калмикия: единственото място в Европа, където будизмът е основната религия"}
{"url": "http://www.classa.bg/%D1%81%D0%B2%D1%8F%D1%82/item/378953-%D0%BA%D0%BE%D0%B9-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BE%D1%82-%D0%BB%D0%B0%D1%83%D1%80%D0%B0-%D0%BA%D1%8C%D0%BE%D0%B2%D0%B5%D1%88%D0%B8", "text": "Президентът Клаус Йоханис има една единствена опция: да откаже отстраняване на шефката на Националната дирекция за борба с корупцията (НДБК). Но как ще реагира (лидерът на управляващата Социалдемократическа партия - бел. прев.) Ливиу Драгня? Ще приеме конституционното решение на президента? Нищо подобно. Това е последният шанс Социалдемократическата партия (СДП) да се отърве от Кьовеши, това е големият шанс на Ливиу Драгня да сложи един трофей на масата на бароните, преследвани от години от прокурорите. Независимо от развръзката, Йоханис ще научи един урок: със СДП не може да се преговаря.     Министърът на правосъдието Тудорел Тоадер избра да не стане за смях пред (заместник-генералния секретар на СДП - бел. прев.) Кодрин Щефанеску и Ливиу Драгня. Партията бе над неговата кариера на човек на закона, която той компрометира окончателно. Вярно, като бивш конституционен съдия Тудорел Тоадер може да бъде спокоен: хвърляйки се в краката на онези извън закона, не наруши нито един член на конституцията. Но сам наруши правото си на достойнство.   Тудорел Тоадер бе бутонът, който задейства офанзивата срещу правосъдието. Предложението за отстраняване на Лаура Кодруца Кьовеши ще отиде сега на масата на Висшия съвет на магистратурата (ВСМ). Според източници от СДП Ливиу Драгня залага на това, че ВСМ ще даде положително мнение за отстраняване на шефката на НДБК. Макар и консултативно, едно евентуално положително мнение ще окаже още по-голям натиск върху президента, който и без това ще бъде разкъсан от медиите.   Мнозинството във ВСМ е на ръба на острието. Според изчисленията на партията, равновесието се крепи на един глас, в този момент про-СДП. Така е много вероятно държавният глава да получи предложението за отстраняване при следните условия: пресиран от пропагандата на СДП, с положително мнение от ВСМ и заплашен със суспендиране от Ливиу Драгня.  ", "date": "2018.02.24", "title": "Кой се страхува от Лаура Кьовеши?"}
{"url": "http://www.classa.bg/%D1%81%D0%B2%D1%8F%D1%82/item/378954-%D0%B8%D0%B7%D0%BE%D0%BB%D0%B0%D1%86%D0%B8%D1%8F,-%D1%83%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%B8%D0%B5,-%D0%B4%D0%B5%D0%BF%D1%80%D0%B5%D1%81%D0%B8%D1%8F", "text": "Съществува една опростена формула за наркотиците, която повечето хора с право отдавна са отхвърлили, но която въпреки това продължава да битува в общественото пространство. Според нея веществото потиска някаква болка от живота на употребяващия, откъсва го от света и доставя удоволствие, което облекчава страданието, както водата утолява жаждата.   Но тази формула, макар и да не е изцяло грешна, създава повече проблеми, отколкото решава. Няма нищо очевидно в което и да е удоволствие, още по-малко пък в това „откъсване“ от света.         Много добър пример за това може да ни даде марихуаната. Съществува малка група от хора, при които тя действа по особен начин. Техният живот често е белязан от пасивността им. Понякога една едва забележима за околните депресивност намира просветление именно в напушването. Тези хора, които съвсем не са зависими, не използват други наркотици и понякога дори употребяват сами, могат да открият в марихуаната нещо, което нищо друго не им дава, а именно - усещане за света.   Тревата може да изостри сетивата и да направи временен пробив в безчувствеността на депресивния.  Напушването може да превърне и най-обикновената дейност в изключително интересна, дори запленяваща. В този проблясък светът отново добива потенциала да породи желание, да бъде интересен. Така напушването заема особено място в живота на тези хора, не защото им доставя директно липсващото им удоволствие самό по себе си, а защото им дава достъп до желанието да се занимават с нещо, да се вложат страстно в някаква дейност.    Противно на много популярни формули, в същината си депресията не е неудовлетвореност или по-специфичен тип болка. Тя е проблем във връзката със света, трудност да се поддържа едно стабилно желание, което да напътства през живота. Депресивният никога не спира да се опитва да се свърже със света и понякога истинското му страдание е не друго, а повтарящите се провали, които търпи, когато кратките изблици на ентусиазъм отшумят.   Странични хора често тълкуват това като израз на слаба воля, липса на “вяра в себе си“ или като недостатъчна упоритост. Но такива оценки са обречени да останат на повърхността и изобщо не успяват да докоснат дълбочината на това особено страдание. Тези хора страдат защото нямат стабилен достъп до своето желание, което превръща света на техните интереси в непосилно отдалечен. Сякаш животът и неговите изкушения са на разположение на останалите, но не и за тях - чувство, което социалните медии допълнително разгарят до болезнена степен.   В крайна сметка напушването не може да замести трезвото желание и интереса към живота, а само да ги имитира. Макар и временно да помага, при отпускането на ефекта то води до още повече страдание в моментите на осъзнаване на цялата илюзорност и това разочарование тласка все повече към пасивност и бездействие.   Важно е да се повтори, че тези хора съвсем не са мнозинството от употребяващите марихуана. Дали тревата води до депресия или депресията кара човек да пуши трева е нещо твърде съмнително. Тези хора са по-скоро изключения, може би съвсем малка група, но все пак съществуват и особеното в тяхното страдание е повод да видим грешката, която правим, когато говорим с обобщения за „зависимостите“, удоволствието от наркотиците или склонността към изолация.   Удоволствие със сигурност има, но то не винаги е от веществото самό по себе си, също както изолацията рядко е просто отдръпване от външния свят. Пример за това може да е и употребата на алкохол – съвсем не са малко хората, за които алкохолът е само необходимото средство, с което смекчават своята тревожност, за да улеснят контакта си с другите, който иначе изглежда непосилен. Тук формулата отново ни предава, защото действително става дума за някаква изолация, но тя съвсем не е изолация от външния, а от нещо във вътрешния, интимен свят.   Подобни примери дават повод да погледнем към особени случаи и при други наркотици. При употребата на по-силни вещества, много психолози с право твърдят, че става дума буквално за влечение към смъртта през едно умъртвяващо силно удоволствие. Но и в това няма нищо очевидно В такива случаи трескавото търсене на директно и разтърсващо удоволствие може да се окаже опит, понякога отчаян, човек да почувства себе си жив. Повечето хора се сблъскват с това чувство много рядко, но за други то е почти постоянно и това е ужасяващо за тях.   Тук наркотикът може да се окаже парадоксално решение, което едновременно съживява и умъртвява, гарантирайки смъртта все по-сигурно. Но дори и да не се стигне до наркотици, подобна логика действа при много други хора.     Тези наглед разхвърляни примери трябва да покажат, че изключенията от правилото имат значение. Дебатът за наркотиците е труден и често потъва в обобщения и формулировки, които са приложими едновременно за всички, но и за никого конкретно. Важното е, че наркотикът никога не поражда място сам за себе си в интимния свят на човек. Той може да намери някаква функция само когато там вече е имало условия и това, което е наистина трудно, е да се говори за тези условия.   Що се отнася до примерите с депресивността, ние можем видим какво сме изгубили, изоставяйки на заден план термина „пристрастяване“ за сметка на „зависимост“.    Имайки това предвид, всякакво автоматично възмущение и осъждане на употребата губят всякаква почва. Проблемът съвсем не е просто във веществото – то често се оказва някакъв опит на човек да реагира на страдание, за което не може да каже почти нищо. Но ние много добре знаем, че употребата никога не е била първата опция. Ето защо и спирането в личен план или криминализирането на веществото в обществен план са само косвени мерки. Защото дори и да спреш веществото, което при тревата е съвсем лесно, остава въпросът какво се прави оттук нататък в един свят, който не изкушава?", "date": "2018.02.24", "title": "Изолация, удоволствие, депресия"}
{"url": "http://www.classa.bg/%D1%81%D0%B2%D1%8F%D1%82/item/378947-%D0%B4%D0%B8%D0%BB%D0%B5%D0%BC%D0%B0%D1%82%D0%B0-%D1%81-%D1%82%D0%B0%D0%BD%D0%BA%D0%BE%D0%B2%D0%B5%D1%82%D0%B5-%D0%B7%D0%B0-%D1%82%D1%83%D1%80%D1%86%D0%B8%D1%8F", "text": "            Снимки на една турска информационна агенция доказват, че турската армия използва и германски танкове \"Леопард-2\" при офанзивата си срещу кюрдските милиции в Сирия. Много политици в Берлин реагират с възмущение. Правителството в Анкара не намира нищо лошо в това да използва германски оръжия. \"Нали сме ги купили за такива ситуации като сегашната. Кога да ги използаме иначе\", заяви премиерът Бинали Йълдъръм.     Освен това Турция била задължена да отбранява южния фланг на НАТО, обясни той при посещението си в Берлин на 15 февруари и допълни: \"Това е отговорност и на Германия като член на НАТО\". Йълдъръм смята, че като бави обещаната модернизация на танковете \"Леопард-2\", германското правителство същност затруднява турската офанзива. Окончателното решение по тази сделка трябва да вземе новото германско правителство.   Оръжейните сделки между Германия и Турция имат дълга традиция. От 1980-те години Турция купува, наред с друго въоръжение, също и танкове \"Леопард\" на оръжейните заводи Rheinmetal и Krauss-Maffei Wegmann. Дотук Турция си е набавила вече няколкостотин такива танка. А \"Леопард-2\", който е на въоръжение и в Бундесвера, е най-модерната му версия, която се цени изключително високо на глобалния оръжеен пазар.     Само интересът на някоя страна обаче не е достатъчен, за да се осъществи покупко-продажбата. Съответният производител трябва да поиска това официално от германското правителство, което решава дали да одобри сделката. При вземането на решения то се ръководи от т.нар. \"Насоки за износа на оръжие\", приети през 2000-та година от тогавашната коалиция между германските социалдемократи и Зелените.   На партньорите от ЕС и НАТО, към които принадлежи и Турция, в документа е посветена отделна глава. Те са смятани за заслужаващи доверие приемни страни и германското правителство може да въведе ограничения за продажби на оръжия само по особени политически причини и в отделни случаи. Някои от оръжейните доставки за Турция бяха обвързани с допълнителни условия, като това за т.нар. \"натовска помощ за отбрана\". С тях Турция се задължаваше да използва германските оръжия само за отбрана на страната, а не при вътрешни конфликти като този с кюрдите, например. Много наблюдатели обаче се съмняват, че Турция се придържа към това задължение. Продажбата на 350 танка \"Леопард-2\" беше обвързана и с отделна клауза, която не позволява тяхната препродажба.       Двамата правителствени ръководители - Ангела Меркел и Бинали Йълдъръм   През изминалите десетилетия германските фирми доставяха на Турция главно малокалибрени оръжия, танкове и бойни кораби. Сделките вървяха гладко. От гледна точка на кюрдския конфликт и състоянието на човешките права в Турция, най-вече левите и Зелените постоянно настояват за спиране на оръжейните доставки. Те бяха прекратени едва след опита за преврат в Турция през юли 2016 година - германското правителство се опасяваше, че Анкара може да използва германски оръжия за репресиите и ограничи до минимум разрешителните за доставки на оръжия за Турция.   Това обаче не спря напълно оръжейните сделки: през първите четири месеца на 2017 година Германия е издала още 57 разрешителни за доставка на оръжия. Фракцията на Зелените заяви по този повод в Бундестага, че \"състоянието на човешките права в Турция не е върховен принцип за федералното правителство\". По-важно за него било да не ограничава износа на оръжия за партньора от НАТО-Турция.   Задържането на германски граждани в Турция също допринесе за замразяването на оръжейните сделки. Не без основание журналистът Дениз Йоджел упорито се противопоставяше на това, освобождаването му да не бъде обвързано с \"мръсни сделки\", тоест с одобряването на някакви оръжейни сделки. Германското правителство отрича да е давало каквито и да било обещания. \"Не е имало нито чисти, нито мръсни сделки\", заяви външният министър Зигмар Габриел. Неговият колега Мевлют Чавушоглу също потвърди, че \"никога не е имало някаква сделка\".   \"Никакви оръжия за Ердоган\" - протестна акция в Берлин   След освобождаването на германския журналист обаче турското правителство демонстрира интерес за производството на танкове съвместно с германски фирми. И то така, сякаш е преодоляно някакво важно препятствие. Междувременно все повече депутати и правозощитници настояват за пълно прекратяване на износа на оръжия за Турция.     В средносрочна перспектива Турция иска да стане по-независима от оръжейните доставки от чужбина. Затова и разширява собствената си оръжейна индустрия. Турското правителство планира производството на 1000 турски танкове тип \"Алтай\". Това обаче не е възможно без експертиза, лицензи и обмен на технологии от чужбина. И ето че в играта отново влизат германски фирми като Rheinmetal. През 2016 година компанията създаде смесено дружество с една турска фирма. И тази фирма се кандидатира за разработката и производството на танковете \"Алтай\". И докато не трябва да бъдат закупувани никакви оръжейни части от Германия, този род технологичен трансфер няма нужда от разрешително от Берлин.", "date": "2018.02.24", "title": "Дилемата с танковете за Турция"}
{"url": "http://www.classa.bg/%D1%81%D0%B2%D1%8F%D1%82/item/378948-%D0%BA%D0%BE%D0%B3%D0%B0%D1%82%D0%BE-%D1%81%D0%B5-%D1%80%D0%BE%D0%B4%D0%B8-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%B0%D1%80%D0%BC%D0%B8%D1%8F", "text": "              \"Войниците ли? Те бяха винаги мили\", спомня си фотографът Кристиан Тил, който е отраснал в градчето Еркнер по време на съветската окупация в бившата ГДР.     Близо половин век - от 1945 до изтеглянето на последните части през 1994 година - съветската армия е стационирана в източната част на Германия. Тя е авангардът на съветската империя, насочен срещу капиталистическа Европа. В това иначе сурово време понякога има и ведри моменти. Кристиан Тил си спомня как руските войници миели танковете си в близкото езеро. \"Припадахме от смях, защото носеха не чорапи, а партенки\", разказва той.     Тази сравнително ведра атмосфера се установява едва в по-късните години на съветското присъствие. В началото е друго - мрачно, зловещо, брутално.     Лев Троцки, \"бащата\" на Червената армия   През 1945 година, когато нацистка Германия току-що е загубила Втората световна война, германците изпитват най-вече едно: страх от съветските войници. Ужасяващи истории се разказват за тях: че малтретират жестоко жени и деца, че са мръсни и брутални. \"Тръпки ме побиваха от ужасите, които разправяха за тях. Някои хора дори посягаха на живота си от страх\", спомня си Илзе Ереке, която по онова време е била на 11 години.   Съветските войници бързо дават да се разбере кой командва в страната: на 1 май 1945 превземат Райхстага и издигат там съветския флаг. Моментът е запечатан от руския фотограф Евгений Халдей и макар до ден-днешен да се спори доколко автентична е тази снимка, тя се превръща в икона на фотографията.   1945 година: над Берлин се вее съветският флаг   В първите години на съветската окупация се ширят беззаконие и насилие, насочено най-вече срещу жените. \"Бяхме дивеч за руснаците\", спомня си берлинчанката Ева Шлип за първите дни след окупацията на Берлин. \"Изнасилванията, разстрелите, плячкосването и тази безгранична омраза към германците, които бяха причинили толкова много страдания на руския народ - всичко това превръщаше живота ни в ад\", споделя тя. И до днес не е ясно колко жени са били подложени на насилие в първите месеци след окупацията - някои източници говорят за 200 хиляди, според други оценки жертвите са към 2 милиона.     Създаването на Червената армия е не на последно място резултат от унизителното поражение, което Германия нанася на Русия в Първата световна война. През 1917 година германската армия завладява обширни части от разпадащата се руска империя. През декември същата година в Брест-Литовск, на 180 километра от Варшава, представители на двете държави водят преговори за мир. \"Историческите обстоятелства създадоха ситуация, при която представители на най-революционния режим в историята на човечеството трябваше да седнат на една маса с дипломатическите представители на най-реакционната каста сред всички управляващи класи\", пише навремето Лев Троцки, който само няколко месеца по-късно основава Червената армия.   Условията на мирния договор, продиктувани на руснаците от тази \"реакционна каста\", са повече от унизителни. Формиращият се Съветски съюз е принуден да отстъпи на Германия обширни части от територията си - поражение, което руснаците никога повече не искат да изживяват. Затова още през януари 1918 Троцки започва да изгражда Червената армия, като набира и офицери от разпадналата се царска армия. Години по-късно, през 1934-та, Троцки обобщава резултата така: \"Процентът на неграмотните сред войниците непрестанно намалява. (...) Миналата година само в Москва 50 000 работници бяха отличени като снайперисти\". Думи, с които Троцки намеква, че армията е много повече от военна организация. Тя е школа на нацията и двигател на прогреса.     Сталин обаче разглежда армията като потенциална заплаха за собствената си власт. По онова време той отдавна е решил в своя полза битката си срещу \"бащата\" на Червената армия - още през 1928/29 година Троцки е принуден да емигрира. Сталин смята за опасни и всички онези войници и офицери, които навремето са служили в царската армия. Още повече, че много от тях изобщо даже не са горещи привърженици на комунистическата идеология. Така Сталин започва голямата чистка: от 1937 нататък близо 35 000 офицери са отстранени от длъжност, като над половината от тях са изпратени в лагери.   Паметник на червеноармеец в Бранденбург   След Втората световна война съветската армия става най-многочислената в целия свят. Тя включва 170 пехотни, 35 танкови и 58 артилерийски дивизии, а общият брой на войниците възлиза на около 4,5 милиона. Многократно повече са запасните войници - към 30 милиона.   През 1994 година, когато се изтеглят от Източна Германия, съветските войски оставят след себе си около 1 500 военни бази. Близо половин милион войници се завръщат в родината си, а заедно с тях се изтеглят 4 300 танка, 100 000 превозни средства, 3 600 оръдия и 180 ракетни системи. Германия, която по това време е вече обединена, поема част от разходите по изтеглянето на съветските части - страната заплаща цели 7,5 милиарда марки, което се равнява на близо 4 милиарда евро.", "date": "2018.02.24", "title": "Когато се роди Червената армия"}
{"url": "http://www.classa.bg/%D1%81%D0%B2%D1%8F%D1%82/item/378949-%D1%82%D0%BE%D0%B2%D0%B0-%D0%B5-%D0%BF%D1%80%D0%BE%D1%81%D1%82%D0%BE-%D1%86%D0%B8%D0%BD%D0%B8%D1%87%D0%BD%D0%BE", "text": "              Америка отново беше разтърсена от ужасна трагедия в едно училище. И какво прави Доналд Тръмп? Най-напред той възмути много американци с твърде елементарното обяснение, че извършителят бил просто \"психически болен\" и косвено обвини ФБР за касапницата: вместо да спре извършителя на злодеянието, бюрото било заето с доказване на някакви връзки на предизборния му щаб с Русия. После пък - на среща с ученици и родители в училището във Флорида, където миналата седмица един 19-годишен застреля 17 души - Тръмп представи идеята си как в бъдеще да бъдат \"предотвратявани\" подобни касапници: като бъде раздадено оръжие на учителите, които така щели да могат да защитават учениците си в случай на въоръжени нападения.   Президентът обаче не обели и дума за затягане на законодателството, каквато нужда виждат все повече американци. Вместо това Тръмп се държи като каубой: важно е кой пръв ще натисне спусъка. Какво всъщност си въобразява Тръмп: що за страна е това, в която учителите ще се правят на полицаи, без обаче да са обучени за такива, и които хладнокръвно ще ликвидират някой изпаднал в състояние на амок нападател, докато учениците, подложени на кръстосан огън, наблюдават необезпокоявано горещата сцена? Каква ще е тази държава с училища с един вид паралелни полицейски структури в класните им стаи, докато самата държава се отказва от монопола си върху употребата на сила?     С това Тръмп само потвърждава най-лошите опасения на своите критици, които го смятат за проводник на интересите на могъщото оръжейно лоби. Националната оръжейна асоциация NRA наля 30 милиона долара в кампанията на Тръмп. В замяна на това републиканецът обеща, че като стане президент няма да посяга на свободната продажба на оръжия. По всичко личи, че и след 18-то поред въоръжено нападение в американско училище от началото на годината Тръмп не е склонен да се отметне от обещанието си.   Сега Тръмп се прави, че затягането на законите не било негова работа, а на американския Конгрес. Което само допълнително вбесява неговите критици. \"Надявам се, че Конгресът най-сетне има желание да направи нещо по този въпрос\", обясни Тръмп в Туитър, добавяйки, че \"с всички сили\" щял да се застъпи за забраната на автоматичните оръжия, за вдигане до 21 години на минималната възраст за притежаване на оръжие, както и за щателни проверки на купувачите на оръжия, и най-вече на психичното им здраве.     Разбира се, че Конгресът, където оръжейното лоби е също толкова силно, както и в Белия дом, от години осуетява затягането на законите за притежаване на оръжие. Барак Обама болезнено усети това на гърба си и по-късно окачестви провала си по тази тема като \"най-голямото поражение\" по време на мандата си. Цинично е обаче Доналд Тръмп да се представя за самотния Дон Кихот, който напразно се бори с вятърните мелници. Защото мерките, за които уж искал да прокара, са само хвърляне на прах в очите на хората с цел успокояване на страстите. Тези мерки няма да решат основния проблем, а именно: че младежите в Америка лесно могат да се сдобият с оръжие, тъй като много американски семейства държат оръжие у дома. нито пък тези мерки ще променят факта, че в Америка все още няма централен оръжеен регистър.     Близко до ума е, че Доналд Тръмп не иска да си навлича гнева на избирателите си, които гласуваха за него включително заради обещанието му да не посяга на оръжейните закони. Общественият натиск върху президента обаче се засилва. Много американци виждат колко здраво оръжейното лоби държи в хватката си политиците и политиката. Прочувствената реч на Ема Гонзалес от училището от Флорида, която през сълзи извика на Тръмп \"Засрамете се!\", се превърна в зов на цялата нация. И натискът върху него ще се засилва - на 24 март десетки хиляди младежи ще демонстрират във Вашингтон за затягане на правото за носене на оръжие.     Противниците на оръжията обаче все още не са победили. В Америка носенето на оръжие е нещо обичайно. Нещо повече - то е част от ДНК-то на Америка. И Тръмп ще бъде последният, който ще иска да промени нещо в това отношение. През есента предстоят избори за Конгрес и републиканците едва ли ще искат да обезверят своите избиратели с обещания за затягане на оръжейните закони. Ако яростните младежи и противниците на оръжията искат да постигнат нещо, трябва да превърнат своя поход към Вашингтон в много по-голям и продължителен протест.   За срещата му с ученици и родители от училището в Паркленд помощниците на Тръмп го бяха въоръжили с пет лесно разбираеми за президента послания. Последното от тях гласеше: \"Аз Ви слушам!\" И колкото повече се засилват протестите, толокова по-голяма е и вероятността Тръмп да започне да взема насериозно това послание.  ", "date": "2018.02.24", "title": "Това е просто цинично!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378941-%D0%BF%D1%80%D0%B5%D0%BB%D0%B5%D1%81%D1%82%D0%BD%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D1%81%D0%B5-%D0%BF%D0%B0%D1%80%D0%B0%D0%BB%D0%B8%D0%B7%D0%B8%D1%80%D0%B0", "text": "Известната бразилска модзелка Марсел Манкусо била активна спортистка. Понякога 23-годишната красавица прекарвала във фитнеса цял ден. През януари миналата година пада по време на най-обикновено упражнение и чупи гръбначния си стълб на няколко места. Младата жена дори не можела да извика за помощ.         \"Бях във фитнеса. Правех набирания и в този момент прътът, за който бях вързана, се счупи, паднах с глава на земята\", разказва Марсел пред The Sun. Красавицата си спомня, че секунда след падането губи усещане в крайниците и изпада в безсъзнание. След като е закарана в болница, лекарите споделят ужасяващата диагноза. \"Диагнозата ми беше tetraplegie - инвалидизиране на четирите крайника.          Казаха ми, че по всяка вероятност никога няма да ходя\", спомня си красавицата. Още след приемането си в болницата тя преминава през няколкочасова трудна операция. Лекарите подкрепили гръбнака с метални платки, но не давали голяма надежда, че ще се възстанови. Младата бразилка, обаче, не се предала и решила, че няма да се примири. За три дни успяла да мърда пръстите на краката си. След месеци усилени тренировки и рехабилитация направила и първите си крачки.          \"Едва след половин година можех да стъпя на крака. За мен това беше победа. Знаех, че щом съм постигнала това, мога и повече и ще стигна дотам да ходя отново\", допълва моделката. Днес тя води нормален живот. Струва й две години тежък труд и рехабилитация. \"Научих се да ценя и най-простичките неща в живота и съм благодарна за това\", признава Марсел.", "date": "2018.02.24", "title": "Прелестна моделка се парализира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378942-%D0%BD%D0%B0-%D1%82%D0%B0%D0%B7%D0%B8-%D0%BC%D0%BE%D0%B4%D0%B5%D0%BB%D0%BA%D0%B0-%D0%BF%D1%80%D0%B5%D0%B4%D1%80%D0%B8%D1%87%D0%B0%D1%85%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%81%D0%BB%D0%B0%D0%B2%D0%B0-%D0%BD%D0%BE", "text": "За 21-годишната моделка Рауде Атиф от Бангладеш разбра целия свят през 2014 година, след като в мрежата се появиха първите ѝ снимки. Необичайната ѝ външност веднага стана повод за възхищение. Зелено-сините очи на фона на смуглата кожа, изтънчените черти на лицето - нейната одухотворена красота веднага заинтересува модните агенции. През есента на 2016 година Рауда се появи на корицата на индийския Vogue.     Продуценти, дизайнери и редактори от цял свят ѝ предсказваха голям успех в модния бизнес. Но момичето обаче имаше други планове - тя учеше медицина, а снимането за списания бе само нейно хоби. Ученето се отдавало на Рауда с лекота. Тя е била обичана от приятели и колеги.     Въпреки това, в един момент в живота на Рауда е станало нещо необратимо, което я накарало да се самоубие. На 31 март 2017 година тялото на момичето бе открито в стаята ѝ в общежитието ѝ в град Раджшахи. Вратата била заключена от вътрешната страна. Според официалната версия, Рауда се е обесила.      По тялото на загиналата не е имало никакви следи от насилствена смърт. Най-вероятно, ние никога няма да разберем какво е накарало красавицата да сложи край на живота си. Може ли причината за смъртта ѝ да се крие в нейното хоби? Интригите, клюките, обидите са неразделни от модния бизнес. Не всяка красива жена ще може да издържи.      ", "date": "2018.02.24", "title": "На тази моделка предричаха световна слава. но..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378943-%D0%BD%D0%B0%D0%B9-%D1%81%D0%BA%D1%8A%D0%BF%D0%B0%D1%82%D0%B0-%D1%81%D0%B2%D0%B0%D1%82%D0%B1%D0%B5%D0%BD%D0%B0-%D1%82%D0%BE%D1%80%D1%82%D0%B0", "text": "Хората, които имаха късмет да посетят сватбеното шоу в Дубай, имаха възможност да изпробват \"булката\", струваща един милион долара. Деби Вингам, създателката на тортата, е известна като най-скъпо платената в света, тъй като създава шедьоври. Погледнете по-отблизо невероятния дизайн на най-скъпата торта в света... Тя изглежда като \"булка\" и струва милион долара! Тя е с височина 182 сантиметра и тежи 120 килограма.      За тази торта са използвани 1000 яйца и 20 кг шоколад.      Цялата торта се яде и е покрита с 50 кг декоративни бонбони.      Всеки детайл съдържа малки цветя и перли, които са ръчно изработени.      Използвани са 5000 цветя, а украсата е отнела 10 дни.      Сред декорациите, които са използвани, има истински перли и 3-каратови диаманти, струващи 200 милиона долара.", "date": "2018.02.24", "title": "Най-скъпата сватбена торта"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378944-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B5%D0%BD%D0%B8%D0%BA-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D1%82%D0%BE", "text": "Мъж, който твърди, че е пътешественик във времето, показа снимки как ще изглежда земята през 5000-та година. Новините за човечеството никак не са добри, съобщава „Мирър\". Мъжът, за когото се знае само, че се казва Едуард, открехва съвсем леко завесата за ужасяващото бъдеще на планетата.    Той държал снимки от живота в град под водата, за който се смята, че е Лос Анджелис. Едуард, който крие лицето си, а гласът му е променен, обяснил, че бил част от таен експеримент, проведен през 2004 година. Той му позволил да пътува във времето и така той успял да направи няколко снимки на това, което видял. Странното разкритие Едуард направил в парк, вероятно в Армения.    Той обяснил, че работил в лаборатория в Лос Анджелис, където му наредили да пътува във времето и да направи снимки.      „Стоях на огромна дървена платформа. Къщите, сградите бяха изцяло от дърво. Тогава осъзнах, че това беше същият град – Лос Анджелис, но под водата\", разказва той пред \"Yahoo news\". Мъжът твърди, че хората били принудени да живеят под вода, когато полярните ледове се стопили заради глобалното затопляне.      Миналата седмица друг човек, обявил се за пътешественик във времето – Ноа, също отправи стряскащи предупреждения за бъдещето. Той заяви, че през 2030 година единствената внучка на Мартин Лутър Кинг – Йоланда Рене Кинг, ще бъде президент на САЩ.", "date": "2018.02.24", "title": "Пътешественик във времето"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378945-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Не всичко е толкова лошо и тъжно, колкото изглежда на пръв поглед. Може да получите такива грандиозни възможности, че да забравите за неуспехите. Ако погледнете на всичко оптимистично, ще успеете, дори личния си живот да уредите, така както искате. Въпреки че, да поговорите откровено с избраника си никога не е излишно. Временно, ще загубите интерес към основната си работа, тъй като по-голямата част от времето, ще ви отнема допълнителна сфера на дейност. Планирайте бюджета си до края на месеца, за да се чувствате финансово независими. Упоритостта, ще ви помогне да преодолеете личните проблеми, но не прекалявайте. Възможен е, безпрецедентен късмет в любовта, когато ще може да получите всичко, за което сте мечтали. В работата не е необходимо да стигате до крайности и да изпълнявате всичко, което ви е поръчал началникът. Все още имате време да обмислите всичко, както и да се огледате за друга област на дейност. Ще искате всичко наведнъж - щастие, любов и пари. Разбира се, мечтите не са вредни, но без активна работа, нищо няма да постигнете. Особено ако въпросът касае финансите. Опитайте се да намерите нещо по-обещаващо, за да не се упреквате в бездействие. Вечерта може да обиколите магазините и да актуализирате гардероба си. Препоръчително е, по-често да си спомняте за преките си задължения в работата. Вие сте свикнали да разчитате повече на другите, отколкото да вършите сами задачите. Партньорът ви в брака, може да организира някоя кавга, което окончателно да ви развали настроението. Да избягате от откровения разговор няма да стане, но да погледнете на това достойно, е във ваша власт. Не трябва да се обезсърчавате, дори ако възникналите проблеми ви изглеждат много трудни. Вие сте пълни със сила и идеи, които ще ви помогнат да преодолеете всичко. Опитайте се, да намерите някой, който да ви даде морална подкрепа. За да поддържате стабилност във финансите, трябва да планирате предварително семейния бюджет. Очаква ви, буря от чувства и емоции, което само ще изостри ситуацията в личния ви живот. Научете се да бъдете сдържани, за да не създавате проблеми на себе си и близките. И още един мъдър съвет - спрете да иронизирате. Особено ако пред вас са, по-опитни и зрели личности. Вечерта е възможно кратко пътуване. Ще похарчите толкова много пари за глупости, че вечерта ще разберете колко непрактично сте постъпили. Ако решите да пазарувате, вземете със себе си приятел, който да ви пази от необмислени покупки. Нека мъдростта му, да ви води. Вечерта е възможно незабравимо романтично запознанство. Между другото, то може да прерасне в сериозна връзка.   Стремете се към хармония на тялото и душата, а също и се погрижете за здравето си. Добър ден, за да се справите с лошите навици, да се откажете от пушенето или лакомствата. Ако имате желание, посетете църква и се помолете. Пътуванията, ще бъдат успешни, ако си осигурите компания и предварително ремонтирате колата. Трябва по-сериозно да се отнасяте към финансовото си положение. Ако имате мечта, да си купите нещо скъпо и полезно, тогава се откажете от малките покупки. Дръжте емоциите си под контрол, за да не се карате с другите хора. Вечерта е възможна съдбоносна среща, която ще ви свърже с любимия човек. Препоръчително е, да се съсредоточите върху личния бюджет, кариерното развитие и емоционалното си състояние. От изкушения в интимен план е по-добре да се откажете, защото те, освен временно удоволствие, друго няма да ви донесат. По-добре посветете деня на духовно развитие, учение или спорт. Вечерта е възможна покана за гости от приятел. Ще бъдете толкова увлечени, че няма да може да контролирате собствените си желания. Уви, има шанс да попаднете в зависимост от нечестни и ласкателни хора. Колкото по-реалистично гледате на себе си и на поведението си, толкова по-добре. Особено ако се стремите към активна дейност, а не към лекомислие и безделие.", "date": "2018.02.24", "title": "Дневен хороскоп 24 февруари"}
{"url": "http://www.classa.bg/%D1%81%D0%B2%D1%8F%D1%82/item/378946-%D0%BF%D0%BE%D0%B4-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%BD%D0%B0%D1%82%D0%B8%D1%81%D0%BA-%D0%B7%D0%B0-%D0%B2%D0%B8%D1%81%D0%BE%D0%BA%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F", "text": "              ДВ: Как работи южнокорейската образователна система и по какво тя се отличава например от германската?   Училището при нас е до 12-и клас, след което младежите могат да следват четири години за бакалавър. На онези, които искат да продължат образованието си, се предлагат и магистърски програми. Основната разлика е, че учениците още от ранна възраст се оценяват и евалюират. Конкуренцията играе голяма роля и училището трябва да подготви младежите така, че последната година да постигнат колкото се може по-добри оценки, за да могат след това да следват. Още от 6-7 клас те биват подготвяни за прием в университета. Образователната система в Южна Корея поставя на централно място резултатите, вкл. по хуманитарните предмети. Младежите, които изучават музика, например, още от ранна възраст се готвят да станат виртуози.   ДВ: Колко популярни са частните уроци?   Те са широко разпространени - основно в градовете и градските региони. Децата възприемат допълнителните уроци като нещо нормално, като допълнение към обучението в редовите училища. Проблем е обаче, когато някое дете не взема частни уроци, това го лишава от приятели в района, в който живее, с които да играе. Частното училище вече е и средище за поддържане на социални контакти. Това е сравнително нов феномен, наложил се през последните 20-25 години.   ДВ: Води ли се обществен дебат за системата на частните училища?   Дебат за смисъла на образователния натиск и негативните страни на образованието се води отдавна - още от 1980-те години, когато имаше опит да се премахне индивидуалното частно образование. Такъв дебат се води и сега - особено след като беше осъзнато, че частните училища са социален проблем - не на последно място и заради това, че прекалено голяма част от доходите на семействата отиват за частни уроци. Само че решение не е намерено. Факт е, че и без допълнителни частни уроци доста младежи постигат добри резулати и успяват да влязат в университета.   Майките обаче искат децата им на всяка цена да получат колкото се може по-добро образование. И затова добрите идеи на образователната политика просто не работят.   Още от най-ранна възраст ги подготвят за университета   ДВ: Според някои, свръхнатискът върху южнокорейските младежи се отразява много зле на психиката им. Вярно ли е това?   Критиките в интернет понякога са преувеличени. Много деца се оплакват, но ако хвърлите поглед към училищните скамейки ще видите, че положението не е толкова отчайващо. Нещата просто се драматизират.   ДВ: Как се отразява високият ръст на безработицата върху настроението на младите хора?   Безработицата поражда недоволство. Когато млади хора нямат професионални шансове или не могат да си намерят работа, те продължават да живеят при родителите си. Това естествено повишава стреса, защото родителите също ги поставят под натиск. Напрежението расте и това може да доведе до сблъсък на поколенията. Шансовете за професионална реализация на децата са основна тема в много семейства:    Намерил ли си е синът добра работа?; Омъжена ли е дъщерята? В порталите в интернет дори се разпространяват съвети кои въпроси родителите в никакъв случай не бива да задават на децата си, ако искат да се запази мирът в семейството. И на първо място сред тези \"забранени\" въпроси са \"какво работиш\" и \"колко получаваш\".    Впрочем, много млади хора предпочитат да не се женят, преди да са си осигурили добра работа.", "date": "2018.02.24", "title": "Под постоянен натиск за високи резултати - децата на Южна Корея"}
