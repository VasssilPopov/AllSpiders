{"url": "http://www.classa.bg/%D1%81%D0%B2%D1%8F%D1%82/item/383383-%D0%BF%D0%BE%D0%BC%D0%BF%D0%B5%D0%BE-%E2%80%9E%D0%BD%D0%B0%D0%B4-%D0%B8%D1%80%D0%B0%D0%BD-%D1%89%D0%B5-%D0%BF%D0%B0%D0%B4%D0%BD%D0%B5-%D0%B3%D0%BD%D0%B5%D0%B2%D1%8A%D1%82-%D0%BD%D0%B0-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82", "text": "В интервю, държавният секретар на САЩ, Майк Помпео, заяви, че няма да е в \"най-добрия интерес\" на Техеран да увеличи своята ядрена програма, независимо от бъдещето на Цялостния план за съвместно действие JCPOA , подписан от Иран и групата 5 + 1 (Великобритания, Китай, Франция, Русия, САЩ и Германия) през 2015 г.   Ръководителят на американската дипломация предупреди, че \"гневът на целия свят ще падне върху Иран, ако се застъпва за разработването на ядрени оръжия.\"   В същото време Помпео посочи, че не говори за военни действия. \"Когато казвам гняв, имам предвид моралния укор и икономическата мощ, която ще се стовари върху тях\", обясни той.   Заплахата на Помпео идва само ден след като Ислямската република предупреди, че може да се оттегли от JCPOA през следващите седмици.   Както беше обявено от заместник-министъра на външните работи на Иран, Абас Арагчи, решението на Техеран да напусне или да остане в споразумението, зависи от резултатите от преговорите с останалите подписали.   \"Ако европейците и останалата част от участниците JCPOA са загрижени Иран да остане в споразумението, трябва да компенсират липсата на САЩ и повторното налагане на санкции от САЩ\", каза той.   На 8 май президентът на САЩ Доналд Тръмп обяви оттеглянето на страната си от JCPOA. Впоследствие Вашингтон наложи нови санкции срещу Техеран.", "date": "2018.06.25", "title": "Помпео: „Над Иран ще падне гневът на целия свят\""}
{"url": "http://www.classa.bg/%D1%81%D0%B2%D1%8F%D1%82/item/383378-%D0%B4%D1%83%D1%82%D0%B5%D1%80%D1%82%D0%B5-%D0%BA%D0%BE%D0%B9-%D0%B5-%D1%82%D0%BE%D0%B7%D0%B8-%D0%B3%D0%BB%D1%83%D0%BF%D0%B0%D0%B2-%D0%B1%D0%BE%D0%B3", "text": "Президентът на Филипините, Родриго Дутерте, се захвана със самия Бог този петък, след неотдавнашните си атаки срещу Католическата църква, съобщава порталът ABS CBN. Дутерте обясни, че е открил недостатъци в историята за Сътворението, разказана в Библията, и постави под въпрос логиката на Бога, наричайки я \"глупава\".   Филипинският президент, който всъщност е католик, започна с думите, че изглежда абсурдно, че Бог е създал нещо \"перфектно\" и след това е позволил на първите хора, Адам и Ева, да го разрушат с греха на хапване от забранения плод.   \"Кой е този глупав Бог? Създаваш нещо перфектно и след това измисляш нещо, което да унищожи качеството на работата си\", каза той в речта си по време на откриването на Националната среща за информационни технологии и съобщения в град Давао.   Въпреки това, Дутерте поясни, че вярва, че има \"универсален разум\". \"Мисля, че има универсален разум, но до каква степен стига влиянието му ... \", каза той.", "date": "2018.06.25", "title": "Дутерте: \"Кой е този глупав Бог?\""}
{"url": "http://www.classa.bg/%D1%81%D0%B2%D1%8F%D1%82/item/383379-%D0%B8%D0%B7%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BE%D1%82-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82,-%D0%B7%D0%B0%D1%89%D0%BE%D1%82%D0%BE-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D1%82%D1%80%D1%8A%D0%BC%D0%BF", "text": "Говорителят на Белия дом Сара Сандърс разкритикува собственичката на ресторант, която в петък отказва да обслужи нея и седем членове на семейството й.   \"Собственичката на Red Hen в Лексингтън, Вирджиния, ми каза да напусна, защото работя за американския президент и аз си тръгнах учтиво. Действията й казват много повече за нея и отношението й към хората, особено към тези, с които не сме съгласни\" написа Сандерс в официалния си акаунт в Twitter.   Инцидентът излезе наяве, когато работник от ресторанта, Джейк Фоли Шулц, написа във Facebook, че обслужил Сандърс \"за общо две минути, преди шефката да я помоли да напусне мястото и тя да си тръгне.\" Той добави, че семейството на политичката \"си е тръгнало по свое усмотрение\". \"Всъщност ние не отказахме да ги обслужваме\", заключава той.   Случаят бе възпроизведен в социалните мрежи от различни обществени организации и в крайна сметка доведе до остра дискусия между поддръжниците и критиците на Сандърс във Facebook, както и на уебсайта за препоръки на ресторант Yelp.", "date": "2018.06.25", "title": "Изхвърлиха говорителката на Белия дом от ресторант, защото \"работи за Тръмп\""}
{"url": "http://www.classa.bg/%D1%81%D0%B2%D1%8F%D1%82/item/383380-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D1%81-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D1%80%D0%B0%D0%B7%D0%B4%D0%B5%D0%BB%D1%8F-%D0%B5%D1%81-%D0%B8-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%BC%D0%B5%D1%80%D0%BA%D0%B5%D0%BB", "text": "На 24 юни се състоя неофициална среща на няколко лидери на страни-членки на ЕС, за да обсъдят възможните решения на проблема с миграцията, който се върна на преден план в европейските новини, с пристигането в испанския град Валенсия на кораб , отхвърлен от Италия и Малта. Отказът на Рим да приеме кораба с повече от 600 имигранти на борда, предизвика конфликт с Париж, който е в полза на приемането на имигранти.   В Германия, канцлерът Ангела Меркел с нейния либерален подход към имигрантите, спечели много врагове както сред европейските политици, така и в собствената си страна. Докато политичката смята, че Берлин трябва да приеме всички бежанци, включително и тези, които вече са регистрирани в други страни от ЕС, лидерът на Християнсоциалния съюз (ХСС) Хорст Сейхофер призовава за изостряне на контролните мерки по границите.   Според проучване, проведено от Института за обществено мнение Civey, повече от 70% от германците смятат, че канцлерът няма да може да намери европейско решение, приемливо за партията й. Съдбата на Меркел несъмнено зависи от решаването на кризата на миграцията, а в страната има все повече и повече последователи на най-дясната Алтернатива за Германия (AfD).   От своя страна, заместник министър-председател и ръководител на Министерството на вътрешните работи на Италия, Матео Салвини, каза че бъдещето на Европейския съюз е заложено на карта и че блокът може да изчезне през следващата година. Освен това той отбеляза, че Италия вече не може да приема бежанци.   \"Изявленията на президента на Франция, Макрон, че няма миграционния криза в Италия, показват, че е напълно извън реалността. В Италия съществува криза с имиграцията и е подкрепяна от Франция с нейните непрекъснати откази по границата. Макрон номинира страната си да стане враг номер едно на Италия в тази извънредна ситуация. Времето, в което Италия поема отговорността за всичко, официално приключи \", пише написа и зам-министър Луиджи Ди Майо.   Според Салвини разходите за приемане на имигранти в Италия през последните четири години са повече от 5 милиарда евро. \"Ако Франция иска да превърне Италия в бежански лагер за цяла Европа, то абсолютно греши\".   Някои страни-членки на ЕС, като Полша и Унгария, се противопоставят на идеята на Брюксел, да споделят имиграция тежест, а Макрон дори подкрепя налагането на финансови санкции срещу държавите-членки на Европейския съюз, отхвърлящи имигрантите.   Унгарският парламент прие пакет от закони, които налагат санкции под формата на тежки глоби и дори затвор за тези, които помагат на бежанци и нелегални имигранти.", "date": "2018.06.25", "title": "Проблемът с миграцията разделя ЕС и заплашва Меркел"}
{"url": "http://www.classa.bg/%D1%81%D0%B2%D1%8F%D1%82/item/383381-%D1%84%D0%B8%D1%84%D0%B0-%D0%BE%D1%82%D0%BA%D1%80%D0%B8-%D0%B4%D0%B8%D1%81%D1%86%D0%B8%D0%BF%D0%BB%D0%B8%D0%BD%D0%B0%D1%80%D0%B5%D0%BD-%D0%BF%D1%80%D0%BE%D1%86%D0%B5%D1%81-%D1%81%D1%80%D0%B5%D1%89%D1%83-%D0%B4%D0%B2%D0%B0%D0%BC%D0%B0-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8-%D0%B8%D0%B3%D1%80%D0%B0%D1%87%D0%B8-%D1%81%D0%BB%D0%B5%D0%B4-%D1%81%D0%BF%D0%BE%D1%80%D0%BD%D0%B8-%D0%B6%D0%B5%D1%81%D1%82%D0%BE%D0%B2%D0%B5", "text": "ФИФА откри дисциплинарно производство срещу играчите Шердан Шакири и Гранит Джака, след като и двамата показаха оспорвани жестове след головете си в мача срещу Сърбия, съобщава Ройтерс.   Швейцарските играчи, с албанско-косоварски произход, поставиха ръцете си в образа на птица, в очевидна препратка към двуглавия орел - символ върху знамето на Албания.   От своя страна Шакири, на мача в Калининград излезе на терена с една от обувките си, декорирана с косовския флаг.   Футболната асоциация на Сърбия заяви, че ще подаде жалба срещу двамата играчи, след като жестовете им предизвикаха големи противоречия в социалните мрежи. Много интернавти обвиниха футболистите, че смесват спорта с политиката.   Косово, с почти два милиона жители (90% албанци и около 6% сърби), е сръбски регион, който редица държави считат за независима държава.   Сега ФИФА потвърди, че ще разследва инцидента, тъй като играчите са нарушили член 54 от Дисциплинарния кодекс на федерацията, който забранява \"провокиране на широката общественост\".", "date": "2018.06.25", "title": "ФИФА откри дисциплинарен процес срещу двама швейцарски играчи след спорни жестове"}
{"url": "http://www.classa.bg/%D1%81%D0%B2%D1%8F%D1%82/item/383382-%D0%BF%D0%BE%D0%BB-%D0%BC%D0%B0%D0%BA%D0%BA%D0%B0%D1%80%D1%82%D0%BD%D0%B8-%D0%B8-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B0%D1%82%D0%B0-%D0%BF%D0%B5%D1%81%D0%B5%D0%BD-let-it-be", "text": "Иконичният член на британската група The Beatles, Пол Маккартни, участва в много специален епизод на Carpool Karaoke, в The Late Late Show. Заедно с водещия Джеймс Кордън, той се разходи из родния си град Ливърпул, като обиколи някои от най-важните места на младостта си.   Двамата посетиха къщата, където Пол прекарва юношеството си и написва първите си песни заедно с Джон Ленън. \"Не се бях връщал, откакто живях тук\", призна той, подчертавайки \"голямото пътуване и феноменалното разстояние\" между този период от живота му и днес.   - Последният път, когато бях тук, никой не ми обърна никакво внимание - каза Маккартни, когато се разхождаше по улицата в Ливърпул. По-късно музикантът посети местната кръчма, където са били първите концерти в музикалната му кариера. Там той направи за посетителите изненадата на живота им, като изпя на живо някои от най-големите си хитове.   Но най-емоционалният момент в цялата програма бе, когато Маккартни разкри какво го е вдъхновило да напише една от най-добрите песни на квартета от Ливърпул.   \"Сънувах един сън, през 60-те години, когато майка ми почина... Тя дойде при мен и ме успокояваше, казвайки \" всичко ще бъде наред, просто нека да бъде. Почувствах се толкова облекчен от тези окуражаващи слова, така написах тази песен, изпълнена с позитивизъм \", каза музикантът, който е загубил майка си, Мери, на 14 години.   Джеймс Кордън беше развълнуван и каза: \"Това е най-красивата история, която някога съм чувал\". Водещият също призна, че за пръв път е чул тази песен, изпълнена от баща му и дядо му, които са музиканти, и я нарече \"най-добрата песен в историята\".   Пеейки хитове на The Beatles в колата, заедно със звездата, както го прави с всички гости на своята програма, Корден заяви, че \"посланието за радост и любов присъства в неговите песни, които са по-значими днес от всякога\".", "date": "2018.06.25", "title": "Пол Маккартни и историята на легендарната песен \"Let It Be\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383374-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BF%D1%80%D0%B5%D0%B4%D0%B8-%D0%B4%D0%BD%D0%B8-%D0%BA%D0%B0%D0%B7%D0%B0,-%D1%86%D0%B8%D1%82%D0%B0%D1%82-%E2%80%9D%D0%B4%D0%B0-%D0%B2%D1%8A%D1%80%D0%BD%D0%B5%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0,-%D0%B4%D0%B0-%D0%BD%D0%B5-%D0%B3%D0%B8-%D0%B7%D0%B0%D0%BC%D0%B5%D0%BD%D1%8F%D0%BC%D0%B5-%D1%81-%D0%B1%D0%B5%D0%B6%D0%B0%D0%BD%D1%86%D0%B8-%E2%80%9D-%D0%BE%D0%BA-%D0%BB%D0%BE%D1%88%D0%BE-%D0%BD%D0%B5%D0%BC%D0%B0,-%D0%B0%D0%BC%D0%B0-%D0%BA%D0%BE%D0%B3%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D1%81%D0%B8%D0%BD%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%BE%D1%82-%E2%80%9E%D0%B3%D0%BE%D0%BB%D0%B4%D0%BC%D0%B0%D0%BD-%D1%81%D0%B0%D0%BA%D1%81%E2%80%9C", "text": "  Петър Стоянов е щастлив баща – дъщеря му Теофана е претърпяла невероятна промяна, но освен страшно красива, тя продължава да се развива успешно и в социален план за скромните си 27 години. Брюнетката вече покорява сърца, а пред чаровната и усмивка губят ума и дума, както у нас, така и на Острова, където Фани все …                ", "date": "2018.06.25", "title": "Корнелия Нинова преди дни каза,-цитат: ”Да върнем българите от чужбина, да не ги заменяме с бежанци!”. ОК! Лошо нЕма, ама кога се връща сина на Нинова от „Голдман Сакс“!?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383375-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F,-%D0%BC%D1%8A%D0%BA%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0", "text": "    Само не си мислете, че неволно съм сбъркал предната дума. Напротив, взех на заем от мой познат интелектуалец в близката до сърцата ни държава отвъд граничната бразда край Гюешево това тъжно определение за бившата югославска република.   И не за друго, а защото над две десетилетия след безкръвното и щастливо отделяне от разпадналата се не без чужда помощ федерация, младата република край Вардар изживява вероятно най-голямата си и мъчителна конвулсия.   С много мъка за възпитаваните и безрезервно отдадените на измисления македонизъм, с мъчително очакване от хората, които са наясно с историческите си корени, и също с мъчителни терзания за тези, които в стремежа си към измамна вечност във властта са готови за исторически компромис без оглед на последствията.     И трите обществени групи обаче не крият тревогите си от своеобразния държавен «възродителен» процес. Защото той крие заряд за дълготрайна вътрешна конфронтация и нестабилност, от които по традиция печеливши излизат единствено жонглиращите с властта албанци.   За тях името на републиката е най-маловажното обстоятелство, което може да препятства опасно пълзящото им демографско нарастване и завземането на управленски и духовни територии.   При това зад наглед усърдното европейско посредничество в спора за името между Скопие и Атина прозира волята на Вашингтон, която за албанците не само в Македония е повече от закон.   Така че много мъка се е насъбрала в този над четвъртвековен спор за името на държавата на нашите кръвни братя. Пък и съвсем не е известно дали сред договореното от премиерите Заев и Ципрас наименование за Македония с прилепеното географско определение «северна» страстите ще утихнат и в съседната държава ще настъпи мир и спокойствие.   И може ли някой с категоричност да каже, че и в Гърция опозицията ще сведе знамена и няма да използва момента за сриване на правителството на Ципрас, което впрочем спокойно може да се случи и със социалдемократите на Заев след късно обявения референдум.   Независимо от вече надутите фанфари от евроатлантическите ментори и присъдружните им играчи с мераци за влизане в клуба на по-богатите държави.   По-важно и над всичко в случая е малката, но стратегически важната територия на Македония да бъде маркирана на картата на НАТО с оглед на разширяването на балканското присъствие на Алианса.   Тази приоритетна цел, което е обяснимо с оглед на пулсиращата конфронтация между най-влиятелните световни фактори, като че ли измества емоционалните прояви на засегнатите от дългогодишния спор страни.   Но ако се взрем в историята, то подобни примери с адрес нашия регион има в изобилие. Та нищо ново под слънцето.  Като равноправни членки на НАТО и Евросъюза ние естествено не бихме се противили на присъствието на най-близките ни роднини от Македония в тези организации. Има обаче и нещо друго и то се нарича национален интерес.   Затова е логично да се запитаме дали заявяваният бъбриво от политиците приоритет бе защитен от наша страна във връзка с най-новата договореност за името между Ципрас и Заев.   И още — защо след многократните изявления в годините назад, пък и сега, срещу използването на географски определения в новото наименование, управляващите като че ли притихнаха евросолидарно.   И чак на самия финал на преговорите външното министерство със закъснение се обади със смислени аргументи. Та нима в дипломатическата практика изпреварващите събитията позиции нямат място и стойност за постигането на благоприятни резултати, особено когато става въпрос за национален интерес?   Очевидно в случая определящ е външният фактор и коленопреклонното ни приклякане пред него. Как по друг начин да си обясним тази пасивност, която сега по-трудно ще се компенсира с декларации от външнополитическото ни ведомство.   Та нима вариантът за името Република Северна Македония кристално ясно не насочва към тревожни процеси в средносрочна перспектива в отношенията София-Скопие, ако управляващите край Вардар решат недобросъвестно и «всеобхватно» да експлоатират т.нар. северен приоритет.   Ето защо ГЕРБ и компания трябва задължително да направят следващата крачка и да настояват на всички равнища в ЕС и пред Гърция и Македония за документални гаранции за непромяна на границите ни и каквито и да е претенции от арсенала на екстремния македонизъм на антибългарска основа.  С една дума — голяма мъка тресе републиката край Вардар.   Дали не е прав моят скопски приятел с определението си за «Мъкадония»?   Та политиците при комшиите са тотално конфронтирани, а народът също не е единен. Албанизацията е в настъпление и нищо не препятства този пълзящ процес.   В тази обстановка трябва съвсем малко, за да съзреят събития с референдумен привкус и мъчителни последици, които ние най-малкото като добри съседи не желаем.    ", "date": "2018.06.25", "title": "Македония, мъко българска!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383376-%D0%B4-%D1%80-%D0%BD%D0%B8%D0%BA%D0%BE%D0%BB%D0%B0%D0%B9-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%BF%D0%B0%D1%82%D0%BE%D0%BB%D0%BE%D0%B3%D0%B8%D0%B8%D1%82%D0%B5-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BA%D0%B0%D0%BA-%D0%B1%D0%B5%D1%88%D0%B5-%D1%83%D0%BF%D0%BE%D1%82%D1%80%D0%B5%D0%B1%D0%B5%D0%BD-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D1%8A%D1%82", "text": "А нтикомунистическите партии са погребани в прехода, но по избори напускат гробищата и обикалят наоколо. На лов за гласоподаватели. Тяхното присъствие, в режим на перманентно преименуване, си възлага критическа функция на надзирател върху българския геополитически статус. Спират Путин. Първо комунистите, сега него. Всичко това е малоумно до болка и бездарно до дъно, с извинение за грубия тон. Ако се заставиш, в това можеш да съзреш и нещо като кихотизъм, работа с вятърните мелници. Но Сервантес е невинен.   Българската „десница“ е хамелеон. Сутрин са сини, вечер розови или обратно. Нищо не може да ги спре да се преобръщат. Сега твърдят, че „няма нито ляво, нито дясно“, а само ЕК. Но имало и „пета колона“, която ги прави неизбежни. Периодично публикуват доклади за тази „пета колона“ с посочване на имена. И размишляват върху ефектите на рублата в резервирания за долара район. И поставят имената си под тази „наука“. И не ги е срам, разхождат се по улиците, поздравяват. Никнат от НПО, „Америка за България“, някои посолства и от тънките процепи между жълтите павета. Това не е нищо друго, освен една инертна, кариерна и безскрупулно „носталгична“ субстанция, колкото непотребна, толкова и неизбежна.  Трябва да се гласува за тях, обаче. Ако изчезнат, ще пострада градската среда. Ще млъкнат вувузелите, ще настъпи неловка тишина…  … Лошо употребиха комунизма, това знам. Има едно българско, а струва ми се, и международно одумване на комунизма, което не може да спре, защото му прави удоволствие да продължава. И това няма нищо общо с дълга на паметта. Описания, изтезания, плач и много „съвест“. Има обсебени от комунизма , които ще осиротеят без темата. Това са наемниците на антикомунистическата нива. Това са и късните дисиденти, хора с фантазирана съпротива, най-често препънати колаборационисти, които влачат някаква обида, отказана кариера или нещо подобно. Имат се за дисиденти или просто за талантливи антикомунисти.   Това е фигурата на патетичния антикомунист. В тази група фигурират и преквалифицирани бивши доносници от почетната гвардия на екстатичните русофоби. Има и хора на обвинителната ярост, които въобще не са пострадали, но обвиняват с лекота – от „морален потрес“ и „чувствителна съвест“. Налитат на досиета, искат да видят какво пише вътре, за да разберат „кой кой е“. И като разберат, мислят, че са разбрали. Комунизмът не е нито надценен, нито подценен, а употребен. Не комунизмът, а употребите му са същественият въпрос. Комунизмът се оказа начин да направиш нещо за себе си чрез налучкване на удобната версия. Във всяка работа се иска мяра, съобразяване, такт. От антикомунизма направиха средство за препитание и платформа за нарцистичен разгул. Каква мяра има в телевизионните предавания, водени от бивши доносници, сега антикомунисти и специализирани русофоби, та да твърдим, че комунизмът в България е „паднал“, а демокрацията - „станала“? И какво значение има дали ще отворят или ще затворят досиетата при тези „рамкови условия“? Ако досието ще ти създаде престиж на „сложна личност“, а представлението с твое участие ще се играе без да спира, с характерния нюанс на нещо извратено? „Възхитителната грубост на живота“ следва своя логика.  … Това, което се случи след 1989 г., е основно под външно въздействие, то не можеше да не се случи. Рухването на Съветския блок не е „предателство на Горбачов“, както си мислят старите комунисти, а сблъсък на идеологията с реалностите на модерния свят. Живков нямаше никакви илюзии по адрес на „голямата измишльотина“. Чисто и просто му стана неприятно, че пада от власт, измамен от „обкръжението“. Но, общо взето, си даваше сметка за размера на поражението и за неговата неизбежност.   „Вятърът на промяната“ издуха тази бутафория. Първата заслуга на либерализма, следователно, е изхвърлянето на идеологията на „бунището на историята“, както обичаха да казват. Беше отменен идеологическият арест на масовото съзнание. Беше развалена магията на мъртвото слово (Пастернак). Голямата лъжа преживя същинска оргия на разобличението, изсмяха се в лицето й. Преживяхме възторг от злорадството на историята, от публичния линч над голямата илюзия. Усложненията дойдоха по-късно, когато стана ясно, че лъжата е пластична материя и има „сто живота“. Но на индивида беше освободен периметър за движение и свобода да говори. Зашеметяващият опит на „първата свобода“ е незабравимо събитие, този опит промени градския човек. Хоризонтът беше Европа на човешкото достойнство. Случиха се чудеса. И после удари часът на „ранното натрупване“…   Основното постижение на либерализма е реабилитацията на човека като субект на неотчуждаеми права. Либерализмът върна отнето достойнство. Струва ми се, че около тази подарена свобода имаме съгласие, минимален политически консенсус. Патологиите на свободата са отделен въпрос.   И накрая – един „нюанс“. Старите антикомунисти от типа на Солженицин и Хавел се оказаха дисквалифицирани в постмодерна Европа. Не подозираха подобно развитие. Този европейски елит и тези дисиденти са различни хора. Дисидентите, предишните и сегашните, отстояват Европа, елитът отстоява „пост Европа“. Интелектуалците от „Парижкия манифест“ я нарекоха „псевдо Европа“ (Бел. ред.- Парижкият манифест е възвание, подписано през октомври 2017 г. от учени и интелектуалци от 9 европейски страни, сред които френските философи Реми Браг, Пиер Мане и др, белгийският философ Матиас Сторм, немският Роберт Шпеман, английският Роджър Скратън, испанският Далмасио Негро Павон и др. Манифестът предупреждава, че Европа е заплашена от утопична Лъже-Европа (Псевдо-Европа), която посяга на свободите, на националната идентичност и многообразие на европейците, налага технократичен режим, обречен мултикултурализъм и псевдорелигия, т. н., виж   целият текст). Това са различни хора, с различна съвест.   Европа не е същата. Има духовно родство между европейския елит и старата комунистическа номенклатура, която пое юздите на прехода. Този елит и тази номенклатура споделят общи политически навици. Ляво либералните културни реформисти, които диктуват западната „мода“, и „новите европейци“ от комунистическото коляно са утописти по дух и прогресисти по идеология. В случай, че не са това, което най-често са: откровени циници и новоизлюпени буржоа. Но и последното е пункт на сходство.   Бившите комунисти и настоящите либерали са едно и също в две издания. Това е радикалният извод. Ироничният финал на всички исторически терзания. Родовите признаци на този „странен съюз“ са нормативен оптимизъм, политическа коректност и новоговор (Легутко) (бел. ред. – Ришард Легутко е полски философ и политик, бивш дисидент, сега евродепутат, съпредседател на групата на консерваторите и реформистите в Европейският парламент. Професор е в Ягелонския университет, бивш министър на образованието). Разликите са несъществени и не компрометират оперативната политика. Цялата прозападна либерална инфраструктура на прехода беше изградена от „майсторите на компромиса“, разположени на еднакво тактическо разстояние от комунизма и от християнската традиция. И бяха посрещнати с широко отворени обятия. Търсеха се ентусиазирани наемници с политкоректна интуиция. И несломима воля за обуржоазяване. Да бъдеш либерал от нов тип е виртуозен компромис, тънко фарисейство. И меритократична неизбежност, разбира се…", "date": "2018.06.25", "title": "Д-р Николай Михайлов: Патологиите на свободата; Как беше употребен комунизмът"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383377-%D0%BE%D1%82%D0%B1%D0%B5%D0%BB%D1%8F%D0%B7%D0%B0%D1%85%D0%B0-41-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BF%D0%BE%D0%B6%D0%B0%D1%80%D0%B0-%D0%BD%D0%B0-%D1%82%D0%B0%D0%BD%D0%BA%D0%B5%D1%80%D0%B0-%D0%B5%D1%80%D0%BC%D0%B0", "text": "По традиция на 23 юни във Варна бе отбелязана 41-та годишнина от възникването (на тази дата през 1977 г.) на пожара на танкера „Ерма“.      В началото на пожара, в първите минути на който загиват двама души от екипажа, застанал на първо кейово място на нефтеното пристанище, с около 10 000 тона нефт на борда, в близост до бреговите цистерни с нефтопродукти на „Петрол“, до съседен кораб, разтоварващ бензин, и до корабите на ВМС в базата, танкерът е огромна опасност за град Варна с непредсказуеми последици.      В гасенето се включват кораби, както и пожарни машини от брега. За известно време ситуацията е извън контрол. Все пак с участието но пожарникари, военни моряци, водолази, особено след поемането на ръководството от генерал-лейтенант Илия Дончев – началник на Националната противопожарна охрана, ситуацията е овладяна и в рамките на едно денонощия пожарът е потушен.  На събитието край паметната плоча на генерал-лейтенант Илия Дончев бяха командирът на ВМС контраадмирал Митко Петев, директорът на Районна дирекция „Противопожарна безопасност и защита на населението“ (РДПБЗН) – Варна, комисар Тихомир Тотев, флотски ветерани, к.д.п Богдан Богданов – председател на Българската морска камара.    Присъстваха четирима мъже – преки участници в събитията преди 41 години: к.д.п. Никифор Герчев – председател на БУЛСАР, тогава началник на Аварийно-спасителния отдел към Управлението за поддържане на морските канали и акваторията на пристанищата, полковник о.з. Цанко Ганев – един от хората, прекарали близо 24 часа в борбата с пламъците, по онова време старши лейтенант, заместник-началник на Втора варненска противопожарна служба, водолазът Пламен Димов, който заедно с колегата си Веселин Димов влизат в горивния танк и прекратяват достъпа на „гориво“ до огнището на пожара, и капитан І ранг о.з. Георги Георгиев – заместник-председател на БУЛСАР, по онова време командир на Аварийно-спасителния отряд на ВМС.    За събитията около потушаването на пожара говори к.д.п. Никифор Герчев. Контраадмирал Митко Петев оцени взаимодействието между институциите и необходимостта от преосмисляне на уникалната ситуация в интерес на днешната проблематика. Говориха още морският общественик капитан Васил Дачев, полковник о.з. Цанко Ганев.  По повода бе огласен адрес на главен комисар Николай Николов – директор на НСПБЗН. На паметната плоча бяха положени цветя. Всъщност 23 юни би могъл да се разглежда като ден на спасяването на Варна, като ден на памет пред отишлите си от този свят храбреци – нейни спасители.      ", "date": "2018.06.25", "title": "Отбелязаха 41 години от пожара на танкера Ерма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383373-%D0%BD%D0%B0%D0%B9-%D1%84%D0%B0%D0%BB%D1%88%D0%B8%D0%B2%D0%B0%D1%82%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-28-%D0%B3%D0%BE%D0%B4%D0%B8%D0%BD%D0%B8", "text": "    Комунизмът си бил отивал. Имаше и песен. Всъщност, нищо не си отиде, освен всички добри неща, които комунизмът бе донесъл. Те си отидоха наистина – здравеопазване, образование, сигурност, работа за всички. Нищо друго не си отиде. Днес ни управляват децата на някогашната номенклатура. Вече са преименувани от другари на господа и от секретари станаха “бизнесмени”.      Комунизмът не си отиде в тази си част, дето народът се надяваше. Отиде си в тази част, която народът искаше да остане. Но пък номенклатурата точно това не искаше. Тя реши от партийци да станат милионери и за целта ограби всичко, което комунизмът даваше на народа…  ", "date": "2018.06.25", "title": "Най-фалшивата новина за последните 28 години?"}
{"url": "http://www.classa.bg/%D1%81%D0%B2%D1%8F%D1%82/item/383368-%D0%B2%D1%81%D0%B5%D0%BA%D0%B8-%D0%B5%D0%B4%D0%B8%D0%BD-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BD%D0%B5%D1%89%D0%BE-%D0%B7%D0%B0-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0", "text": "Всеки един от нас може да направи нещо за околната среда. В тази фотогалерия представяме десет лесни начина за опазване на природата. Простички, но ефективни.        Вижте:       Спирайте водата   Бърз душ вместо вана   Отваряйте прозорците широко, но за кратко   Избягвайте батериите   Изключвайте електроуредите   Слагайте капак на тенджерата   Електрическа кана вместо котлон   Не използвайте сешоар   Откажете се от чашите за еднократна употреба   Избягвайте найлоновите торбички", "date": "2018.06.25", "title": "Всеки един може да направи нещо за природата"}
{"url": "http://www.classa.bg/%D1%81%D0%B2%D1%8F%D1%82/item/383369-%D0%B5%D1%80%D0%B4%D0%BE%D0%B3%D0%B0%D0%BD-%D0%B2%D0%B5%D1%87%D0%BD%D0%B8%D1%8F%D1%82-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB", "text": "Реджеп Тайип Ердоган се обяви за победител в предсрочните президентски избори, които се проведоха на 24 юни, на база на все още неофициалните резултати и въпреки протестите на опозицията.   Около полунощ Ердоган направи обръщение пред хиляди привърженици, които се бяха събрали пред централата на Партията на справедливостта и развитието.   \"Никога не скланяме глава пред никого, освен Бог. Вие дадохте урок на онези, които чакат Турция да падне на колене. Победителят в тези избори е демокрацията, волята на народа, на всеки един от нашите 81 милиона граждани. Ние също си направихме изводите от тези резултати. Ще се изправим пред нацията и ще поправим недостатъците си. Ще спазим обещанията си\", каза Ердоган.   Победата му на първи тур беше постигната с мнозинство от  52.5%  (при преброени около 97.7% от всички бюлетини). Председателят на Върховната избирателна комисия Сади Гювен обяви, че Ердоган вече има мнозинство, а непреброените бюлетини не са достатъчно, за да променят крайния резултат от вота.   \"Надявам се, че никой няма да се опита да хвърли сянка на съмнение върху изборите, за да прикрие собствения си провал. Посланието е ясно: Турция даде урок по демокрация, с избирателна активност около 90%\", каза още Ердоган пред симпатизантите си.   Главният опонент на президента  Мухарем Индже  (Републиканска народна партия) получи около  30.8%  от гласовете според предварителните резултати. Индже и други опозиционери обвиниха държавните информационни агенции в манипулативни данни за изборния резултат, с цел да накарат наблюдателите да се оттеглят от центровете за преброяване на бюлетините.   Партията, издигнала Индже, получава само 22.7% от гласовете, което регистрира спад в сравнение с последния парламентарен вот от ноември 2015 г.   Мерал Акшенер , лидер на новосформираното движение IYI (Добрата партия), не успя да осъществи предварителните прогнози за изненадващо добро мажоритарно представяне, но получи парламентарно представителство благодарение на коалицията си с РНП.   Прокюрдската Демократична партия на народите също влиза в турския парламент с 11.2%, а арестуваният й лидер Селяхатин Демирташ спечели 8.2% от гласовете като кандидат-президент.   Изборите от юни 2018 г. отбелязват нова епоха в административната система на Турция, като прехвърлят контрола върху изпълнителната власт в ръцете на президента.   Това се случва в етап на непрекъснати критики спрямо стила на управление на Реджеп Тайип Ердоган, отстъплението от демократичните постижения и външнополитическите му конфликти със западните страни.   Самият ден на изборите протече напрегнато, с няколко случая на нападения срещу изборни наблюдатели. Клипове и снимки показваха предварително подготвени бюлетини. В някои секции в югоизточните части на Турция (където кюрдските партии са по-популярни) имаше случаи на намеса на въоръжени групи, които се опитваха да сплашат избирателите.   Тактиката на Ердоган за победа на парламентарните избори в коалиция с националистите на Девлет Бахчели се оказа успешна. Резултатът от вота показва, че без подкрепата на Партията на националистическото движение  нито Ердоган щеше да бъде преизбран, нито неговата ПСР щеше да може да управлява в парламента , посочва турското издание \"Хюриет\" в анализ на изводите от вота.   ПСР на Ердоган ще се принуди да работи заедно с Бахчели в парламента, ако иска да работи ефективно в законодателството. В случай, че Ердоган реши да се раздели с националистите, ще се наложи да привлече достатъчно висок брой депутати от други партии или да сключи коалиционно споразумение с други в парламента.   Девлет Бахчели успя да опровергае най-острите си критици - включително Мерал Акшенер - че Партията на националистическото движение все още не е изчерпана, въпреки отлива на привърженици. Устойчивостта му се оказа една от двете изненади в този вот, а сега Бахчели ще се превърне в ключов играч в парламента.   Решението на лидера на опозицията Кемал Кълъчдароглу да привлече новата партия IYI, като й осигури 15 депутатски мандата и да помогне на Мерал Акшенер в президентската надпревара, се оказаха неуспешни. Акшенер не успя да отлее достатъчно много подкрепа от редиците на Партията на справедливостта на Ердоган и националистите. Въпреки това ще се радва на парламентарно представителство заради коалицията с Кълъчдароглу. За сметка на това, тактиката с издигането на Мухарем Индже от страна на опозицията за кандидат-президент се доказа относително успешна. Представянето му беше втората голяма новина от нощта на изборите.   Индже демонстрира, че с личната си харизма и популярност има потенциал да увеличи подкрепата за опозиционната Републиканска народна партия от 25 на 30%.   Въпреки неговия успех РНП събра със 7% по-малко подкрепа от Индже. Възможно е да се стигне до сътресения в ръководството на партията и Индже да бъде избран за партиен лидер с оглед на нуждата от по-силно представяне на местните избори през март 2019.   Възможно е опозицията да оспори резултата от изборите или да поиска касирането им заради нередностите. За да се случи това обаче, ще им бъде нужна подкрепа от масово гражданско движение, а в страната на Ердоган това вече изглежда невъзможно - особено ако реши да управлява с още по-твърда ръка, след като президентският режим влезе в сила.", "date": "2018.06.25", "title": "Ердоган - вечният победител"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383370-%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD%D0%BE-%D0%BF%D0%B8%D1%81%D0%BC%D0%BE-%D0%BD%D0%B0-%D0%B8%D0%B3%D0%BD%D0%B0%D1%82-%D1%80%D0%B0%D0%B4%D0%B5%D0%BD%D0%BA%D0%BE%D0%B2", "text": "Не се ли страхувате г-н Борисов, че оставяйки на заден план човешкия фактор, довеждайки народа ни до просешка тояга, сте на път да се сдобиете с прозвището на „българоубиец” и всичко това става на фона на убийствената по размери корупция и присвояването на десетки милиарди левове, които можем  да докажем по всяко време!           Отворено Писмо   Уважаеми г-н Министър-председател,   На 07.12.2017г. изпратих въпросния материал до Вас, получих и обратната разписка. До ден днешен нямам отговор. Къде тук остава конституционното ми право на питане и отговор? Та нима нито един от повдигнатите от мен проблеми не заслужи внимание? Тази нечуваемост, липсата на обратна връзка я въведе г-жа Бъчварова. За мен е чудо, ако някой е получил отговор от канцеларията на кабинета на министър-председателя.   През 2015 г. направихме предложение, че ако оградата на българо-турската граница се построи по монолитен начин, би била с несравними предимства като надеждност, срок на гаранцията и др. Представихме подробна калкулация, че един метър ограда, построена по този начин, ще струва 500 лв. Отново не получихме отговор, а сами виждате за какъв глобален въпрос се касае, с какъв икономически ефект или разликата в случаят е 100 млн. лева. Свидетели сме как прахосахме на хаос над 200 млн. лв. и при всяка промяна на времето цели километри от оградата падат и ефективността е нулева. Гласувахме си и си отворихме отново вратичка за присвояване на десетки милиони левове, че възстановяването на въпросната ограда ще става без обществена поръчка.   Многократно повдигнахме въпроса, че отделените 3 млрд. лв. за санирането са нецелесъобразни. Няма да е трудно да се докаже, че 1 млрд. лв., та и повече се открадва. Санират се голяма част от панелни блокове, които са на предела на гаранционния си срок. Представихме отново калкулация, дори със завишени показатели, или 700 лв./м2, че със същите средства спокойно можеха да се построят 50 000 нови, монолитни, тристайни жилища, всяко едно с площ от 85 м2. По този начин щеше да се сложи началото на така необходимата трансформация на стария сграден фонд и най-важното предлагаме след широка обществена дискусия да се обсъди, тези жилища да се дадат преференциално предимно на високообразованите млади семейства, предимство да имат специалистите, на костващи цени с безлихвен кредит. При второто дете да им се опрощава половината от стойността, а при трето остатъчната. Това трябва да бъде само част от един бъдещ, цялостен проект, който да стане кауза за цялото ни общество и задължение за всички следващи правителства.    Да спрем изтичането и върнем потенциала на нацията си. На практика да тръгне истинското възраждане на родината ни. След като имате базата за стойността на едно жилище, всеки може да си направи сметка, ако ние сме правова държава и се върнат макар и половината от заграбените 16 млрд. лв. ДДС, ще можем да построим 133 хил. жилища. Установи се, че от неизгодните договори с американските централи загубите на година възлизат на по 500 млн. лв., което ще рече, че губим още толкова жилища.   Никой да не се съмнява, предполагам, че ще затвърдите мнението си с последващите примери, че годишно мафията-олигархията присвоява от обществените поръчки и от активите на държавата и общините над 7-8 млрд. лв.   Нямаме отговор и на редицата запитвания кое налага преписките по строителните книжа до издаване на разрешителното да се бавят с месеци и години. Колко милиарда са загубите за бизнеса и държавата? Какво да правим ние строителите по това време, огромната техника и оборудване, голяма част, от която е закупена на лизинг, и най-вече специалистите? Всички проблеми на обществото щяха да се разрешават, ако я имаше чуваемостта, ако я имаше обратната връзка, ако бе налице отговорността. Та нима не виждаме, че това се прави умишлено, с една единствена цел, да се създаде корупционна среда, да бъдем изнудвани, рекетирани и ограбвани. Едно е да се говори, че се назначават на възлови места в държавата калинки, друго е да видим какви са последствията. Допуснахме да ни управляват хора, които не са забили и гвоздей в живота си, за да си закачат шапката!   Ето и резултатите от една такава порочна политика, изпитана на собствения ми гръб.   Имам себе си за отговорен човек, доказал съм го във времето. От тази си позиция, след като съм изчерпал всички възможности, съм принуден да се обърна вече към сънародниците си с молба да ми съдействат да се спре по-нататъшната репресия срещу мен.  Да ми се разреши да работя и даде възможност от структурите на Ц. Цветанов да завърша проектирания от фирмата ми жилищно-търговски комплекс върху собствен поземлен имот (ПИ) с обем от 14 000 кв.м РЗП на стойност 12 млн. лв., осигуряващ 4 млн. лв. различни отчисления към държавата, както и осигуряване на 400 работни места.    Този обект, съобразно пределната ми възраст и края на кариерата ми, се явява сградата на живота ми! Вярвайте ми, в близо 50-годишната си трудова дейност не съм се отделял нито за ден от строителната площадка. Олигархията-мафията използвайки съда, а и другите институции като бухалки за саморазправа срещу всеки, който се противопостави на корупцията и престъпното статукво, в продължение на почти 9 години, демонстрирайки своята недосегаемост, се гаври с труда и достойнството ми, съсипвайки бизнеса ми и всичко направено дотук, въпреки съдебните решения, включително на ВАС, че строителните ми книжа са напълно изправни, и неоснователно и неправомерно е спряно строителството ми. Господата търсят нови и нови мотиви и отново те пращат в дългата съдебна сага.    С приведените впоследствие от мен десетки конкретни примери ще се убедите, че се извършва престъпление срещу човек, който изцяло е отдаден на работата си, хората и обществото. Човек, който с мащабите си е решавал значими обществено-икономически и социални проблеми.   Моята тревога не от вчера и от днес, тя не идва само от личните конкретни примери, а и от глобалните. Та нима не виждаме, че пред очите на всички ни обществото ни се разпада, Майка България си отива? Та нима не виждаме, че страната ни се управлява безхаберно и престъпно, на принципа: „Над нас е Господ, след нас потоп.”?   Та нима не виждаме, че тази тотална разруха и разпад на обществото ни не е случайна, а е добре организирана и дирижирана, тя обслужва не само нашите престъпни безродници, а и чужди на страната ни геополитически, както и имперски интереси. Всичко това има само едно определение – национално предателство. И друго, няма по-голямо падение за народ като нашия, който отделя десетки милиони не за децата в неравностойно положение и други социални групи в нужда, а за охраната на своите палачи.   Всички ние с бездействието си извършваме престъпление пред хилядите ни предци, които дадоха живота си, за да я има днес България, престъпление пред нашите деца и внуци.   С огромно заграбените средства олигархията-мафията обсеби почти изцяло пресата и на 100% институциите, и действа от позиция на властта – от позицията на силата.  Истината и моралът останаха на заден план. Ето защо аз настоявам, след квалификациите, които ще направя с конкретни факти и имена, че  убийствената със своите размери корупция, която е обхванала като раково образувание целия държавен организъм и застрашава вече националната ни сигурност, е на най-високо, правителствено ниво, че тя е немислима без прякото съдействие на министър-председателя Бойко Борисов, осигуреният чадър на Главния прокурор Сотир Цацаров, без провеждането по места на престъпната политика от партийните структури на Цветан Цветанов.  Това е една от основните причини мафията-олигархията, обезличавайки институциите, да обсеби цялата държава. Трябва да сме справедливи, че корупцията не тръгна именно от тях, но на практика при тандема Борисов-Цацаров корупцията стигна нивото на цинизма. Те се оказаха най-сполучливият проект на задкулисието.   Нямам съмнения, че ще бъда подкрепен в исканията си и от българското общество, още на другия ден след излизането на конкретния материал, г-жа Арнаудова, говорителка на Върховна касационна прокуратура, да осведоми българското общество, че срещу мен Игнат Веселинов Раденков, заради направените квалификации в публичното пространство, е образувана съдебна преписка за клевета и обвинения на длъжностни лица на най-високо ниво в държавата.     За да няма никакви оправдания представям и комплексна съдебнопсихиатрична и психологична експертиза, с което още един път декларирам, че нося пълната отговорност за казаното от мен. Уверявам Ви, уважаеми сънародници, че никога не съм търсил сензации и евтин популизъм,  вярвайте ми, единствената ми подбуда, е че не се осъзнават последствията за нашето общество от една такава престъпна политика. Само в един публичен съдебен спор ще имате възможността да разберете колко брутално, цинично и пладнешки е ограбван труда на цели поколения. Ще се убедите, че такова ограбване на труда на човек от човека, българската история не помни!   България си отива и от криворазбраната недосегаемост, несменяемост, ненаказуемост на българския магистрат .    Съседна Румъния, благодарение на безкомпромисната борба с корупцията, за кратко време удвои жизнения стандарт на своя народ. Под ударите на закона попаднаха и стотици магистрати – съдии, прокурори, адвокати. Неотдавна в пресата се изнесе, че висшият магистрат Мирча Молдован за осигуряване на чадър над т.нар. „асфалтови принцове” е осъден на 22 години затвор. Уверявам Ви, че ако при нас се приложи върховенството на закона, то за осигуряваният чадър от Окръжния прокурор на Варна Владимир Чавдаров по време на двата си мандата, оглавяващ въпросната институция, няма да стигнат и 220 години. За тази му „общественополезна” дейност след добрата оценка беше издигнат от ВСС за оглавяващ Апелативна прокуратура Варна, за да продължава да осигурява надеждността, вече от по-горната инстанция.    Избирането на г-н Чавдаров за Апелативен прокурор показа още един път, че олигархията-мафията е обзела цялата държава, и най-вече ВСС.   Предполагам, че никой нормален българин не очаква от новото антикорупционно звено за борба с корупцията по високите етажи да поведе истинска борба срещу това убийствено явление за страната ни. Сами виждате, че занимаваме обществото с корупцията в общини като гр. Септември, Болярово, Червен бряг, с Иванчева и други. Несериозно е дори да се мисли, че разследващите ще проверяват тези, които са ги назначили. Дори побързаха да легитимират, че Пеевски бил най-проверяваният и не са намерили нито една злоупореба. Ако сме истински в намеренията си, първите обстойни проверки от новосформираното звено трябва да бъдат насочени там, където се влагат най-големите капитали, София, Пловдив, Варна, Бургас и др. Трябва да бъдат насочени към онези 15-20 подставени фирми и техните сателити, обслужващи олигархията.    И още по-конкретно, наложително е да се започне от най-подставената, най-криминалната фирма, каквато е „Хидрострой” Варна, чрез която мафията-олигархията усвои милиарди левове. Схемите са кратки и ясни.     Наивно е дори да си мисли, че има някакви конкурси, някакво състезателно начало. Чрез манипулирани търгове се завишават многократно и произволно цените на обществените поръчки или на принципа „колкото, толкова”. Съвсем умишлено не се прави напълно завършен проект с количествено-стойностна сметка (КСС), която да послужи за стартова цена при конкурса. Това дава възможност проектите да се променят многократно, а оттам и цената на дадената ОП да се завиши 2-3 пъти, та и повече. Не можете да намерите нито един обект, който да е завършен на първоначалната обявена конкурсна цена.  Още по-опасно явление е, че тези подставени фирми изпълняват ролята на посредници, на брокери, като след безпроблемното спечелване на ОП присвояват обикновено 30-40% от стойността за обекта, отпусната целево за въпросната ОП, която сума по закон никой няма право да обсебва, присвоява и отклонява.   Ето само няколко примера.   Провежда се ОП за преместване на два коловоза на Стара гара Варна . Поръчката не се печели от единственото специализирано държавно предприятие в страната ни, което се намира само на 5 км от гарата, а се печели, представете си,  отново от „Хидрострой” Варна, която от своя страна я възлага на въпросното специализирано предприятие, като прибира от посредничеството 3 млн. лв.,  без да са си мръднали пръста. Печели и търга за саниране на общинските сгради в гр. Троян, взима половината от средствата и оставя местните подизпълнители да се оправят. Ще Ви представим, да видите какви огромни суми се обсебват неправомерно от ОП, доказано със съдебен акт, като в едната ОП, брокерът е усвоил 70% от стойността, в другата ОП 75%, а в трета, представете си, 82% и само 18% са оставени за реалното изпълнение на ОП.     Въпросната фирма само след два месеца печели търг за 24 544 809 лв., от които, по същата схема, присвоява 15 млн. лв. След което същата фирма печели и търг от 114 млн. лв за водния цикъл на Русе.   Още по-категоричен е случаят Масларова от 19 млн. лв., отпуснати за въпросната ОП, разследването доказа и внесе в съда, че с 170 акта – протокола е доказано, че са усвоени, а неизвършени 11 млн. 38 хил. лв. Ето резултатите от криворазбраната несменяемост, недосегаемост и ненаказуемост на българския магистрат. Ето какво постановява апелативният съдия, че обвинителният акт в случая не отговаря на стандартите на какъвто и да е юридически акт, тъй като е „неясен, непълен, неразбираем, противоречив и концептуално невъзможен”. И така делото се протака вече 10 години. Само от приложението на тази схема олигарсите присвояват десетки милиарди левове.   На евентуалния съдебен процес, който би трябвало да е задължителен, ще представя неопровержими не десетки, а стотици факти, подкрепени с документи, съдебни решения, заключения на АДФИ, Сметна палата, на финансистите, пряко работещи в Община Варна и др., но най-вече ще представя стотици първични документи, актове и протоколи, за установяване завършването и заплащане на натурални видове СМР, които на практика представляват документи с невярно съдържание, чрез които са източени неправомерно стотици милиони левове или са усвоени, а неизвършени работи. Засега ще маркирам, макар и телеграфно, само няколко.   Уверявам Ви, че картината, която ще Ви покажа по-долу, ще е идентична ако направим проверка на отчетната документация на Спортна зала, Колодрума, която и да е пътна отсечка или пътно съоръжение, санирането, оградата, и която и да друга обществена поръчка.   С поредната измислена схема на т.нар. „конкурс за обособени позиции” отново нашите подставени фирми, а именно „Хидрострой”, „ИНЖСТРОЙИНЖЕНЕРИНГ” и трета тяхна сателитна фирма печелят конкурса за общо 50 млн. лв.  След като няма никаква реакция и вече са усвоени няколко милиона от отделените средства, се прави, разбира се, незаконосъобразен анекс и се анулира договорът. Сключва се нов договор със същите фирми, при същите условия, за същия период като сумата вече нараства на 140 млн. лв. или с 90 млн. лв. повече от първоначалната. Въпреки голямата обществена реакция и най-вече на финансиста на Общината, че тук вече става въпрос за буквална кражба на 90 млн. лв., господата не се спряха пред нищо и проведоха поредния манипулативен търг по същата схема, със същите хора, този път за 300 млн. лв. за периода от 2012-2016г. Обсебиха почти целия ресурс на Общината.     За незаконосъобразността при обсебването на тази огромна сума от 440 млн. лв.,   АДФИ констатира, че проведените по този начин няколко обществени поръчки са в разрез не само със ЗОП, но и с Директива № 2004/18 на ЕК. И всичко това е узаконено само с това, че срещу кмета Кирил Йорданов и директора на общинското звено „Инвестиционна политика” Валентин Вълканов са съставени актове за установяване на административно нарушение.   Първото нещо, което предприе мафията с лобистките закони, е узаконяването на грабежи за милиарди левове, прикривайки се зад колективните решения, изтичане на давностния срок, административни наказания и др. Затова предстоящият нов проект, новата алтернатива, която неминуемо ще изведе страната от това незавидно състояние, трябва да заяви пред обществото, че ще премахне всички тия лобистки закони. Не може и не трябва да има давност за онези, които ограбиха собствения си народ.   А ние ще докажем по безспорен начин, разбира се, чрез назначените от съда вещи лица, на базата на протоколите, че само при тази 440 млн. лв. ОП са откраднати 200 млн. лв., чрез съставяне на документи с невярно съдържание, благодарение на които са усвоени средствата, без да е извършена работата.   Ще останете учудени, запознавайки се с фактите, с документите, че неправомерното завишаване на цените 2-3 пъти спрямо реалните е нещо нормално.  Разследващите ще видят случаи на неправомерно завишаване на 7-8, та дори 15-20 пъти над реалните.     Ще видите първични протоколи, в които строителните отпадъци, извозени с Камаз на 5 км, ни струва 100лв. на километър .   При едни и същи условия, по едно и също време, при снегопочистването нашата подставена фирма „Хидрострой” получава 91,80 лв./км, докато на другата фирма се плаща 10,13 лв./км, а при разсола на нашата фирма се плаща 54,30 лв./т., а при другата 8,50 лв/т. Ще видят дублирани количества на видове работи, освен това завишени 6 пъти спрямо реалните.    Случаи, в които изписаният асфалт спрямо количеството асфалтирана площ възлиза на 47 см дебелина. В друг случай резултатите показват, че реално са вложени 2952 т. асфалт, а са актувани 3813т., или са усвоени, но неизвършени 861т. на стойност 215 250 лв. По правило при оборудването на детските площадки, а и всички останали съоръжения се завишават 3-4 пъти, и конкретно люлка, закупена от производителя от Провадия за 420 лв. е актувана за 1697 лв. т.е 4 пъти повече. Зад тези безобидни цифри и факти седят злоупотреби, грабежи за милиарди левове.   И още, вижте как са заложени още от самото начало в договора и са отворени вратички за източването на вече депозираните 440 млн. лв. Представете си, вследствие симбиозата „ИП”-„Хидрострой”, в договора е записано, че цените на видовете асфалтовобетонови смеси не са част от офертите на участниците, съответно от договора за обществена поръчка, а се доказват със заповед, издадена от ръководителя на фирмата-изпълнител. Това, разбира се, категорично е доказано в доклада на АДФИ, че е противозаконно, но на практика е дало възможност цените да бъдат завишени с 35% спрямо реалните.    Асфалтът е най-обемното перо, за целта са изразходвани над 100 млн. лв. от въпросната поръчка, което прави 35 млн. лв. кражба само дотук.    И за да потвърдим категорично казаното дотук, ще представим пред съда и един от стотиците конкретни сигнали, направени от нас до прокуратурата. Както обикновено се постановява „Няма достатъчно данни за извършено престъпление”. Внасяйки въпросния спор в съда, след съдебното разследване, съдът постанови, че въпросния протокол-акт за установяване завършването на натурални видове СМР е завишен точно 10 пъти. Нещо още по-категорично в заведените следващи идентични 25 дела съдът постанови, че съставените протоколи са с невярно съдържание, и че фиксираните в тях видове работи не са извършени и отхвърли окончателно иска на Община Варна. Или по-точно става въпрос    Община Варна гласува 2,5 млн. лв. за незаконното строителство. Разбира се, поръчката отново е възложена на нашата фирма „Хидрострой ”, които по общоприетата най-безотговорна практика, съставяйки протоколи с невярно съдържание, задължават неправомерно собствениците на редица преместваеми обекти, на които помогнахме да защитят и докажат своята правота в съда, че „Хидростой” е актувала и завишила многократно средствата, които е усвоила, но на практика не е извършила.   Обществената поръчка за ремонта на пл. „Независимост”  се печели на базата на дадения 17-годишен гаранционен срок. В договора е записано, както и на всичко поръчки, че средствата за евентуални ремонти по време на гаранционния срок ще са за сметка на изпълнителя. Вследствие некачественото изпълнение, пред очите на всички варненци, ремонтите започнаха още първата година. Според констатациите на АДФИ, а и др. проверки, при възложените 30 обществени поръчки в период от 10 години за ремонт на въпросния площад, при нито една от тях не е спазен Закона за обществените поръчки /ЗОП/.    Установява се масово завишаване на цените спрямо договорените, както и на количествата. Категорично е заключението на АДФИ, че за проверявания период цената за ремонт на 1 м2 от настилката на площад „Независимост” е увеличена неправомерно 2,5 пъти, от 37,19 лв./м2 е нараснала на 90,98 лв./м2. Това на практика беше отново бездънната каса на подставените фирми като „Хидрострой”.     Няма да е трудно за вещите лица да докажат, че усвоените милиони за ремонтите, превишават тези, отделени за обновяването на площада. И тези средства са отново за сметка на нас данъкоплатците.   Отново заявявам, не десетки, стотици са примерите, с които сме сигнализирали прокуратурата, но от следващия които ще приведем, би трябвало всички да се срамуваме. Търси се поредната шеста обществена поръчка за подставената фирма на директора на Здравна дирекция към Община Варна. Всичките са спечелени с 70-годишна гаранция и 4 пъти по-малък срок за завършване от технологичния и обявения. С разрешение за поставяне на временен обект от дървена конструкция, който не е трайно свързан със земята, касае се за терен на горски фонд, господата построяват монолитна сграда за образователен център за деца в неравностойно положение в землището на кв. Аспарухово, и когато сградата е напълно готова, служител от Общината не дава разрешително за прокопаване и свързване на сградата с канализация, ток и вода. След което сградата се изоставя, разграбва, и последното наводнение в кв. Аспарухово отвлече остатъците в дерето. Общината, респективно всички ние данъкоплатците, сме осъдени на последна инстанция да заплатим 900 хил. лв. на изпълнителя.  Ведомството на прокурора г-н Чавдаров и в този случаи не видя никакво закононарушение.   Сигнализираме прокуратурата, представяме и протокол за установяване завършването на натурални СМР. Разследването доказа, че протоколът е автентичен. Замервайки на място се доказа, че само от завишаването на количествата цената на ОП е нараснала тройно. И трите инстанции на прокуратурата постановяват, че няма данни за извършено престъпление. Количествата са на място, могат да се измерят по всяко време, включително и сега.   Най-големият проблем за мен, разбираемо, като строител, е как след огромната сума, открадната от обществената поръчка, и най-вече липсата на какъвто и да е контрол при изпълнението на строителството, само след месеци, или най-малкото един зимен сезон, се разпадат цели километри от новопостроените пътища, тротоари и бордюри. Падат мазилките на фасади и покривни изолации. Свидетели сте как рухнаха 25-30 новосанирани блокове, оградата на границата и т.н. На практика наливаме вода в каца без дъно.    Половината средства се откраднаха, другите се вложиха нецелесъобразно. Десетки са сигналите до всевъзможните институции да се спре това голямо престъпление. Този проблем беше първа точка в сигнала, подписан и подпечатан от 26 партии, граждански сдружения и отделни личности. Многократните опити да бъдем приети и потърсим съдействие за решаване на проблема от Окръжния прокурор на Варна Владимир Чавдаров, ни бяха отказани с мотив, че нямало такава практика. Проблемът е по-сериозен отколкото може да се каже и напише. Само преди десет дни падна тавана на детска градина „Мир”, построена само преди година. Децата се отърваха само с уплаха и одрасквания. При това, забележете отново, от изнесената цена в пресата, спрямо РЗП на сградата, цената отново е три пъти по-висока от реалната.   Умолявам Ви, уважаеми сънародници, да не се подценява този въпрос. В сряда 20.06.2018г. в Пленарна зала на Община Варна родителите на децата от училище „Васил Левски” кв. Аспарухово заявяват на кмета Иван Портних и общинското ръководство, че няма да пуснат децата си в новопостроеното училище, въведено в експлоатация през 2012г., тъй като течовете и другите недостатъци са най-малкото, но се опасяват от това, че сериозно е поддала конструкцията на сградата, особено покривната, стълбищната и др. Кметът им е заявил, че е изключено новата учебна година да започне в училище „Васил Левски”, че на Общината ѝ е било необходимо първо да изготви нов конструктивен проект, провеждане отново на ОП, осигуряване на средства, и че децата ще бъдат разставени в съседните училища. Представете си, ако при това безотговорно строителство, стане земетресение, та макар и от 4-та, 5-та степен, пораженията ще са страшни.    Проверете в нашите тревожни сигнали до институциите, че сме засегнали и този въпрос, че именно тази фирма, построила въпросното училище, „Стоянстрой” ЕООД гр. Пловдив, чрез престъпната схема „Публично-частно партньорство”, която се доказа за такава, включително и от доклада на АДФИ, се сдоби с над 20 имота, като в замяна построи ето такова надеждно строителство на Община Варна, което неминуемо ще е рисково по примера на построеното училище и трябва да се вземат превантивни мерки. Случайно ли е, че в едната ОП общинските имоти превишават стойността на обекта, който трябва да се построи, с 814 505 лв. Кметът Кирил Йорданов предлага и общинския съвет гласува да се намали оценката с въпросната сума в полза на фирмата. При следващата поръчка отново общинските имоти са с по-висока цена от обекта, този път, с 320 хил. лв. Кирил Йорданов отново предлага и се гласува, този път, да се завиши стойността на обекта с въпросната сума. АДФИ обаче констатира, че решението на Общински съвет е неправомерно,  и че хазната е ощетена с 1 134 505 лв., и сега отново ние данъкоплатците ще отделим над 1 млн. лв. за ремонт на новопостроеното училище.   На всичкото отгоре нито в клин, нито в ръкав. Европейският депутат Емил Радев, в отговор на нашите настоявания да се вземат мерки срещу безконтролното и порочно строителство, ползва властта си и в предаване по „БТВ”, а след това и в нарочна пресконференция отстоява тезата и убеждава обществото, че не можело и дума да става за компромиси по отношение на качеството в строителството на Община Варна.   Това са само една малка част от примерите.     Тук обаче трябва да си дадем отговор на големия въпрос – Как така тези високообразовани служители от звеното за Инвестиционна политика /ИП/ към Община Варна подписват с ясно съзнание документи с невярно съдържание, които стават предпоставка за неправомерното източване на стотици милиони левове. Те са наясно, че това е документално и лесно доказуемо, и че могат да попаднат по всяко време под ударите на закона. Отговорът е само един и той е стряскащ. Те са наясно и добре пресмятат, че мафията е по-силна от държавата.   Кой е прав в случая? С дело №16 гр. Сливен, 26.10.2016 г., Сливенски военен съд осъжда подсъдимия Илиев на 10 години затвор ефективно, конфискация на два от апартаментите му, ведно със склад и гараж, и ПИ в регулацията на Варна, заради крупна злоупотреба на стойност 994 896.21 лв. или за съставяне на неправомерни актове, в които са актувани и усвоени, а неизвършени видове работи. Показателно е това, че въпреки отсъствието на подсъдимия по време на съдебното заседание, тъй като е обявен за общонационално издирване и е напуснал страната, съдът постановява, че това не е повлияло на решението, тъй като доказателствата са неотразими и повечето от тях са доказани документално.   Ето резултатите, когато правосъдието е налице. За 1 млн. лв се присъждат 10 години ефективно и конфискация на имуществото, докато за кражби на милиарди левове няма нито виновни, нито последствия.   Ако българското гражданско общество не се осъзнае и не въстане, ползвайки конституционното си право на суверен при неминуемия предстоящ общонароден граждански протест не направи  такава грамада пред вратата на ВСС, че да затворим духа на това проклятие, за които българското общество отдели от оскъдицата 7 пъти по-голяма заплата от тази на българския учител, а те на практика предадоха собствения си народ и застанаха на страната на мафията. Римското право е изписано и на сградата на Съдебната палата – Законът е основата на държавата. Първата и неотложна задача трябва да е да си върнем държавата, да се издигне върховенството на закона и справедливостта в обществото.   Аз съм напълно наясно срещу какво явление заставам, от къде и защо ми идват неприятностите, но справедливостта, особено когато тя касае обществото, достойнството и моралът са над всичко.   И аз ли да не вярвам на ген. Тончо Михайлов, бивш началник на окръжно МВР Стара Загора, който заяви в публичното пространство:   „ Цветан Цветанов ни нареди неудобните за властта хора до 10 дни да бъдат премахнати.”   Неотдавна нашето Г.С. „Съграждане” направихме писмено обръщение към Строителна камара Варна за среща, разговор по проблемите с убийствената корупция в Община Варна, забавянето на преписките по одобряването на строителните книжа с месеци и години и др. В отговор на нашето писмо инж. Витанова определи деня и часа на исканата от нас среща. Ден преди да се състои, срещата се отложи. В разговор с колегите и най-вече с инж. Валентин Вълев, успешен бизнесмен, заемал предшестващите два мандата като ръководител на Строителната камара, ни заяви:     „Не се учудвайте, че няма да се състои уречената среща. Хората се страхуват, Вие трябва най-добре да ги разберете, че ако те вземат страна, още на другия ден ще им пратят прокурори, ревизиори и ще им съсипят бизнеса.”   Вижте на практика казаното, както от ген. Михайлов, така и от инж. Вълев .    На 17.10.2012г. с изх. №62478 получих от НАП „ИСКАНЕ за представяне на документи и писмени обяснения от задължено лице” за произхода на средствата послужили за предоставяне безвъзмездно на суми. Става въпрос за издръжка на внука ми за завършване на средното му образование, тук във Варна. Или по-точно за даваните от мен 250 лв. на месец в продължение на 6 години, или сума от 18 000 лв. Всякакви опити да обясня, че се изпълняват нечии поръчки, и че НАП може спокойно да види от месечните, та и годишни отчети, че фирмата ми развива голям обем строителството, че продавам готова продукция от жилища, търговски площи, отдавам помещения под наем, и че 250-те лв. са нещо нормално, че е излишно и обидно за мен да давам каквито и да е писмени обяснения. Категорично ми заявяват, че в противен случай ще ми изпратят ревизия.     Те изпълниха поръчка. Демонстрират своята власт и влияние, с цел да ме унижат, да ме възпрат в отстояването на борбата ми срещу корупцията и беззаконието, но най-вече целят да насадят страх в останалите, че пред нищо не се спират.   Вярвайте г-н Министър-председател, ако това опасно явление, наложено от г-н Цветанов в последните 7-8 години със своите партийни структури по места, не се осъзнае и не се спре деребейството им и използването на институциите като инструмент за репресия срещу всеки, който въстане срещу статуквото, то страната ни окончателно е обречена.   Ще Ви приведа конкретни и убийствени примери в тази посока, които изпитах и продължавам да изпитвам на собствения си гръб   . Ето защо търся съдействие и от българското общество, за което съм работил всеотдайно през целия си съзнателен живот.     Преминах през Ада.     На никого не пожелавам това унижение. Построих още две-три знакови сгради, предимно в централната част на Варна. Проектирах жилищно-търговски комплекс от затворен тип с разгърната застроена площ (РЗП) от 14 000 м2 в новостроящия се кв. „Изгрев” с отлична панорама.   Бях предупреден от добродетели, че ми се готви отново капан,  за целта направих две съгласувателни писма до кмета и главния архитект: „Ще имам ли проблеми при издаването на разрешителното за строеж при така подготвените строителни книжа за предстоящото строителство в собствения ми ПИ, който е със статут на временно-производствена база?”. Отговорите и в двата случая бяха категорични: „Разрешение за строеж може да се издаде за УПИ XIV-3194,3556, кв.12 по плана на ЖК „Изгрев” гр. Варна, съгласно одобрения ПУП-ПРЗ със Заповед № Г-230/05.05.2005г.” След като внесох проектите в Главна община за одобрение и издаване на разрешително за строеж, съборих производствената си база, което беше основната дейност на фирмата ми, за да подготвя терена за бъдещото строителство. На 09.04.2010 г., което ще рече 7 месеца и 3 дни след внасянето на документите за одобрение и издаване на разрешително, получавам отговор или отказ, да съм процедирал нов ПУП. Това е най-безобидният начин за разчистване на сметки, отпращайки те в дебрите на многогодишната съдебна сага.   След 4 години на 08.04.2014г. с дело №4882 ВАС постанови, че строителните ни книжа са напълно изправни и не е имало никакви причини да бъде спряно строителството.   Терорът срещу мен не спира дотук.     Когато започнах да създавам организация върху бъдещото строителство с голяма изненада разбрах, че имот, който закупих през 2005г., за да го приобщя към жилищно-търговския комплекс, е бил разкроен на три парцела, без да бъда известен, като един от новообособените парцели вече е придобит от въпросни господа с нотариален акт, чрез констативен протокол за давностно владеене. И отново след 9 съдебни заседания в продължение на 4 години Варненският окръжен съд с решение №1841 на 04.05.2017г. постанови, че обявява за нищожен  нотариалния акт на въпросните господа, придобит с констативен акт, които са си послужили с лъжесвидетелство, и връща собствеността на фирмата ми.   Говорим за феодализиране на страната ни. Най-консервативната институция, каквато е Кадастралният план, се разкроява като селска бахча. Подменят се номера, подменят се граници, подменят се собственици. Стотици наши сънародници останаха без имотите си.   Господата се готвят отново да ме вкарат в поредната съдебна сага и обектът да бъде спрян и отложен в годините. За целта този път потърсих съдействие от зам.-кметът Пейчев, който прояви пълно разбиране и ме увери, че ще ми съдейства да се предотврати евентуално неправомерно възпиране.   Методите за въздействие и ликвидиране на неудобните хора като мен са прости и ясни. С цената на всичко, ползвайки властта си, ти спират производството, а оттам спират и приходите на фирмата. Изпадаш в несъстоятелност. Не можеш да си покриваш задълженията към НАП, местни данъци и др. и съответно банките ползват този мотив, за да не ти отпуснат кредит. И ти изведнъж ставаш метафорично като едно безпомощно животно сред хиените от лихвари, продажни нотариуси и др.   След като банките отказаха да ме кредитират бях принуден да сключа договор с лихвари или лицето Дафинка Бобева, пенсионер, която впоследствие се оказа, че е подставено лице в престъпната дейност на сина си Тодор Иванов Иванов, 50-годишен, без един ден трудов стаж в живота си, ползвайки се със статут на безработен в Германия. Или срещу 70 хил. лв. кредит се задължих да върна, само след 3 месеца, 84 хил. лв., а за целта ипотекирах фирмени имоти с данъчна оценка от 700 хил. лв. Сделката по настояване на лихварите се изповядва при всеизвестния за варненци нотариус Янчо Нестеров. Седмица преди да изтече падежа по позната схема кредиторите се покриха. Ден преди падежа заложените ми имоти вече са прехвърлени на името на майката.   По моя жалба до прокуратурата разследващите разкриха цялата измамна схема.     Данните от Агенцията по вписванията за имотното състояние на въпросната Дафинка Бобева и синът ѝ Тодор Иванов показаха, че тази 82-годишна възрастна жена, пенсионирана като кондукторка с възможно най-ниската пенсия в последните 10-12 години е изповядала 32 сделки, в някои от случаите като кредитор, купувач, продавач, след което е станала собственичка на десетки имоти за милиони левове, включително и в най-престижната част на Варна и вилната зона, а на името на сина ѝ се водят още 6 изповядвани сделки, като за начало са притежавали само 60-квадратен панелен апартамент в кв. „Младост”. Разследването показа, че методите на изнудване във всичките сделки са едни и същи.   Най-показателният пример, непосредствено след мен, е случаят със строителния предприемач Сашо Янакиев.  Срещу 45 хил. лв. кредит от баба Дафинка по същата схема им вземат фамилната къща, в която съжителстват три поколения на стойност 600 хил. лв. Десет човека впоследствие останаха на улицата. В среща по случая с Апелативния прокурор на Варна, тогава Васил Миков сподели, че Тодор Иванов е известен на прокуратурата, че се занимава с престъпна дейност, лихварство, имотни измами  и канали за износ на контрабандни антики, но чадърът над него е от най-високо ниво. На прокуратурата е известно дори, че при нотариус Янчо Нестеров са водени, включително и вързани хора да подписват, но хората ги е страх да се оплачат. Само час след излизането от прокуратурата, виждайки безизходицата, въпросният потърпевш 50-годишният Сашо Янакиев се притесни, получи масиран инфаркт и почина на място.    В разследването се доказва още, че Тодор Иванов е участник в канал за износ на антични предмети. За две години и половина безработният е прелетял 74 пъти маршрута Варна-София-Мюнхен и обратно (по справка от КИАД), в някои от случаите по четири пъти в месеца. Същият бе задържан на ГКПП – Аерогара София при опит да изнесе ценности. В куфара му били открити сребърна гривна, фибула, златна обеца, статуетка, 13 златни, 81 сребърни и 3 бронзови монети. Стойността на намерените монети е за около 22 000 лв., смятат специалисти. Чадърът отново се оказа надежден, след прокурорска намеса бе освободен и пуснат да премине границата. За разлика от нашата прокуратура и полиция, немската полиция е проследила този канал. Тодор Иванов беше задържан в Германия при опит да освободи колет от България със стотици археологически антики с голяма историческа стойност.     В продължение на шест месеца е бил задържан и разследван за произхода на средствата и имотите, които притежава. Искането на немските служби за данни за имотното състояние на Тодор Иванов в България е било отказано. Всеобщо е мнението, че през същия период, през същия канал, от същите хора се изнесоха реликвите от разбития и ограбен археологически музей във Велико Търново.  След разбиването на канала Тодор Иванов посети България само два пъти.   Лично на мен тази престъпна фамилия, освен унижението,  ме оскъпи 3 пъти спрямо тегления 70 хил. лв. кредит. Въпреки че разследването, на база на категоричните доказателствени материали, приключи с мнение за съд, прокуратурата не повдигна обвинение. При завеждането от моя страна на съдебен иск за причинените ми материални щети, особено по незаконното прехвърляне на имотите, съдът не само че не даде ход на делото, а ме осъди да заплатя 4 000 лв. адвокатски хонорар. Това беше повод всеизвестният за цяла Варна, не само за Апелативния прокурор Миков, нотариус Несторов, ползвайки връзките си, заради 4000 лв. да ми запорира всичките имоти, за да не мога да предприема никакви действия. Сменяйки трима съдия-изпълнители като и тримата си начислиха съдебните такси, обявявайки многократно имотите ми за продан, с което ме оскъпиха многократно спрямо присъдената сума.    И не знам за кого трябва да е срамът, дали за правораздаването в страната или за мен.    Вече 2 години половината ми пенсия се удържа в полза на баба Дафинка. Както видяхте по-горе НАП изпълнявайки поръчка на мафията ми иска писмени обяснения за 250-те лева на месец, които съм отделял за издръжката на внука си, а прокуратура не взема отношение за придобиването на имоти за милиони левове от тези престъпници, заграбили домовете и оставили на улицата десетки семейства.    Та нима ще е трудно на разследващите органи, запознавайки се с всички документи по случая, да установят дали овластеният с правата на съдия Янчо Нестеров си е послужил с измама. Да проверят и десетките случаи, които битуват във Варна по въпросната персона.    Когато най-после, минавайки през ада, ми предстои да създам организация за започването на строителството на комплекса като няма никакви рискове, тъй като поземленият имот от 6100 м2 е фирмен, няма да обезпечавам този път собственици. За стартиране на проекта се нуждаех от кредит от 200 хил. лв. Приходите на фирмата от наеми на дълготрайни договори с доказани фирми като „АДРЕС” и др., са два пъти повече от сумата, необходима за погасяване на кредита, така че банката-кредитор не поема никакъв риск. Освен това ипотекираният имот за целта превишава два пъти искания кредит, и то по данъчна оценка, а продажната е двойно по-голяма. Въпреки всичко ми беше отказано.   В момента съм принуден и подписах договор за кредит срещу 16,16% лихва с конкретна финансова къща, а преди това, вкарвайки ме в несъстоятелност след като съборих производствената си база и спряха обекта ми, и влязох в задължения към НАП и др., бях принуден да тегля и погасих кредит с 30% годишна лихва. Дори потърсих съдействие от Кольо Парамов, с когото се познаваме и другаруваме над 40 години, човекът, запознат най-добре с материята, който остана учуден как при тези условия не могат да се отпуснат исканите 200 хил. лв. и ме свърза с Левон Хампарцумян. Обясних му ситуацията, това което казах по-горе. На пръв поглед думите му бяха обнадеждаващи, но след 3 месеца ми се отговори, че кредитът не е одобрен.   Парамов ме посъветва да направя постъпки към Банката за развитие на средния и малък бизнес като най-подходяща за целта. Внесох необходимите документи, в две-три срещи и разговори, според каноните на банката. Въпреки че съм погасил задълженията към Янчо Нестеров и други, и то преди 2 години, делата не са приключени и забраната не е вдигната. Аз на практика не мога да намеря съдия-изпълнителите на Янчо Несторов, единият е от София, чиято първа задача е, след като са образували дела и сумата е погасена, да вдигнат забраната, но аз представих документи на Банката за развитие, че сумите са изплатени и нямам никакви задължения, и че е въпрос на време делата да бъдат прекратени. Вторият въпрос според изискванията на банката е, че фирмата ми няма производство в последните 3 години. Представих проекта за 12 млн. лв., заповедта за спиране на обекта, както и решението на Върховния съд, че строителните ми книжа са изправни и не е имало основание да се спира производството. Разбрахме се, че на мен кредитът е необходим, за да се стартира именно този голям проект, и че още при издаването на разрешителното аз ще мога да продам на зелено и погася искания кредит. Освен това, в документите съм доказал, че искания кредит мога спокойно да го погасявам с приходи от фирмени имоти, превишаващи далеч покриването на падежа. Определено смятам, че те ще проявят разбиране, най-после да стартира този обект, който ще даде препитание на 400 семейства.     Вярвайте, че все още има не малко хора, за които истината достойнството и моралът са над всичко.   Посветих живота си на строителството, та почти 50 години. Водих строителен колектив от 200, 300, та 500 човека в последните години. В името на прогреса винаги съм отстоявал принципи, идеи и каузи. Предложих на правителството по нашия вече утвърден в годините пример с доказани категорични резултати, да се направи структурна реформа в отрасъл строителство, или от стотиците хиляди малки нископроизводителни единици, разнопосочни, взаимно пречещи си в работата, които не могат да посрещнат постоянно навлизащата високопроизводителна механизация и редица др. негативи, да се окрупнят в технологични екипи, по нашия пример, които да поемат изпълнението на целия обект, без да съм осъзнавал, че всичко това е в разрез с личните интереси на стотици хиляди отделни групи хора.    Срещу мен и новото се изправи непреодолима стена, а оттам и нечувани репресии. Най-голямата съпротива беше от т.нар. „общественици” .    За да напомнят за себе си и оправдаят присъствието си, ни занимаваха с излишни мероприятия като учебни години, партийни поръчения, събрания и др. Те бяха наясно, че при прилагания от нас пазарен механизъм, тяхната дейност остава безпредметна.   Всичко това окуражи бюрокрацията, която взе връх и окончателно прегради пътя ни. Бяхме на кръстопът. Изграденото от нас и постигнатите резултати в годините отиваха на вятъра. Написах през месец март 1981г. отворено писмо до Тодор Живков и списание „Партиен живот”, с две думи, че цялата ни партийна работа се върти в празна орбита, че командно-административният метод на управление просто се е изчерпал.    Не се ли премахне многостепенната управленческа система-бюрокрацията, уравниловката, не се ли развържат ръцете на инициативните и можещи хора, не се ли принесе икономиката ни на пазарен принцип, то системата ни е обречена. След 10 дни вкъщи дойде с копие на моето отворено писмо режисьора Павел Васев, който след промяната дълго време заемаше значими длъжности в сферата на културата, последно бе директор на театъра „Иван Вазов”. За мен режисьорът Павел Васев си остава един от най-достойните хора, с които съм имал възможността да работя. По негови думи бе изпратен да направи документален филм, което стана факт, и филмът със заглавие „Отворено писмо” бе излъчен по Българска телевизия. Изводите бяха категорични, че големите резултати са благодарение на прилагането на пазарния принцип. Това стана причина да се финансира нов документален филм, който кръстиха „Стопани” с цел да се проследи целия производствен процес и да се популяризира, и внедри в целия отрасъл, но когато филмът бе готов, цензурата забрани излъчването му. Причината била, че ние на практика сме отричали и подлагали на съмнение социалистическата система.   Показателно е за всички нас, най-вече за младите журналисти след прехода как в онова отречено време се отстояваха принципи, каузи и идеи. Зад мен и новото застанаха изтъкнати журналисти с поредица от статии като Георги Стойчев и Иван Делийски от в-к. „Работническо дело”, Юри Лазаров от в. „Антени”(дълги години зам.-директор на БТА след промяната), Евгени Станчев от в-к. „Поглед”, освен това и много изтъкнати стопански и партийни дейци от най-високо ниво в държавата. Именно журналистите бяха причината да се излъчат прожекции на филма пред състава на целите им редакции, поканвайки Йордан Йотов, бивш Главен редактор, тогава член на Политбюро, както и Главния редактор на в-к. „Антени” и Председател на съюза на журналистите, Веселин Йосифов. Съвсем разбираемо, търсеха влиянието на тези отговорни фактори за отстояване на каузата.   На помощ се притече и документалистът на столетието Христо Ковачев, който направи документалния филм „Катетаризация” за мен и бригадата, излъчен отново по БНТ, отразявайки трудностите, през които минава всеки, който поема по пътя на новото.   Особен е приносът на журналиста на столетието Кеворк Кеворкян в предаването „Всяка Неделя”. Човекът, който има най-големи заслуги за първите стъпки на прохождащото се гражданско общество у нас.   Представете си какъв огромен е бил общественият интерес към темата, към реалната промяна. Какви са били очакванията на обществото, след като страната ни разполагаше с една телевизия, с една програма, в най-гледаното предаване, каквото е „Всяка Неделя”, че Кеворк Кеворкян можа да си позволи, изчерпвайки времето, да се извини на децата и отнеме знаковото предаване „Лека нощ деца”. След като и това не стигна, обяви, че следващата неделя събеседник по желание ще бъде отново Игнат Раденков или 3 часа и половина телевизионно време. Сигурен съм, че такъв аналог в цялата история на „Всяка Неделя” не е имало. Кеворк не само в този случай е давал трибуна и е заставал зад правдиви каузи.   По това време беше силно влиянието, а и очакванията на перестройката и Горбачов, в подкрепа излезе и кореспондентът на в. „Правда” Жмирьов, който в два броя излезе в моя защита, като популяризира опита ми във в-к „Правда”, препоръчвайки го пред руските колеги.   Тази организирана атака повлия филмът да бъде излъчен, с което на практика се даде ход на новото и прогресивното, а от друга страна бе причина да се потърси сметка на виновните за възпиране на прогреса. Беше привикано в ЦК цялото партийно и стопанско ръководство на Варна.     Ето го и отговорът, вижте какво заяви на въпросната среща полковник Райков от ДС Варна: „Защо не е тук онзи, който написа новата резолюция да продължа разследването срещу Раденков, след като докладвахме, че не сме открили нито една улика, нито една злоупотреба след проверката на десетки отделни хора и обекти, и че Раденков е честен и достоен човек; „Излизам в болнични, заявява той, въпреки че болестта ми позволява да си върша работата, но няма да си слагам грях на душата, няма да съм аз този, който ще вкара Игнат Раденков в затвора”.   В първия работен ден на 1987г., трябваше да се явя в кабинета на зам.- председателя на Министерски съвет, Григор Стоичков. Присъстваха и десетина изтъкнати колеги строители. „Идвам, казва Стоичков, от кабинета на другаря Живков. Събрал съм ви да дадем отговор, има ли рационално зърно в работата и методите на Игнат Раденков, защото на практика той отрича и подлага на съмнение нашата социалистическа система!”. Това пък беше другият метод на въздействие „виждате ли, и колегите му го отричат”, но в случая не се получи. Мнозина от тях изказаха възхищението си от големите резултати, и че това е пътят.    След срещата, на която присъства и министъра на строежите Георги Григоров ми заяви: „Не подозираш какво става около тебе, разделил си държавата на две. Предай телефона ми на най-близките ти, ако те задържат, да ми се обадят веднага. Ние сме на път да убедим другаря Живков, че резултатите в отрасъла, вследствие приложението на твоя опит не само се удвоиха, а се увеличиха в пъти.” В онова време имаше много истински ръководители, като Георги Григоров, които рискуваха не само кариерата си в името на прогреса. Проблемите за мен и поддръжниците ми идваха и от това, че и тогава, както и сега аз назовавам нещата с истинските им имена.   На един от многото строителни форуми, бивш Генерален директор на СМК Ямбол ме пита: „Другарю Раденков, тези четиримата човека до мене сме строителни инженери, трима сме от един випуск, за 5 години ни смениха и четиримата и нищо не се промени. Какво трябва да направим?”. Моя отговор беше, че не трябва да сменяме генералните директори, а трябва да сменим системата. Елате вижте каква канонада се изля върху мене, но най-вече упреците бяха към поддръжниците ми, партийни, стопански ръководители, режисьори, сценаристи, журналисти и др. – „Вашият човек, заявяват те, иска да подменя социалистическата система!”   Приложението на нашия опит и най-вече постигнатите резултати събудиха интерес в цялата страна. На преподготовка на кадрите в АОНСУ Габрово, на което присъстваха и военни, настояха за среща с мен. На състоялата се среща, освен че споделих конкретни примери, че високите резултати, а оттам и високото заплащане са в резултат единствено на освобождаване на човешката инициатива, премахване на многостепенната бюрократична система, уравниловката и най-вече приложението на пазарния принцип. Зададох и реторичен въпрос защо сградите, в които се намират АОНСУ и партийните домове се построяват от нас за година, година и половина, а окръжните болници, поради липса на средства ги бавим по 10-12 години. Защо пропагандираме нивото на нашата медицина, а нашите управници се оперираха в Германия и Франция, даже конкретно споменах Начо Папазов, Петър Младенов и др.? След мероприятието двама генерали от присъстващите в залата ме дръпнаха настрани и изказаха възхищението си от казаното от мен и изразиха притесненията си, заявявайки ми, че другарите действали с бронирани коли за целта, с които предизвиквали катастрофи и премахвали неудобните, и че просто се страхуват за мен.   След филмите за моята бригада, режисьорът Павел Васев направи документалния филм „Ген” за прочутия животновъд от село Бозвели, Провадийско, Пенко Пенев, също герой на социалистическия труд. Обединиха двата филма и ги прожектираха в страната. Една вечер се уговорихме по някакъв повод, някакъв празник да се съберем трите семейства в село Бозвели при Пенко. След 12 часа през нощта нахлуха трима мъже и започнаха да претърсват щателно къщата. След час претърсване, след като не намериха нито позиви, нито радиостанции, нито оръжие господата се извиниха и напуснаха. Пенко позна единият, че е полковник от ДС, бивш провадийски кадър.   Това са само малка част от начините, методите и въздействията, оказани върху мен, а и върху всеки, осмелил се да излезе от улея, от шаблона, да отстоява истината. В много от случаите обаче, както и за конкретния, след промяната въпросният провадийски кадър от ДС ми се извини.   Никога не съм си представял, тъй като съм воден единствено и само от работата, че с действията си съм представлявал такъв голям проблем за държавата.   Цензурата от ЦК в лицето на възрастна жена, бивша партизанка, по думите на Васев го придружаваше в последния месец при завършване на филма. Един ден ми заявиха, че са ходили в Окръжно МВР, за да се запознаят с досието ми. И двамата ми посочиха с ръка, че досието ми е някъде около 1,20 м високо. След промяната питах последния директор на полицията полк. Иван Стоянов защо Комисията по досиетата ми отговори, че не съм имал досие, отговорът беше категоричен, че ген. Семерджиев бил наредил първите досиета, които трябвало да се унищожат, да бъдат тези на враговете с партиен билет.   И още. Помоли ме мой приятел Чапкънов след прехода, да съм направил малък ремонт на Бат Владо. Оказа се, че това е генерал-лейтенант Владо Тодоров, ръководещ Първо главно управление последните 10 години преди прехода, или човекът, който знае всичко в държавата ни и човекът, без който нищо не може да стане .    Допаднахме си, той виждаше в мене, че съм социален човек, че с болка понасям разрухата, която става в държавата ни, и дълго време дружахме, посрещахме празници, юбилеи и т.н. На един от празниците с още три семейства някой подхвана темата, че в пресата се третирало, че естрадният певец Георги Минчев бил дисидент, и тогава Владо Тодоров ме запита защо не съм изявил дисидентските си претенции, тъй като те най-добре знаели кои били дисиденти и кои не.     След което за учудване на всички ни в прав текст каза: „Ти знаеш по-добре от мен кои, ако не бяха застанали зад теб, ти се гласеше физическото ликвидиране.”    Аз да си призная никога не ме е било страх, но тогава просто се уплаших, защото знаех, че е факт, защото без знанието, решението и подписа на този човек, не можеше да се предприеме нищо в държавата ни.   На 8.06.1983г. във всички вестници бе публикувана снимката ми, че за построените под прякото ми ръководство над 5000 хиляди апартамента във Варна, голям дял от курортното строителство на „Златни пясъци” и „Св. Св. Константин и Елена”, най-вече представителното строителство във Варна, включително хотел „Черно Море”, затова че благодарение на приложението на моя опит в отрасъла, производителността се е увеличила в пъти, на следващия ден за празника на строителя ще бъда удостоен със званието „Герой на социалистическия труд”, но противниците, оглавявани от Милко Балев и Григор Стоичков, предотвратяват издаването на указа.   След този акт срещу мен започна небивала репресия.     Нямаше седмица да не позвъни някой вкъщи и да сподели тревогата си, че е привикван в милицията или свалян от скелето, заплашван с удряния по таблото на колата, че не можело да е работил 20 години с Раденков и да не е знаел къде са били отклонявани бетони, плочки бензини, най-малкото да е работил на вилата на Раденков. Не само че нямам вила, но това стана повод изпълкома на Общинския съвет Варна да вземе решение и да дадат парцели на 7 човека по постановление за заслуги към Варна. В това число на мен и на футболиста на столетието Божил Колев. Всички ги застроиха без мен и Божил Колев, поради което парцелите бяха по-късно отнети според закона. Ако за Божил Колев е оправдано, то аз имах 500 човека в ръцете си с мощна механизация и материали, не беше проблем, но не всички на този свят е пари, имоти и богатства, има много по-големи ценности. Основният проблем на нашето общество е, че загуби битката с морала  Освен това получавах редица анонимни писма със заплахи, включително снимка, изрязана от вестник, на намерения обезглавен труп в р. Марица. Нарицателно беше за семейството и бригадата разследващия лейтенант „с мустаците”, който впоследствие се уволни като майор. Жив и здрав е в съседната кооперация, контактуваме си и сега.   В противовес на всичките тези атаки поддръжниците на всички нива – партийни, стопански, най-вече сценаристи, режисьори, журналисти застават зад мен и каузата и убеждават Тодор Живков, че се извършва голяма неправда, и че ще се зачеркнат резултати, завоювани с много труд като правят паралелно сравнение, че докато окръзите като Ямбол, Сливен, Пазарджик, Смолян, Видин, Михайловград и много др. правят едва 300 апартамента годишно, то моята бригада от години наред прави по 700 апартамента на година. Последния ден от същата година с правителствен самолет идва делегация, водена от Огнян Дойнов, член на Политбюро, Петър Дюлгеров, Председател на Централния съвет на профсъюзите, министри и много други и ме удостояват със званието. Препоръката на Тодор Живков била правдата да възтържествува преди Нова година.   Моето отстояване в отвореното писмо до Тодор Живков и сп. „Партиен живот”, че командно-административната ни система се е изчерпала, се потвърди и то по категоричен начин в екстремните условия или сполетялото ни земетресение в Стражица.   Една година и четири месеца след трагедията в Стражица нямаше направена нито една къща. Няколко десетки хиляди наши сънародници, касае се не само за Стражица, а и околните села, бяха на улицата. Децата им разставени в околните села и градове. Имущество събирано от поколения, оставено на произвола. Причината беше, че строителите не искаха да приемат суровите условия – да се хранят прави с войнишки канчета, да спят във фургоните на два етажа, без бани и елементарни битови условия. Безсилен остана и членът на Политбюро Димитър Стоянов, родом от Стражица, който бе натоварен с разрешаването на проблема. Това беше грижа на цялото българско общество. Държавното ръководство беше в безизходица. В този труден момент предложих на правителството, че ще поема голямата част от възстановяването на Стражица, ако ме обособят като самостоятелна стопанска и икономическа единица с всички представи за фирма. Правителството прие и издаде указ. Последваха и ми се довериха 300 човека от моята бригада, като още първия месец се приобщиха още 200 от страната. Всепризнато е, че от участвалите 126 строителни предприятия, ние построихме най-много, несравнимо с останалите, най-хубавите български къщи или дадохме подслон на 240 семейства в Стражица, още на 40 в пострадалите съседни села и още толкова обществено строителство, но всички, най-вече правителството, отчитат, че най-голямата ми заслуга е, че аз дадох тон, че може и трябва да стане Стражица. 5 години в студ, кал и пек съм бил по 12 часа сред улиците на Стражица. 6 месеца съм спал на леглото на второто ниво на фургона. Изстрадал съм и съм се радвал след завършването на всяка къща и за награда в продължение на три дена всички новинарски емисии повтаряха как Игнат Раденков бил обвинен за злоупотреби в особено големи размери, чакали го от 3 до 15 години затвор. С две думи, някой реши да зачеркне труда и достойнството ми и ме представи пред обществото като мародер.   След 8-годишна съдебна сага, Варненският апелативен съд в гр.д.№99 2005г., потвърдено година по-късно и от ВКС, осъди прокуратурата на РБ за уронване на доброто ми име в обществото вследствие на проведена неправомерна пресконференция и разпространената по официален път информация от прокурор Ани Димова от Велкотърновската окръжна прокуратура за образуваното срещу мен предварително производство.      На 28 декември 2008 г. ми бяха преведени присъдените за морални и материални щети, ведно с лихвите, 94 306.29 лв. Никой обаче не запита въпросната прокурорка Димова от непознаване на законовата уредба ли направи нарочната пресконференция или изпълни поръчка на „Мулти” Илия Павлов.    Не след дълго въпросната поръчкова прокурорка беше издигната за ръководител на Апелативна прокуратура Велико Търново, та и до днес я оглавява и раздава правосъдие.   Никой не ме попита каква е цената – тези хора от моята бригада така сляпо да ме следват, да оставят удобствата си, семействата си и да решим такъв национален проблем, какъвто беше за българското общество проблемът Стражица. Ние сме решавали и много други значими национални проблеми с голям икономически ефект. И още тука мога да твърдя, че в основата на всичко това седи личният пример, грижата за хората и техните проблеми. За труда, достойнството и най-вече морала ми получих още едно голямо признание, че от 380 номинирани съм избран единодушно за един от 100-те личности на отминалия век за траен принос към Варна и варненци. Името ми е наредено сред личности, чиито имена днес носят улици, площади, училища.   Тъй като съм принуден да се оправдавам, че не съм мародер, а съм честен и достоен човек, и че моята ценностна система има други измерители, ще изтъкна само няколко примера.     Не само присъдените 100 хил. лв. за осъдената поръчкова прокурорка, а и още толкова съм дарил на нашето гражданско сдружение „Съграждане”, което има вече 20 годишна история, с които средства помогнахме на десетки наши сънародници като спасихме бизнеса им, включително и домовете.   При ремонта на „Шведския хотел”, с прилежащите в комплекса хотели „Рубин”, „Лебед”, „Простор” и др. в „Св. Св. Константин и Елена”, изпълнено изцяло с труд, материали и механизация на стотици фирми-подизпълнители, както и отделни гурбетчии, Николай Вълканов отказва да им заплати. Някои от подизпълнителите са теглили кредити, залагайки домовете си. Гурбетчиите, някои от които цели фамилии нямат пари да се приберат по родните си места. Безчовечието стига до там, че пострадалият при трудова злополука и останал с едно око работник Муса от с. Поляците беше изхвърлен на улицата, не бил техен работник.   Обединихме се около неволята на пострадалите и предприехме действия. На първата ни пресконференция се осмелиха да ни се доверят и заявят вземанията си 47 фирми, ощетени с 6.5 млн. лева. Няма институция, от която да не сме търсили съдействие – глас в пустиня. Потърсихме съдействие от Американското посолство, мотивът ни беше, че в борда на директорите имаше американски граждани. Приеха ни на третия ден след сигнала. Съдействаха ни до връщането и на последния лев от 6,5 млн. лв., а на въпросния пострадал Муса договорихме извънсъдебно 12 000 лв. Настояхме, което стана и факт, първо да върнат парите на Иван Гамолов, който прединфарктно влезе в болницата след като банката му описала жилището. Окуражени при нас дойдоха още десетки фирми, но вече късно. Признаваха си, че от страх за децата си, а и от други посегателства, не са посмели да заявят вземанията си, които средства надхвърлят многократно по обем първоначално заявената сума от 6.5 млн. лв. И сега в офиса ни седят десетки документи на впоследствие дошлите при нас ощетени фирми, като с най-значителна сума от 370 000 лв. е архитект Слави Нейков. За средният и малък бизнес е малко да се каже, че беше съсипан, защото първо беше ограбен.   По проект на инж. Дерклийска, завеждаща отдел „Озеленяване” в Община Варна, възстанових безвъзмездно градинката пред жилищната ни кооперация на стойност 20 000 лв. С нетрадиционни детски съоръжения и много цветя радваха децата и възрастните хора в квартала, вече цели 15 години. Направената от мен чешмичка и днес служи на жителите на квартала. Посадените три канадски кедъра са вече над 15 метра и са гордостта за махалата ни.   Ето резултатите, когато има гражданска позиция, когато има работеща прокуратура.   При всяко съгласуване с Енергото – Ще има ли енергомощност при построяването на конкретния обект, отговорът по правило е не, след което идват емисарите и срещу 15 000 долара за седмица ти носят съгласувателното писмо. Опитаха при мен, направих жалба до определен прокурор, на когото имам доверие, или Иван Тодоров, тогава от Окръжна прокуратура. На момента извика оперативна група от МВР, които описаха и оцветиха парите, лично прокурора Иван Тодоров водеше акцията. В оперативната група беше и Георги Андреев, днес народен представител от БСП. Свършиха си работата, хванаха посредниците, върнаха ми парите, с които аз облякох с прекрасни плетени вълнени костюмчета и обух 150 деца от дома за сираци във Виница. Не по-маловажно е, че освободих колегите предприемачи от един кръвен данък.   Подадох ръка на 5 измамени и изоставени семейства наши сънародници бесарабски българи, ведно с техните деца в безлюдното с. Твърдица, Каварненско без училище. Настаних ги, осигурих им работа, децата им тръгнаха на училище. Помогнах не само на тях, а и на редица техни съграждани при преодоляване на бюрокрацията при получаване на българско гражданство. Всички досега отчитат пиар по отношение на българите в чужбина и дотук. Тези хора са подложени на такова унижение, на такъв рекет, писал съм включително и до Първанов, и до Марин, че давайки им последните си 100 лева да отидат до София и направят справка кога ще получат гражданство, дежурният полицай им е взимал по 50 лв., за да ги пусне във ведомството, и това впоследствие се оказа масова практика. Грижата към тях  не може да се покрие нито с 10 000, нито с 20 000 лв.   Построих по мой проект прекрасна българска чешма, която е най-голямата придобивка и гордост на малкото селце Николаево, Поповско. Дарих 1 500 лв. за наводнението в Златоград преди години, тъй като съпругата ми е оттам.   Особено е задоволството ми, че имах възможност да помогна на истинските дисиденти по онова време – Васко Бенчев, Стефан Комитов и особено Любомир Собаджиев, след като падна на инвалидна количка и много, много др.   На първите си хора във фирмата осигурих прекрасни жилища в широкия център на Варна на костваща цена. Подарих 6-кубиковия бетоновоз на шофьора ми Кирил Йорданов, след като стопанисва като свой и изплати многократно, с който 10 години храни семейството си. Включих го безвъзмездно във въпросната кооперация с магазинче, за да си осигури спокойни старини и много, много други.    И отново заявявам, че това е най-трудният ми момент, извършвам грях срещу себе си да изтъквам всички онова, което съм правил от душа и сърце, и никога не съм искал да става достояние.   За първия демократичен митинг в София се организирахме, единствено с професионално направени транспаранти, плакати с нетрадиционни, шокиращи за тогава текстове, и по неведоми пътища се разбрахме да се съберем пред Централна гара, София. Колоната от 300 човека от моята фирма поведохме аз, Петър Слабаков, Бай Дамян, Васил Бенчев и Стефан Комитов, а режисьорът Павел Васев заснемаше продължението на поредния филм. Еуфорията беше страшна. Свиреха клаксоните на коли и трамваи. Непознати хора се прегръщаха и тръгваха в шпалир след нас. На площада „Александър Невски” влезнахме група от над 10 000 човека. Тълпата искаше да ме изкара на трибуната, но аз никога не съм търсил показност и ефекти и отказах. Материалът от заснемането на този исторически момент за всички нас е предаден, тъй като е финансиран от БНТ, е предаден за съхранение в телевизията. Може да се види по всяко време.   Уважаеми г-н Министър-председател,   Моля Ви, да ми съдействате да се спре по-нататъшната репресия срещу мен, да ми се даде възможност да работя и завърша този голям обект, който, предвид напредналата ми възраст и края на кариерата ми, се явява сградата на живота ми.   Аз обаче оставам верен на себе си и се обръщам към Вас по примера на отвореното писмо до другаря Тодор Живков. Вярвайте, че не може, което и да е общество, не само нашето, безконечно да се крепи на базата на демагогията, лъжата, грабежа и най-вече на страха.   Стремежът Ви с постоянните си монолози да натрапите на обществото, че имаме стабилна държава, стабилно управление, че сме преборили корупцията и народът ни благоденства е далеч от истината. Стабилността е в беззаконието, корупцията, беднотията и мизерията.   Добър пример трябва да Ви е гръцкият държавник Ципрас, който превежда народа си през блатото на най-голямата криза, въпреки големите задължения не позволи стандартът на гръцкия народ да падне под санитарния минимум. Най-ниските им пенсии са 5 пъти по-високи от нашите, а коледните добавки и др. такива 25-30 пъти!   Не се ли страхувате г-н Борисов, че оставяйки на заден план човешкия фактор, довеждайки народа ни до просешка тояга, сте на път да се сдобиете с прозвището на „българоубиец” и всичко това става на фона на убийствената по размери корупция и присвояването на десетки милиарди левове, които можем да докажем по всяко време!    ", "date": "2018.06.25", "title": "Убийствено писмо на Игнат Раденков"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383371-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D1%84%D0%B5%D0%B2%D1%80%D0%BE%D0%BD%D0%B8%D1%8F-%D0%B4%D0%B5%D0%B2%D0%B0", "text": "    В Диоклетиановото  царуване (284-305) младият Лизимах, син на римски управител, бил пратен с чичо си Селин в източните страни за съд над християните. Това било време на най-жестоко гонение. Заповядано било да се не щадят християните, но да се употребят всички средства и мъчения, за да се склонят те към отричане на християнската вяра, а непокорните със смърт да се наказват. Селин и Лизимах били придружавани от голям отряд войници, под началството на един техен родственик, на име Прим.     Селим приел с готовност поръчението на царя, понеже бил със зъл и жесток нрав, и освен това силно мразел християните. Той с радост ги подлагал на изтезания. Пратените пристигнали в областа на Палмира. Там намерили доста много вярващи и страшните изтезания и смъртните наказания се повтаряли всеки ден. Но младият Лизимай не могъл равнодушно да гледа това. Той бил едва на 20 години, бил кротък и добър и в детинство още бил чувал много добро за християните от майка си, която тайно вярвала в Христа. Сърцето му се късало от болка и съжаление, като гледал страданията на нещастните.   Веднъж, нощно време, той тайно повикал при себе си началника на отряда и му казал:   - Честни Приме, ти знаеш, че майка ми бе християнка и винаги желаеше и аз да приема Христовата вяра. Туй аз не можах да направя, понеже се боях от баща си и от царски гняв. Но колко пъти тя ми говореше за християните, молеше никога да не им правя зло и да се старая да угодя на Христа! Аз искам да изпълня това завещание. Сърцето ме боли при вида на ужасните страдания на християните и аз реших да правя всичко възможно, за да ги спасявам. Ще ги предупреждавам за нашето приближаване и ще им давам възможност да бягат!   Прим, който също жалел християните, обещал да съдейства на Лизимах. И между тях било решено да предупреждават навреме християните за приближаването на Селин, за да могат те да се скриват, а освен това да се стараят, колкото е възможно да облекчат участта на тия, които ще им попаднат в ръцете.       Приближили се римските войници до град Сивапол. В тоя град живеели 15 девойки в един дом, приличащ на манастир. Те се посветили на служение Богу чрез труд и молитва. Ръководителката на обителта, благочестивата Вриена, ученичка на дякониса Платонида, управлявала това малко християнско общество със строг устав. Всеки ден те прекарвали в труд и молитва, а в петъците се събирал в църквата за четене и обясняване на словото Божие. В тези събрания могли да присъстват и жени от града, при което завеса ги разделяла от инокините. Всеки петък голямо множество жени се събирали да слушат четене и поучение, особено пък в дните, когато обясненията давала инокиня Феврония, която станала известна на целия град със своята дълбока мъдрост. Феврония била на 20 години. От най-ранно детство тя живеела при леля си Вариена. Отличавала се с телесна, а още повече с духовна красота. Била скромна, вглъбена в себе си, смирена и кротка. Нейната пламенна вяра и дълбока мъдрост допринесли много за разпространение на Христовата вяра. Някои жени - езичници, като я слушали, оставяли заблужденията си и се обръщали към Бога.   Благодарение на Лизимах и Прим сиваполските християни били предизвестени за приближаването на войниците и мнозина се скрили. Вриена събрала сестрите и ги попитала, какво възнамеряват да правят. Феврония това време била тежко болна. Почти всички девици изявили желание да търсят безопасно убежище. С негодувание им говорела Вриена: “Как, вие още сражение не сте видели и вече предварително се признавате за победени и мислите за бягство? Не е ли по-добре всички да стоим твърдо за вярата и ако е нужно да умрем за този, Който умря за нас?” Но като видяла страха на инокините, Вриена повече на ги задържала. Обителта опустяла. Останали само игуменката, болната Феврония, която заявила, че не желае да бяга, и престарялата инокиня Томаида, която по-късно описала мъченическата смърт на светата девица Феврония.   Почнали те с молитва да се готвят за свещено мъченичество. Игуменката най-много се страхувала за Феврония - слаба и млада девойка. Феврония с дълбоко смирение се готвела за великия подвиг и като знаела своята слабост, тя се надявала на силата Господня. “Моли се за мене, моя майко - казвала тя на Вриена, - да ме намери Господ достойна да страдам за Неговото име! Тогава безстрашно ще тръгна по пътеката на мъченичеството към Оня, Когото обикнах и Комуто се обещах от детство”.   На другия ден след бягството на инокините дошли римските войници. Някои християни те хванали и ги затворили в тъмница. Сели, като чул за женската обител, пратил там войници, но те намерили в обителта само три жени. Мислейки, че игуменката скрила останалите девици, те вече замахвали мечове срещу нея. Феврония се хвърлила в нозете им, като молела да убият първо нея, за да не види смъртта на духовната си майка. В това време пристигнал Прим и като отстранил войниците, запита Вриена: “Къде са другите сестри?” - “Избягаха и се скриха от вас” - отговорила тя. - “А защо и вие не избягахте? Но има още време. Бягайте! Аз няма да дам заповед да ви преследват”. Обаче ни една от трите инокини не се съгласила на това.   При среща с Лизимах, Прим му разказал за случилото се. С учудване той говорел за дивната красота на една от инокините и търсел начин да спаси младата девойка от ужасната смърт. Един войник, който подслушвал, съобщил на Селим, че Прим и племенникът му желаят да спасят една от инокините. Селим силно се разгневил и заповядал, на другия ден Феврония да бъде доведена на съд. Напразна Вриена и Томиада молили и тях да вземат заедно с нея. На младата девойка едва дали време да се помоли и я повлекли на мъчение.   Множество народ се събрал да гледа съденето и смъртното наказание, и едва ли някой могъл да удържи сълзите си, когато младата девойка се явила в окови пред жестокия мъчител. Сели заповядал на Лизимах да я разпитва.   - Робиня ли си или свободна? - бил първият въпрос.   - Робиня Христова съм - отговорила девойката.   - Името ти?   - Християнка.   Селим бил трогнат, като видял младата девойка, и бил поразен от нейната дивна красота. Той наченал ласкаво да я увещава да се отрече от вярата, предлагал й дарове, най-после обещал да я омъжи за своя племенник Лизимах, наследник на всички негови богатства. Ако не приемела предложението му, тя нямало да остане жива. С нищо не било възможно нито да смути, нито да прелъсти младата девойка. - “Аз имам небесен Годеник - кротко, но твърдо отговорила тя - и искам да остана Нему вярна. Не труди се напразно! Нито заплахите ти ще ме уплашат, нито обещанията ще ме съблазнят”.   Тогава Селин заповядал да мъчат девойката. Необикновената твърдост, с която тя понасяла най-страшните изтезания, възбуждала удивление у всички и още повече разпалвала яростта у суровия Селин, който изнамирал все нови и най-ужасни мъчения. Неведнъж вик от негодувание се изтръгвал из тълпата зрители. Народът с вик и сълзи молел да пощадят младата девойка, която биели жестоко, опалвали с огън и на която най-после отрязали ръцете и краката. Селин бил безжалостен. Яростта му не знаела граници. А Прим и Лизимах с дълбока скръб гледали на смъртното наказание, което не могли да предотвратят. И чудна промяна ставала в душата на юношата. Той си спомнил онова, което майка му разказвала за християните, и чувствал, че девойката чрез своите страдания спасява и него и го довежда до Христа. Когато най-после на мъченицата отсекли главата с меч, той се затворил в стаята си и плакал безутешно.   Наказанието не закъсняло да постигне Селин. Той дошъл в квартирата си в някакво изстъпление и дълго с бързи крачки ходел из стаята без да говори с никого. Изведнъж някакъв ужас го обзел. Той страшно взел да охка. Ударил си главата о мраморния стълб и мъртъв паднал на земята. Общото смущение и шум дали на Лизимах да разбере, че се е случило нещо необикновено. Той дошъл и, когато видял чичо си да лежи мъртъв, дълго не могъл да каже ни дума. Най-после извикал: “Велик и благословен е Богът на християните, Който отмъсти за невинната кръв!” Той заповядал да изнесат вън от града трупа на умрелия и да го погребат по езически обичай, а на всички християни да известят, че те без страх могат да се върнат в града и да присъстват на погребението на мъченицата. Сам той с Прим благоговейно събрал останките на светата мъченица и ги принесъл в обителта.   Привечер тълпи от народ влизали в отворената врата на обителта покланяйки се на останките на мъченицата, славели Бога, Който й дарувал твърдост във вярата и търпение в страданията. Дошъл Лизимах заедно с Прим. “Отсега отхвърлям служението на кумирите - казал Лизимах, - оставям всички мои богатства и искам да бъда раб Божи!” На същото се решил и Прим. И двамата на другия ден отишли да заявят на християнския свещеник за своето желание да приемат свето Кръщение. По-късно двамата станали монаси и живеели богоугодно в трудове и лишения. Оттогава в манастира всяка година тържествено се чества паметта на света Феврония в деня на нейната мъченическа смърт. И мнозина във време на богослужението виждали светлия лик на младата мъченица между девойките, които пеели на клироса, и чудеса се извършвали при нейната гробница.", "date": "2018.06.25", "title": "Св. преподобномъченица Феврония дева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383372-25-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "891 г. - Арнулф Каринтски отблъсква викингите в битката при Лувен.     1503 г. - По време на четвъртата си експедиция до Америка Христофор Колумб претърпява корабокрушение край остров Ямайка.   1863 г. - В Цариград Петко Славейков започва да издава вестник Гайда.     1876 г. - Американската 7-ма кавалерия, ръководена от полковник Джордж Армстронг Къстър, е разбита от обединените сили на индианските племена сиукси и шайени в битката при Литъл Биг Хорн.   1912 г. - ВМРО извършва атентат в Кочани, при който са убити девет души; последвалите репресии на турската власт (40 убити и 250 ранени) стават повод за избухването на Балканската война на 26 септември същата година.   1950 г. - Студената война: Комунистическа Северна Корея напада Южна Корея, с което започва Корейската война.   1955 г. - В писмо до Централния комитет на БКП Никита Хрушчов изисква България да нормализира отношенията си с Югославия.   1975 г. - Мозамбик става независима от Португалия държава; през същия ден са установени и дипломатически отношения с България.   1975 г. - Министър-председателката на Индия Индира Ганди предлага на президента да обяви извънредно положение за спасяване на страната от хаос; извънредното положение е въведено на 26 юни и продължава до 23 март 1977 г.   1978 г. - Аржентина спечелва Световното първенство по футбол.     1988 г. - В Люксембург е подписано споразумение между Европейската общност и Съвета за икономическа взаимопомощ за взаимно признаване и официални отношения.   1991 г. - Хърватия и Словения обявяват своята независимост от СФР Югославия, което е начало на четиригодишна гражданска война.   1996 г. - При терористичен акт на Хизбула срещу жилищен блок на американска военна база в Саудитска Арабия загиват 19 души и са ранени 372.   1998 г. - Излиза операционната система Windows 98.   1999 г. - 38 Народно събрание разрешава на войските на НАТО да използват сухопътното пространство на България за мироопазващата операция в Косово, а Министерството на външните работи отказва въздушен коридор на Русия.    ", "date": "2018.06.25", "title": "25 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/383364-%D1%80%D0%B5%D0%B4%D0%B6%D0%B5%D0%BF-%D0%B5%D1%80%D0%B4%D0%BE%D0%B3%D0%B0%D0%BD-%D0%B2%D0%B7%D0%B5-%D1%86%D1%8F%D0%BB%D0%B0%D1%82%D0%B0-%D0%B2%D0%BB%D0%B0%D1%81%D1%82-%D0%B2-%D1%82%D1%83%D1%80%D1%86%D0%B8%D1%8F", "text": "Реджеп Тайип Ердоган е новият стар президент на Турция, а от утре цялата власт се концентрира в неговите ръце, тъй като влизат в сила поправките на Конституцията, приети на априлския референдум от 2017 г., предаде кореспондентът на БГНЕС.   Между партийните централи се породи напрежение след обръщения на кандидата на кемалистите Мухаррем Индже и други депутати от опозиционната Народно-републиканска партия /НРП/, с които обвиниха Анадолската агенция в огласяване на неверни резултати от вота за държавен глава. Според тях данните на медията се разминават дори с тези на Висшия изборен съвет и в момента се повтаря грандиозната манипулация от референдума. В централата на НРП многоброен щаб извършва паралелно преброяване, а резултатите също са съвсем различни. Лидерката на структурата в Истанбул Джанан Кафтанджъоглу заяви на пресконференция, че Индже печели 43, 55% подкрепа в мегаполиса, а Ердоган – 44, 91%. Това е крайният резултат от преброените бюлетини в 7 144 урни в града край Босфора.     В Туитър към 20 ч. Индже написа, че Анадолската агенция лъже за резултатите, тъй като според нейните публикации тогава са преброени 85% от бюлетините в урните, а Висшият изборен съвет отчита едва 37%. Управляващите от Партията на справедливостта и развитието /ПСР/ определиха твърденията на опонентите като грубо и недопустимо нападение върху медията. Говорителят на ПСР Махир Юнал подчерта, че политиците, които си позволяват недопустими нападки срещу Висшия изборен съвет и държавната Анадолска агенция, ще понесат отговорност. Платформата „Честни избори“, създадена от 5 опозиционни партии /НРП, Добра партия, Партия на благоденствието, Демократична партия и прокюрдската Партия на демократичните народи/ и граждански организации публикува резултати от преброените бюлетини в 37,8% от урните към 20 ч., колкото е проверил и Висшият изборен съвет към същия час. Според тях Ердоган печели 53,01%, Индже – 29,97%, Мерал Акшенер – 9,14%, Селахатин Демирташ – 6,78%, останалите двама кандидати са с под 1 процент подкрепа.   Малко преди 22 ч. в пряко включване по FOX TV депутатът от НРП Халук Пекшен заяви, че категорично президентският вот отива на 8 юли втори тур, тъй като реалните резултати са 44% за Ердоган и 40% за Индже, при проверени от Висшия изборен съвет 56% от гласовете. Според Анадолската агенция обаче към този час са преброени бюлетините от 95% от урните и Ердоган е с 52, 8%, а Индже – 30,7%.   Редица държавни лидери поздравиха с победата Реджеп Ердоган доста преди окончателните резултати. Пръв бе президентът на Азербайджан Илхам Илиев, следван от този на Палестина Махмуд Аббас, премиера на Албания Еди Рама, емирът на Катар Тамим бин Хамад Ат-Тани, премиерът на Унгария Виктор Орбан, председателят на президиума на Босна и Херцеговина Бакир Изетбегович, министърът на външните работи на Гърция Никос Кодзиас.     Вотът променя коренно формата на държавното управление и още утре ще превърне Турция от парламентарна в президентска република. Според последните поправки в Конституцията, които влизат в сила още утре, всички лостове на изпълнителната власт ще бъдат в ръцете на президента, а парламентът ще се отдаде единствено на законодателните въпроси. Броят на депутатите се увеличава от 550 на 600 души, а възрастта за участие в парламентарни избори бе намалена от 25 на 18 г.    Според новата система на управление на държавата президентът ще бъде считан за държавен глава и главнокомандващ, той ще назначава вицепрезидентите и министрите, той лично ще внася в ръководството на парламента законопроектите.", "date": "2018.06.25", "title": "Реджеп Ердоган взе цялата власт в Турция"}
{"url": "http://www.classa.bg/%D1%81%D0%B2%D1%8F%D1%82/item/383365-%D1%81%D1%82%D0%B0%D0%BD%D0%B0-%D0%BE%D1%89%D0%B5-%D0%BF%D0%BE-%D0%BB%D0%BE%D1%88%D0%BE", "text": "Спасяването на Ангела Меркел никак не се получи. Затова пък в ЕС има консенсус: мигрантите да бъдат държани по-далеч от Европа. Жертвите също се знаят, но това явно не интересува никого в ЕС         Може ли Меркел да представи пред коалиционния си партньор Хорст Зеехофер някакво решение за това как бежанците да бъдат връщани обратно в Италия? Не, не може. Ако иска да постигне някакъв успех по този въпрос, ще ѝ се наложи да сключи двустранно споразумение с Рим. А като виждаме колко самоуверено се държи новото италианско правителство, става ясно какви са шансовете за подобно нещо.   Не един и двама европейски лидери заявиха след вчерашните (24.6) разговори в Брюксел, че целта на срещата не е била да спасяват Меркел. Но те с удоволствие се възползваха от възможността да извършат десен завой в миграционната политика. По-надеждна защита на външните граници   Безкрайните приказки за по-добра защита на европейските външни граници отдавна вече са постоянен елемент в дебата за миграцията. Но малкото сухоземни граници на ЕС в южна посока всъщност отдавна вече са достатъчно добре подсигурени. Може само да бъдат опасани с още по-висока бодлива тел или да бъдат охранявани от още повече гранични служители. Може да се отпуснат и повече средства на съответните страни, за да полагат още по-големи усилия. ЕК иска там да има 10 хиляди гранични служители, за да създаде впечатлението, че Европа се охранява добре.   В действителност обаче става дума за съвсем различен проблем: За затварянето на морския маршрут през Средиземно море. Италия вече апелира към други страни, и най-вече към Франция, да изпратят свои патрулни катери в района. А президентът Макрон принципно подкрепя италианското правителство, което обяви, че вече няма намерение да спасява бежанци пред бреговете на Либия. За това трябвало да се грижи вече единствено либийската брегова охрана, а в замяна да получи допълнително техническо оборудване и още повече пари.   Правилата на морското и международното право явно вече не вълнуват никого, а австрийският канцлер Себастиян Курц е просто възхитен от френската инициатива. Дори и при най-добро желание няма как Либия да бъде смятана за \"сигурен пристан\", но това явно не интересува вече никого. А парите, които ще бъдат отпуснати на Либия, за да можела тя уж да се грижи за бежанците - ще потънат в джобовете на разните местни милиции. За нечовешките условия в либийските бежански лагери, в които хората биват изтезавани, изнасилвани и убивани, ЕС явно не се чувства отговорен. Вместо това си измива ръцете, пренасочвайки вниманието към Комисариата на ООН за бежанците.     Плановете за бежански центрове извън ЕС, например в Албания или някъде в Северна Африка, в момента се обсъждат все още дискретно. Ставало дума за двустранни, или в най-добрия случай, многостранни споразумения между отделни държави. Но е ясно, че европейците имат огромното желание да се отърват от отхвърлените кандидати за убежище именно по този начин, след като рядко им се удава да ги върнат обратно в родните им страни.   Популистите диктуват нещата   Френският президент държи гръмки речи за европейските ценности, но е в първата редица на онези, които отказват да ги зачитат. Стотици хиляди мигранти в момента са блокирани в Либия. Да бъдат оставени всичките тези хора в ръцете на бруталните либийски милиции е не само нечовешко, но и потенциално противозаконно. Тук напълно се игнорират страданията и причините, които карат мигрантите да бягат. За тях се говори вече не като за хора, а като за нежелани пришълци, които италианският вътрешен министър Матео Салвини нарича \"месо\" или \"стока\", без това да предизвиква особено възмущение.   Новите популисти в Италия ще продължат да налагат на останалата част от ЕС своите виждания по миграционния въпрос. Макрон им приглася, защото не желае да бъде атакуван от собствените си десни популисти. В същия отбор играят и австрийските десни популисти, както и баварският ХСС. Страхът от тази нова популистка ос е толкова голям, че мнозинството от държави в ЕС са готови напълно да загърбят човешките права на мигрантите и бежанците. А на канцлерката Меркел няма да ѝ остане нищо друго, освен да вие заедно с вълците, ако иска да спаси собствената си кожа.", "date": "2018.06.25", "title": "Стана още по-лошо"}
{"url": "http://www.classa.bg/%D1%81%D0%B2%D1%8F%D1%82/item/383366-%D0%BA%D0%BE%D0%BB%D0%BA%D0%BE-%D0%BF%D0%B0%D1%80%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5", "text": "В Германия кандидатите за убежище получават до 345 евро на месец. Така страната се нарежда на едно от първите места по този показател. Но колко точно дават другите? Ето кратък обзор, обхващащ  осем европейски страни:           Европейското право за предоставяне на убежище задължава страните-членки на ЕС не само да гарантират честна процедура по предоставянето на убежище. То предписва и минималните хуманитарни и социални стандарти за осигуряване на прехраната и подслона на кандидатите за убежище.      Тези стандарти включват \"прехраната, както и грижите за физическото и психическо здраве на мигрантите\". В различните страни от ЕС \"услугите, които трябва да гарантират адекватен жизнен стандарт\", все пак се различават. В някои страни бежанците получават определена сума пари, а другаде - ваучери за определени магазини.   Германия   Бежанците в Германия получават на човек максимално по 354 евро на месец. Това са 70 евро по-малко от сумата, която получават дълготрайно безработните германци - т.нар. помощи Харц 4. Право на тази финансова помощ за бежанци имат онези, които живеят в частна квартира. В някои случаи част от тези 354 евро се изплащат под формата на ваучери. В държавните общи бежански приюти се изплащат максимално 135 евро месечно на човек - под формата на пари в брой или ваучери. Право на нормалните социални помощи имат само онези, които вече са получили бежански статут.   Италия   Докато бъде взето решение по молбата за убежище, подадена от даден кандидат, италианската държава е длъжна да се грижи за подслона на бежанците. Те имат право на храна, облекло и хигиенни артикули. Два месеца след подаването на молба за убежище бежанците имат право да работят. Настанените в приют безработни бежанци получават 75 евро на месец, т.е. 2,50 евро на ден. Финансовите помощи са обвързани с престоя в приютите.   Швеция   Бежанците, които имат възможност сами да осигуряват прехраната си, би трябвало да плащат сами и подслона си. Тези, които не могат да си го позволят, биват настанявани безплатно в бежански приюти. Всеки бежанец, живеещ в приют, получава около 70 евро джобни на месец. За всяко дете се прибавят по 55 евро. Бежанците, които живеят извън държавните бежански приюти, получават около 225 евро на месец, които трябва да стигнат за храна, облекло, лекарства, развлечения. В тази сума не е включен наем за жилище. Когато бежанците получат право на убежище и разрешително за работа, са длъжни сами да се грижат за подслона си. Само за сравнение: един пълнолетен швед, който е зависим от социални услуги, получава 394 евро на месец.   Франция   От 2015 година насам всички търсещи убежище във Франция получават по 204 евро на месец. Всеки друг член от същото домакинство получава допълнително 102 евро за прехраната си. Така например четиричленно семейство получава месечно 408 евро. Сумата се преизчислява годишно и се напасва към нивото на инфлация. Бежанците, които откажат настаняване в държавен бежански приют, нямат право на социални помощи. В повечето случаи бежанците получават специална кредитна карта и не е необходимо да имат банкова сметка.   Великобритания   Бежанците във Великобритания нямат право на избор на подслона си. Държавата ги настанява в някой бежански приют и плаща по 170 евро на човек за прехрана, облекло и хигиенни артикули. Жените с деца под три години и бременните получават допълнително по 13 евро на месец. Търсещите убежище във Великобритания нямат право да работят. В замяна на това достъпът до националната здравна система и до държавните училища е безплатен.   Испания   Приемът и интеграцията на търсещите убежище в Испания са разделени на три фази, всяка от които трае шест месеца. В първата фаза бежанците живеят в общи приюти с прехрана и получават месечно около 50 евро джобни. За всяко дете бежанецът получава допълнително по 19 евро. Държавата възстановява разходите на бежанците за градския транспорт, медицинското обслужване, езиковите курсове и разходите за писмени преводи - но само срещу представяне на квитанция. Във втората фаза бежанците живеят в частни квартири. Държавата поема разходите за наем и отпуска между 300 и 500 евро на месец - в зависимост от семейното положение. В третата фаза бежанците могат да работят и получават социални помощи само в тежки случаи.   Австрия   Бежанците могат да се настанят в предоставените от държавата бежански приюти. В случай че за тях се полагат пълни грижи, те получават само джобни пари в размер на 40 евро. Когато живеят в приют, в който трябва да пазаруват и готвят сами, те получават допълнително между 150 и 200 евро на месец. В някои провинции ставката за деца е намалена на 100 евро. За облекло бежанците получават до 150 евро на година, в повечето случаи като ваучер за строго определени магазини. Учениците получават до 200 евро годишно за учебни помагала - също под формата на ваучери. Тези, които се настанят в частна квартира, получават между 320 и 365 евро месечно на човек от държавата, като в тази сума е включен и наемът.   Гърция   Отговорността за бежанците в Гърция си делят две организации - Националният център за социални услуги и Върховният комисариат за бежанците към ООН. Те се грижат за основните потребности на бежанците и за медицинското им обслужване. Бежанците, които живеят в държавен бежански приют, получават месечно по 90 евро джобни на човек. Понякого тази сума се изплаща под формата на ваучери. При семействата сумата е малко по-различна: седемчленно семейство например, което живее в частна квартира, получава общо до 550 евро на месец.", "date": "2018.06.25", "title": "Колко пари получават бежанците?"}
{"url": "http://www.classa.bg/%D1%81%D0%B2%D1%8F%D1%82/item/383367-%D0%B1%D0%B8%D0%B2%D1%88%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0-%D1%80%D0%B0%D0%B7%D0%BA%D0%B0%D0%B7%D0%B2%D0%B0", "text": "Голяма част от печалбата на проститутките в Германия се прибира от босовете на престъпни банди. При румънката Юлия това не е било така. Тя не е имала сводник. Въпреки това не успявала да печели добре. Затова се отказала.           30-годишната Юлия* разказва, че понякога е обслужвала по 14 клиенти на вечер. Споделя, че издържала до около три през нощта. Други нейни колежки се опиянявали с алкохол и наркотици, за да могат да издържат цяла нощ. Дойче Веле няма как да провери истинността на историята, разказана от младата жена, но тя се припокрива с описанията на социални работници и полицаи, запознати добре със ситуацията в публичните домове и на улицата.   30-годишната жена, която е родена и израснала в Румъния, е проституирала в продължение на десет години. На улицата, в частни жилища, в публични домове и барове. В Швейцария, Франция, Гърция и Германия. До 10 март. Тя помни отлично тази дата. \"Клиентът ми плати 100 евро за един час и след това всичко приключи\", споделя тя. От този момент нататък Юлия престава да печели парите си като проститутка.     Младата румънка е плащала по 130 евро на ден за стая в един публичен дом В Германия, в която е извършвала услугите си. Всъщност, това е бил и нейният дом. Днес тя е загърбила проституцията, дългите нощи и късите дни, както и вечната усмивка и преиграното добро настроение.   Юлия ни показва стари снимки от смартфона си. На тях се вижда млада жена на високи токчета, по бельо. Устните ѝ са силно начервени, косата - изрусена. Казва, че не знае защо е запазила тези снимки. \"Тогава бях още млада\", казва Юлия с почти извинителен тон. Решила да проституира, защото искала да осигури по-добър живот на децата си. Родила първия си син на 14 години и напуснала училище.   Жената от снимките почти няма прилика с жената, която срещаме в консултантското бюро за проститутки в Щутгарт в края на май. Юлия почти не е гримирана. Спокойно и обмислено тя разказва за живота си през последните десет години. Казва, че решила да загърби тази професия, защото разбрала, че изобщо не можела да спести пари, независимо че продавала тялото си всяка нощ. Казва, че от няколко месеца редовно получава пристъпи на паника. Взема успокоителни, за да може да заспи. Занаят, който превръща жената в стока   Сабине Констабел добре познава симптомите и оплакванията на жените, които идват при нея. Тя е председателка на \"Sisters e.V.\" - дружество, което помага на жени, решили да се откажат от проституцията. То поема финансовите разходи по прехраната на тези жени, докато си стъпят на краката. Защото жени като Юлия не получават никаква социална помощ от държавата, тъй като не са плащали данъци. \"Най-много да им платят билета за връщане у дома\", казва Сабине Констабел. Тя смята всяка форма на проституция за изнасилване. \"Този занаят превръща жените в стока\", споделя тя. Нейната организация пледира за наказателно преследване на платения секс. Други организации, които помагат на жените да загърбят проституцията, правят разлика между принудителната и доброволната проституция. Германското законодателство - също. От 2002 година в Германия проституцията е призната за професия. Това означава, че жените могат да се регистрират пред властите и да бъдат социално застраховани. Много малко от проститутките обаче се регистрират официално.   Никой не знае точно колко жени проституират в Германия. Според неофициални изчисления, става дума за около 400 000 жени. Едва в средата на 2017 година федералното правителство реши да се проведат анкети по темата. Експертите са единодушни в едно: повечето жени идват от Източна Европа. И преди всичко от България и Румъния, двете най-бедни страни в ЕС.   Юлия, която преди да започне да проституира е работила като чистачка, разказва, че е можела да изпраща на близките си повече пари, отколкото е печелила в Румъния. Имала е и щастливи моменти. Когато например след първите няколко месеца като проститутка е успяла да спести достатъчно, за да отиде на море със семейството си. За първи път в живота си.   В ръцете на престъпни групировки   Волфганг Финк от криминалната служба в Баден-Вюртемберг добре познава ситуацията в публичните домове. Той търди, че браншът е в ръцете на престъпни групировки. В публичните домове неслучайно има само изкуствено осветление, казва той. \"Много често жените не знаят дали навън грее слънце или вали. Те почти не излизат навън. По време на разпити ние установяваме, че те не знаят дали е пролет или есен. Не знаят и коя дата е\", казва криминалният инспектор. Финк допълва, че понякога дори братята или чичовците на жените ги принуджават да проституират. Дори когато се стигне до съд, сводниците държат жените под контрол и те не дават никакви показания. А без свидетелски показания процесът е обречен на провал.   Волфганг Финк, който работи в криминалната служба в Баден-Вюртемберг от десет години, казва, че за това време в провинцията е имало не повече от десет процеса срещу сводници. \"Понякога е достатъчно едно движение на ръката, едно щракване с пръст и жените онемяват пред съда\", казва той. Волфганг Финк посочва и друг проблем. Занаятът все повече се премества в интернет. А това затруднява разследванията.   Волфганг Финк смята, че възрастовата граница трябва да бъде увеличена. В момента проституцията в Германия е разрешена от 18-годишна възраст. Финк е против забраната на най-древната професия. Парите, които заработват жените обаче, трябва да остават за тях, а не да отиват в ръцете на сводниците, казва той.   Юлия разказва, че никога не е имала сводник. Ако е вярно, това би било голямо изключение сред чужденките в професията. \"Почти е невъзможно една жена да дойде доброволно тук и да работи самостоятелно като проститутка\", казва Волфганг Финк.   Юлия обаче повтаря още веднъж, че никога не е имала сводник. Запазвала всичките пари за себе си и за своите деца. Споделя, че досега не е била подлагана на насилие. Днес би взела друго решение, казва тя. Сега се наслаждавала на това, че е \"нормален човек\". Разказва как е унищожила своето \"работно облекло\", купила си блуза с висока яка, дълга рокля и обувки без токчета, \"все нормални неща\". Надява се скоро да бъде назначена на постоянна работа, да си намери жилище и да вземе децата си в Германия. Юлия крои планове. Иска да посещава курс по немски и да започне някакво обучение. \"Пък кой знае\", казва тя, \"може да ми се усмихне щастието да намеря някой мъж, който да ме обича истински и когото аз също да обичам\".", "date": "2018.06.25", "title": "Бивша проститутка разказва"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383356-%D0%BD%D0%B8%D0%BD%D0%B0-%D0%B4%D0%BE%D0%B1%D1%80%D0%B5%D0%B2-%D1%88%D0%BE%D0%BA%D0%B8%D1%80%D0%B0-%D1%81", "text": "Актрисата с български корени Нина Добрев пусна без свян своя снимка, на която позира без грим. Звездата от „Дневниците на вампира\" всъщност отбеляза с кадъра Деня на селфито в Instagram, пише tialoto. „Осмелете се да се отклоните от нормата. Нека отпразнуваме Деня на селфито с неподправена версия на самите нас и с „потно селфи\". Готови ли сте да се снимате след тренировка?\", написа Нина под поста.      Тя не за първи път демонстрира натуралната си визия в социалните мрежи, Добрев прие и предизвикателството на списание People да се гримира за 90 секунди. Харесва ли ви Нина Добрев без грим след тренировка?  ", "date": "2018.06.25", "title": "Нина Добрев шокира с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383357-%D1%81%D0%B0%D0%BD%D1%8F-%D0%B1%D0%BE%D1%80%D0%B8%D1%81%D0%BE%D0%B2%D0%B0-%D1%82%D1%8A%D1%80%D1%81%D0%B8", "text": "Актрисата Саня Борисова вече не страда по бившия си съпруг Ники Илиев, пише \"Уикенд\".Блондинката се радва на свободата си и не ще да чуе за режисьора, който я заряза заради звездата от сериала „Скъпи наследници\" Даяна Ханджиева. Запознати твърдят, че напоследък Саня редовно обикаля баровете и усилено си търси нов мъж.      Свидетели многократно я засичат да надига чашата в различни столични заведения, но предимно в женска компания. „Трябваше да мине време, за да забрави окончателно Ники. Вече е готова да посрещне нова любов в живота си и дано скоро да я срещне\", коментират близки на Борисова.", "date": "2018.06.25", "title": "Саня Борисова търси..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383358-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D1%81%D0%B5%D0%BA%D1%81-%D0%BA%D1%80%D0%B8%D0%B5", "text": "Секс – това е хубаво и полезно нещо за нас и здравето ни. Когато в живота ни го практикуваме редовно, то ние сме щастливи, весели и много активни. Съгласете се, че е много по-добре с него, отколкото без. Какво обаче се случва с тялото ни по време на интимно затишие? Сексолог и гинеколог ще разкрият каква точно е вредата за здравето, психиката и тялото ни.   „Няма да ви плаша с ужасяващи истории от поредицата „Едно момиче не прави секс една година и ужасни неща започнаха да й се случват. Не е нещо фатално и невъобразимо. Сексът обаче е важен за тялото и психическото и физическо здраве. Ето защо отсъствието му влияе на тялото ни”, казва сексологът Наталия Романовска.     Много хора говорят за ползите от секса и увреждането на тялото при отсъствието му. Малко хора обаче уточняват, че не точно интимният контакт е полезен, ами завършването му с оргазъм. Сексът без оргазъм е също толкова вреден колкото и липсата на каквито и да е забавления в леглото. Ако в живота ви има редовен секс, но не и редовен оргазъм, то трябва да помислите какво да направите по въпроса.   „Както обичам да казвам: „Всяка жена отговаря за оргазма си”, добавя сексоложката. Това означава, че не е нужно да чакате чудо или да обвинявате половинката си години наред, защото не получавате удовлетворение. Важно е в такъв случай да се прегледате, защото причините, поради които може да отсъства оргазмът могат да бъдат много – психологически блокаж, физиологични проблеми и т.н. Ако решите този проблем, то вашият живот и здраве значително ще се подобрят.   1. Търсете щастие Големият град носи много стрес, умора и депресия. Ние сме принудени непрестанно да се стремим да намерим неща, които могат да ни направят щастливи. Научно казано, трябва ни източник на ендорфин и допамин. Ако сексът при вас липсва или е незадоволителен, то нормално да започнете да търсите други причини да се зарадвате. Често това е хапването на нещо сладко.   2. Намален имунитет По време на оргазъм, кръвта се превръща в един хормонален коктейл, който подмладява всички клетки на тялото. Резултатът е намаляване на вредните ефекти от външната среда върху организма ви. Това не означава например, че без редовен секс ще ви стане студено. Имунитетът ви наистина може да намалее, но ще го усетите по-леко.   3. Повишаване на качеството на съня Ендорфините, които се отделят в процеса на секс, са близо до състояние на еуфория. Това пък допринася за отпускане на тялото. Хормонът окситоцин, който се освобождава по време на оргазъм, причинява сънливост, което пък прави съня ви много по-дълбок и качествен. Няма как да не се съгласите, че сънят след секс е много по-сладък и по-приятен, което пък означава, че на сутринта ще се чувствате отпочинали и щастливи.   4. Ускоряване на процесите на регенерация Сексът стимулира регенеративните процеси и активира производството на колаген. Според гинеколози, за жените над 35-годишна възраст, които имат гладка кожа, това е особено вярно. Не, без редовен секс, кожата ви няма да стане мигом по-сбръчкана. Активният и качествен полов живот обаче забавя този процес, което пък също допринася за това да се чувствате много по-добре.", "date": "2018.06.25", "title": "Липсата на секс крие..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383359-%D0%B0%D0%BD%D1%82%D0%BE%D0%BD%D0%B8%D1%8F-%D0%BF%D0%B5%D1%82%D1%80%D0%BE%D0%B2%D0%B0-%D0%BA%D1%80%D0%B8%D0%B5", "text": "Антония Петрова най-вероятно е бременна във втория месец, подшушнаха от обкръжението й, пише Таблоид. Именно очакването на нова рожба е причината за бързата сватба на миската, която внезапно надяна булчинската рокля миналия уикенд. Тя каза „Да\" на любимия си Ивайло Батинков на плажа в Халкидики.    Датата на сватбата – 17 юни, не бе случайно избрана, защото тогава са се навършили точно три месеца от деня, в който двойката се е запознала. От обкръжението им издадоха, че при тях е било любов от пръв поглед и почти веднага след запознанството са си заживели заедно.      Малко след това пернишката миска е забременяла и в момента е във втория месец. Именно бременността е причината за скоростната сватба, защото силиконовата красавица не искала да е булка с корем. Напомняме, че младоженецът е доктор и компютърен инженер и има доста прилично финансово състояние. Близки разкиха, че е бивш шеф на болница „Токуда\", а в момента развива собствен бизнес с ортопедия и медицина. Млад, симпатичен и богат – все качества, достатъчни за амбициозната миска, която вече е готова да стане майка.    Докато беше омъжена за руснака Бередин, блондинката не спираше да тръби, че не иска деца, много й е рано и иска да гради кариера. В момента тя е осмислила приоритетите си и вече няма търпение да даде живот на наследника си. Най-вероятно заради суеверие чака да минат първите 4 месеца от бременността и след това ще го обяви", "date": "2018.06.25", "title": "Антония Петрова крие..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383360-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D1%8E%D0%BD%D0%B8", "text": "ОВЕН ( 21 март - 20 април ) Ще трябва да се занимавате не толкова важни въпроси, отколкото с дълго отложени. Възможни са грешки и разочарования, но всичко, ще е по-ваша вина. Вероятно в професионалната сфера, ще намерите нов богат покровител. Това ще ви позволи, да правите планове, включително и финансови. ТЕЛЕЦ ( 21 април - 21 май )  Трябва да станете по-активни не само в работата, но и в личния си живот. Не трябва да скачате от една връзка на друга, така няма да създадете силни взаимоотношения. Опитайте се да живеете с чувства, а не с похотливи желания. Възможни са битови проблеми, които ще ви накарат да си вземете почивен ден. Не е необходимо да викате някой на помощ, сами ще се справите. БЛИЗНАЦИ ( 22 май - 21 Юни ) Отличен ден за среща със стари приятели. Не забравяйте да се обадите на близките си роднини и да планирате решението на домашните проблеми. Безпочвените преживявания на финансова основа, може да ви доведат до депресия. Опитайте се, да не нарушавате общоприетите норми, тогава всичко ще бъде наред.   РАК ( 22 юни - 23 юли ) Не е препоръчително, днес да се заемате с нещо ново и необичайно. Ако започнете да насилвате събитията, ще се окажете в непроходима джунгла, освен това, финансова. Делата, свързани с рекламен бизнес и творчество, ще се развиват великолепно. В любовта, не трябва да се противопоставяте на интимните си желания. Още повече, че те са същите като на любимия ви. ЛЪВ ( 24 юли - 23 август ) Трябва да свършите всичко сами, без да натоварвате никого с капризи и молби. Възможни са перспективни предложения и доходоносни сделки, които ще ви донесат големи печалби в близко бъдеще. Денят е потенциално опасен, за тези които се занимават с водни спортове, възможни са травми. Бъдете изключително предпазливи. ДЕВА ( 24-ти август - 23 септември ) Очаква ви прекрасен и продуктивен ден. Всичко, което планирате да приложите на практика, ще се реализира отлично. Днес не е желателно да закъснявате, дори на обяд, още повече за разговор с шефа. Много ще зависи от вашата педантичност и концентрация. Един добър ден за тези, които тръгват на почивка. Пътуването, ще премине по най-добрия начин. ВЕЗНИ( 24 септември - 23 октомври) Трябва да намерите компромис с всеки, с когото ви срещне съдбата. Не критикувайте никого, освен ако сами не искате да попаднете в същото положение. Очаква ви успех, най-важното е, да не го изпуснете. Възможно е да има спорни въпроси по битови и финансови теми. Ако не давате свобода на емоциите си, тогава всичко, ще бъде наред.   СКОРПИОН ( 24 октомври - 22 Ноември ) Не се препоръчва, днес да вземате спонтанни решения, особено ако те засягат финансите. Дори личните ви симпатии или неприязън към някого, пазете за себе си. Има вероятност да загубите голяма сума пари. Но това няма да е кражба, а нещо по-фино, свързано с измама. Вечерта си легнете по-рано и не яжте преди лягане.   СТРЕЛЕЦ ( 23 Ноември - 21 Декември ) Така широко, ще ви се усмихне любовта, че ще забравите се работата и финансовите проблеми. Истинските чувства, ще решат всичко. Господарският ви поглед на някои неща, ще помогне да станете \"генерал\" в семейството. Просто не показвайте твърде много, вашето превъзходство. В противен случай конфликтите с роднини, няма да могат да бъдат избегнати. КОЗИРОГ (22 Декември - 20 януари ) Препоръчително е днес да бъдете изключително предпазливи не само на пътя или у дома, а във всичко останало. Когато говорите с другите, се опитайте, да се държите по-деликатно. В противен случай думите ви, ще се тълкуват по такъв начин, че ще последват поредица от слухове и обвинения. Последствията от инвестициите ви, могат да се окажа непредсказуеми.  ВОДОЛЕЙ ( 21 януари -  19  февруари ) Очаква ви, голямо пазаруване, неочаквана победа и среща с бивш любим. Разбира се, всичко това няма да се случи в един час, но все пак ще ви изкара от равновесие. Бъдете по-тактични в личната сфера, за да не останете без любим човек. Ако сте насочени към свободата, то по-добре споделете това с избраника си.   РИБИ ( 20 февруари - 20 март ) Очаква ви ден, изпълнен с ярки и интересни събития. Вярно е, че малко ще ви мъчи съвестта за някоя неприятна постъпка. Но ако осъзнаете вашата вина и се извините, тогава всичко ще е наред. Гордостта в този случай, няма да ви доведе до нищо. От финансова гледна точка, денят е печеливш. Ще може да си купите всичко, което искате.", "date": "2018.06.25", "title": "Дневен хороскоп 25 юни"}
{"url": "http://www.classa.bg/%D1%81%D0%B2%D1%8F%D1%82/item/383361-%D0%BD%D0%B0%D0%B9-%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE", "text": "1 юли 2018-а е важен ден за Мексико. В страната ще се проведат мащабни избори – не само за президент, Сенат и Камара на депутатите, но и за местна власт. Само че много от кандидатите за изборни постове ще треперят, ще нервничат и ще се потят през последните няколко дни до вота. Не в очакване на резултата, а защото не могат да са сигурни, че изобщо ще доживеят изборния ден.   Причината за това е, че вълна от политически убийства тресе Мексико по пътя към мащабния вот. Общо 120 политици са били убити от старта на предизборната кампания на 8 септември 2017 г. до 16 юни т.г., сочат данните на консултанската фирма Etellekt.      Това превръща тази кампания в най-кървавата в историята на страната.   Представители на организираната престъпност се прицелват в кандидати на местно ниво и безпощадно ги ликвидират, за да подсигурят победата на своите собствени фаворити. Така картели и банди се опитват да пренаредят начина, по който ще изглежда властовата карта на Мексико след изборите. А целта им е да запазят влиянието си по райони в страната, печално известна с високите си нива на престъпност и корупция.   Изборите наближават, а убийствата зачестяват, превръщайки кампанията за много от кандидате не само в борба за победа, но и за оцеляване.   Да арестуваш цяло полицейско управление   Едно от последните убийства е особено показателно за ситуацията в Мексико, защото то доведе до арестите на служителите на цяло полицейско управление. Окампо е малък град на около 150 км западно от столицата на страната Мексико Сити. Намира се в щата Мичоакан и е известен с местните банди – бич за населението и за властите. Или поне за част от тях...   Окампо беше разтърсен рано сутринта в четвъртък, 21 юни, когато стана ясно, че един от кандидатите за кмет на града – Фернандо Анхелес Хуарез, е прострелян и убит. Неговите съпартийци от управляващата щата Партия за демократична революция излязоха с позиция, че става дума за планирано убийство и поискаха от правителството да осигури защита за кандидатите за изборни постове.   След убийството на Хуарез, прокурори повдигат обвинения по случая на секретаря по обществена сигурност на Окампо - Оскар Гонзалез Гарсия. Но когато федерални агенти отиват в града, за да го арестуват, пътят им е препречен от месните полицаи.   На следващия ден федералните агенти идват с подкрепления и арестуват не само Гарсия, но и всички 28 служители на местното полицейско управление.   Всички те ще бъдат разпитани от отдела за вътрешни разследвания, но не са ясни повече детайли около задържането им.   Хуарез беше вторият кандидат-кмет, убит в Мексико в рамките на само 24 часа. Ден преди да бъде ликвидиран той, независимият кандидат за кмет на град Агилия Омар Гомез Лукатеро също беше застрелян. Агилия е още едно място в щата Мичоакан, известно с дейността на банди, занимаващи се с разпространение на наркотици. Дни преди тези убийства – на 14 юни, беше убит и кандидат за кмет на града Таретан.   Бързо, публично, без значение риска за цивилните   Жертвите на политическите убийства преди изборите на 1 юли обаче не са само мъже. Живота си са загубили и 16 жени политици, 7 от които са били кандидати за изборни позиции.   Сред убитите е Памела Теран, член на Институционалната революционна партия (PRI) и кандидат за общински съветник. Тя беше застреляна на 2 юни при излизане от ресторант, а сред жертвите при стрелбата бяха и нейният баща, както и един фотограф.   Както личи, бандите не се съобразяват с това къде и кога ще нападнат своите цели като по този начин симпатизанти, сподвижници и случайни минувачи също са застрашени от нападенията.   Кандидатът за депутат Фернандо Пурон, например, беше застрелян в задната част на главата, докато си прави селфи със симпатизант. Пурон беше от хората, които призовават за реформи в Мексико, насочени срещу организираната престъпност.   В същото време сред целите на престъпните организации попадат и държавни служители, които не са на изборни постове. 351 души на такива позиции са убити от старта на кампанията през септември до средата на юни, сочат данните на Etellekt.   Защо сега?   Защото изборите на 1 юли са най-мащабните в Мексико до момента и от изхода им може сериозно да бъде засегната дейността на престъпните организации в страната.   Над 15 хиляди кандидати се борят за повече от 3400 позиции на местно, щатско и федерално ниво. Освен за кметове и общински съветници, мексиканците ще гласуват и за президент, Сенат и членове на Камарата на депутатите.   Но най-важни за картелите и бандите остават представителите на местните власти, от които те имат най-голяма полза и върху които биха могли да oказват най-голямо влияние.   Президентският вот може и да привлича най-голямото внимание, но по очевидни причини е рядкост високопоставен кандидат за поста да се превърне в цел и да има опит за покушение срещу него. Около кандидатите за президент винаги има твърде много хора и твърде много внимание, поради което само в наистина необичайна и екстремна ситуация те могат да се превърнат в цел за престъпна групировка.   На местно ниво нещата стоят по различен начин. Кои са хората, заемащи властовите постове там, е важно за представителите на организираната престъпност, за да могат те спокойно да продължат със своята незаконна дейност. Експертът по сигурността Алехандро Хопе посочва, че политическите убийства са свързани именно с промяната в тези престъпни групи. Наркокартелите вече разширяват своята дейност - занимават се с изнудване, кражба на горива и други престъпления.   С еволюцията в престъпността става все по-важно да се придобие контрол над територията и над местните власти, обяснява Хопе пред NBC.   При кражбите на горива, например, местната полиция е важен съюзник за картелите, защото може да осигурява прикритие по време на кражбите, както и да охранява складовете, в които откраднатото гориво се съхранява. Други местни банди изнудват за пари местните власти, карайки ги да възлагат на определени фирми обществени поръчки с изкуствено завишени стойности.   Тези зависимости водят до това бандите да посегнат на кандидати, които застрашават победата на техните фаворити или не са склонни да участват в престъпните схеми.   А заради убийствата, стотици кандидати вече са се отказали от предизборната надпревара, за да не рискуват живота си.   Така 2018-а продължава тенденцията на ширещо се насилие в Мексико, започнала през миналата година. Тя е най-кървавата до момента в историята на страната що се отнася до брой на убийствата. Общо 29 168 души са загубили живота си насилствено според предварителни правителствени данни, съобщава Vox. Възможно е да се окаже, че цифрата е дори по-голяма, а нищо чудно 2018-а да надмине този кървав рекорд.   Ще се промени ли нещо?     Андрес Мануел Лопес Обрадор е сочен за фаворит за спечелване на президентските избори на 1 юли, а централно място в неговата кампания има именно борбата с корупцията като той обещава мащабна реформа в тази насока.   Но дори Обрадор да спечели изборите и реформата му да стане факт, проблемът на Мексико с организираната престъпност няма да се реши изведнъж и само с мерки на централно ниво. Не и когато организираната престъпност по места се слива не само с политическите власти, но и полицията, за да подсигури своето съществуване и печалби.", "date": "2018.06.25", "title": "Най-кървавата предизборна кампания в историята на Мексико"}
{"url": "http://www.classa.bg/%D1%81%D0%B2%D1%8F%D1%82/item/383362-%D0%BA%D1%80%D0%B0%D0%B4%D0%B5%D1%86%D1%8A%D1%82-%D0%BD%D0%B0-%D1%81%D0%B0%D0%BC%D0%BE%D0%BB%D0%B8%D1%87%D0%BD%D0%BE%D1%81%D1%82,-%D1%87%D0%B8%D0%B9%D1%82%D0%BE-%D0%BC%D0%BE%D1%82%D0%B8%D0%B2-%D0%BE%D1%81%D1%82%D0%B0%D0%B2%D0%B0-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B8-%D0%B4%D0%BE-%D0%B4%D0%BD%D0%B5%D1%81", "text": "Той е бил ветеран от Втората световна война с орден за храброст, съпруга и три деца. Но през 1964-a той е изчезнал, преместил се е другаде в страната и впоследствие е приел самоличността на 8-годишно момче, което е починало години по-рано.   Случаят му обърква разследващите от повече от десетилетие. Шериф Пийт Елиът го нарича \"една от най-големите загадки на Североизточно Охайо\".   Сега, с помощта на ДНК тестове, някои от частиците на пъзела си идват на мястото. Това е сложна и заплетена история, така че да започнем от самото начало.   Открадната самоличност   През 2002 г. 76-годишен мъж на име Джоузеф Нютън Чандлър III заключва вратите и прозорците на апартамента си в близост до Кливланд. Той изключва климатика и отбелязва датата на календара си. След това отива в банята и слага край на живота си.   Полицията открива тялото му около седмица по-късно, но то се е разложило в лятната жега. Властите не успяват да вземат пръстови отпечатъци от тленните му останки и тялото му е кремирано.   Когато името \"Джоузеф Нютън Чандлър III\" е проверено в базата данни, полицията установява, че човекът е откраднал самоличността на 8-годишно момче, загинало в автомобилна катастрофа с родителите си през 1945 г. Тогава нещата изведнъж стават интересни.   \"Джоузеф Чандлър така и никога не е имал шанса да изживее живота си, но някой друг го е изживял вместо него\", обявява шериф Елиът.   Човекът, представял се за Чандлър, е бил електротехник и чертожник, когото колегите му са описвали като странен, ексцентричен и високоинтелигентен мъж, който обаче бил самотник, без семейство и приятели, разказва Елиът. Приятели споделят, че той им е казвал \"Те наближават\" и след това е изчезвал от района като се е връщал дни или понякога седмици по-късно.   Чандлър също така е държал подготвен куфар в апартамента си, така че да е готов във всеки момент да замине, и е умрял с $82 000 в банковата си сметка. \"Нямам представа от какво е бягал\", казва Елиът.   Теоретици са твърдяли, че Чандлър може би е серийният убиец Зодиак или мистериозен терорист на име Д.Б. Купър, отвлякъл самолет през 1971-а, но реалността е, че никой не е знаел кой е този човек, преди да приеме името и самоличността на Чандлър.   В крайна сметка случаят останал дълго неразкрит.   Пробив в разследването   Нова улика се появила през 2014 г., когато федерални шерифи поели случая. Те открили, че Чандлър е лежал в болница две години преди смъртта си и му е била взета тъканна проба.   С помощта на генеалогични изследвания и ДНК тестове, лекари открили, че човекът, който е живял в продължение на десетилетия като Чандлър, вероятно е носил фамилията Никълъс или подобно фамилно име.   Следата в крайна сметка отвела властите до сина на въпросния мъж през март 2018-а. ДНК пробите дали неоспоримо потвърждение. Оттам нататък се разкрила и цялата история.   Човекът, който се представял като Джоузеф Чандлър, всъщност бил Робърт Айвън Никълс. Той бил ветеран от флота през Втората световна война, роден в Индиана, оставил жена и три деца.     \"След като видях снимките, бях сигурен, че е бил той\", сподели синът му Фил Никълс на пресконференция в средата на юни.   След бомбардирането на кораба му по време на войната през 1945-а той е получил орден за храброст. Семейството на Никълс казва, че след време той е изгорил военната си униформа. През 1964-а той казал на жена си, че напуска семейството си и че те ще разберат защо, \"когато му дойде времето\".   От този момент нататък диря от пощенски картички и писма показва, че той е пътувал из страната като е прекарал известно време в Мичиган, Оклахома и Калифорния, където е изпратил писмо на сина си с едно пени в него през 1965-а. Това е бил последният път, в който семейството му е чувало за него.   \"Нямам никакви лоши чувства към него\", казва синът му. \"Винаги съм се надявал той да е намерил някъде щастието\". Родителите на Никълс го обявили за безследно изчезнал, след като той изоставил семейството си, но опитите да бъде открит от властите в Калифорния и Индиана не довели до резултат.   Напредъкът на генеалогичните технологии в последно време е спомогнал за разгадаването на този случай. Според Елиът това е първото разследване в историята на американската федерална шерифска служба, което е използвало криминологична генеалогия.   Криминологичната генеалогия става все по-разпространена за разрешаването на разследвания на престъпления и беше използвана и за откриването на \"убиеца от Голдън Стейт\", както и за разгадаване на други отдавна неразкрити случаи, най-често свързани със серийни убийци.   Има още много въпроси без отговор   През 1978 г. Никълс се е снабдил със свидетелството за раждане на Джоузеф Чандлър. После той си е издал документ за социално осигуряване в Южна Дакота като е използвал истинския рожден ден на детето и имената на двамата му родители. По-късно същата година документи показват, че Никълс е започнал работа като електротехник в Охайо като е използвал самоличността на Чандлър.   Какво е правил Никълс и къде е живял в периода между престоя си в Калифорния и пристигането си в Охайо остава неизвестно и Елиът загатва, че Никълс може да е имал зловещи причини да изостави семейството си и да приеме нова самоличност.   \"Има причина той да е изчезнал през 1965-а, да е приел самоличността на починало 8-годишно дете през 1978-а и да се е крил в продължение на толкова много години\", казва Елиът. \"Има причина той така и никога повече да не се е свързал със семейството си\".   И все пак Робърт Никълс и Джоузеф Чандлър нямат криминално досие, твърди шерифът.   Човекът, който някои хора са познавали под името Джоузеф Чандлър, а други - като Робърт Никълс, не е искал да бъде открит приживе или дори след смъртта си. Елиът смята, че някой, който го е познавал преди изчезването му, може да знае причините за мистериозното изчезване на Никълс.   Разследващите са поискали помощта на обществеността, за да разберат къде е бил Никълс между 1965-а и 1978-а и защо е изоставил семейството си.   \"Първата част от тази мистерия е разгадана\", заявява Елиът. \"Втората остава във ваши ръце...\"", "date": "2018.06.25", "title": "Крадецът на самоличност, чийто мотив остава неизвестен и до днес"}
{"url": "http://www.classa.bg/%D1%81%D0%B2%D1%8F%D1%82/item/383363-%D0%BA%D0%B0%D0%BA%D0%B2%D0%BE-%D0%B2%D0%B8%D0%B4%D1%8F-%D0%B4%D0%B6%D0%BE%D0%BD%D0%B8-%D0%B4%D0%B5%D0%BF-%D0%B2-%D0%BE%D1%87%D0%B8%D1%82%D0%B5-%D0%BD%D0%B0-%D1%81%D0%BB%D0%B0%D0%B2%D1%8F%D0%BD%D1%81%D0%BA%D0%B8%D1%82%D0%B5-%D0%B6%D0%B5%D0%BD%D0%B8", "text": "Последното във времето посещение на холивудската звезда в руската столица е наситено със събития. Актьорът посещава по-скоро “революционни” места и прави ярки коментари за руските жени, за които дори получава своеобразна “награда”.   За разлика от предишните си посещения в Русия, Джони Деп пристига в Русия през май не да популяризира нов филм, а да участва в турнето на групата си  “Холивудски вампири” (Hollywood Vampires) заедно с Алис Купър и Джо Пери.     Това не е изненадващо, защото групата съществува вече няколко години. По-интересна е туристическата програма на Деп в Москва: той посещава Мавзолея на Ленин, прави си снимка на гроба на Сталин и обиколка в музея на Маяковски. Това би могло да се нарече “революционната обиколка на Деп”, защото всички тези имена и места са свързани с този вододелен период от руската история преди век.   Облечен като руснак   Деп посещава Мавзолея на Червения площад заедно с легендарния музикант от “Аеросмит” (Aerosmith) Джо Пери и той също позира за снимката на гроба на Йосиф Сталин, който е погребан в кремълската стена.   Ако се съди по реакцията на потребителите на Twitter, не всички в социалната медия разбират интереса на Деп към основателите на съветската държава. Хората, чийто личен пантеон не включва двамата съветски лидери, обвиняват Деп, че е взел погрешно решение. Други, които видимо превъзхождат по брой опонентите си, хвалят един от изпълнителите на “Холивудските вампири” за интереса му към руската история и предполагаемо истинския му руски костюм:    Като става дума за Сталин, не за първи път медиите свързват двете имена. Преди години Деп е избран да играе младия Сталин във филм. Всъщност той е посочен от британския историк Себаг Монтефиоре, който през 2008 г. подписва договор със студиото “Мирамакс” (Miramax) за създаването на филм по неговата книга “Младият Сталин”.  “Ако не се прави на грузински [Сталин е бил етнически грузинец], Джони Деп би бил идеален за водещата роля”, казва той.   Въпреки това днес е налице само снимка на Деп с бюста на Сталин; но има и колажна снимка на Деп във военен костюм в стила на Сталин.   Страстен поет и пънк Разколников   Деп проявява интерес към Маяковски, великия руски авангарден поет от началото на 20-и век, в интервю през 2013 г., заявявайки, че би искал да “измине пътищата на Достоевски и Маяковски”. Той успява отчасти да изпълни намерението си като посещава музея на Маяковски.   Преди време Джони Деп идвал в Москва, за да популяризира филмите си   В книгата за гости той пише, че се е почувствал “напълно смирен от … такава близост до гениалността на Маяковски”. Деп  поета като човек със “страст, енергия и много сила”.  А що се отнася до Достоевски, изглежда има повече причини да очакваме филм с Деп по роман на писателя, отколкото за младия Сталин. Казват, че успехът на “Черна котка, Бял котарак” на Емир Кустурица подтиква холивудските продуценти да обмислят финансирането на филм по романа “Престъпление и наказание”.   Деп, който играе във филма на Кустурица “Аризонска мечта”, би искал да се превъплъти в ролята на Разколников, който свири бас в една банда от Брайтън бийч.   Преди няколко години Деп казва, че иска да играе и Распутин, защото “той със сигурност е много неконвенционален образ, изненадващ и любопитен. Невероятната история на живота на този човек е толкова въздействаща!”, казва Деп.   “Руският списък” на актьора включва и Михаил Булгаков, чиито герои Деп би искал да пресъздаде на големия екран.   Векове култура в очите им   През 2013 г. Деп започва да излиза с холивудската звезда Амбър Хърд и снимка на двойката, която се държи за ръце в Москва, привлича вниманието на  .   Джони Деп на премиерата на “The Lone Ranger” през 2013 г. в Москва   По време на посещението си в Москва Деп прави комплимент на руските жени, наричайки ги “най-красивите в света”. Той обаче , когато се опитва да обясни защо е казал това. “Има някои славянски черти … Има нещо дълбоко … [Те са] красиво изваяни, но с хиляди и хиляди години култура в очите. Има гравитация в тях, гравитацията в очите”.       Фенките на Деп може и да са чули тези ласкателни коментари. По време на концерта на “Холивудски вампири” в Москва “хиляди години култура” завършва със залп от няколко сутиена, летящи към сцената. Деп слага един на китарата си и я закичва с роза, хвърлена към него.", "date": "2018.06.25", "title": "Какво видя Джони Деп в очите на славянските жени?"}
