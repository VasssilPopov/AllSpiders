{"url": "http://www.classa.bg/%D1%81%D0%B2%D1%8F%D1%82/item/388187-%D1%81%D0%B0%D1%89-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8-%D1%81%D1%80%D0%B5%D1%89%D1%83-%D0%B2%D1%8A%D1%80%D1%85%D0%BE%D0%B2%D0%BD%D0%B8-%D1%81%D1%8A%D0%B4%D0%B8%D0%B8", "text": "Затъвайки в Корейската война, президентът Хари Труман замислил заговор, чрез който федералното правителство да установи контрол над американските металургични компании, за да предотврати стачка в тях. Преди да осъществи плана си, той тайно попитал председателя на Върховния съд Фред Винсън – негов близък приятел и партньор на покер, как би реагирал съдът. Винсън казал на приятеля си да не се безпокои и Труман изпълнил замисъла си. Няколко месеца по-късно Върховният съд оцени действията му като неконституционни. Това е един от няколкото случая, в които президенти и съдии изглежда са се опитвали да не спазват ясното конституционно разделение на властите. Тези примери са са характерни за новата история, когато американските президенти са били в състояние на война.     Отношението между Белия дом и Върховния съд отново е поставено под лупа след острата битка, разиграла се около назначаването на Брет Кавано, който гневно се опълчи на политическите опоненти на президента Доналд Тръмп по време на слушанията в Сената по неговата кандидатура. Кавано, който преди е работил в екипа на президента Джордж Буш-младши в Белия дом, се оказа толкова притеснен от впечатлението за партизанщина, което е оставил, че написа коментар в „Уолстрийт джърнъл“ в навечерието на утвърждаването му за върховен съдия. В него той подчерта надеждата си, че „независимата и безпристрастна съдебна система е от ключово значение за нашата конституционна република“. Той оправда част от партийния си патос с интензивността на процеса на утвърждаване на кандидатурата му, който едва не катастрофира заради появилите се обвинения в сексуална агресия. Кавано бе утвърден с минимално мнозинство в събота и ще заеме мястото си във Върховния съд тази седмица. По време на усложнилата се процедура той бе активно съветван как да реагира на обвиненията от съветници на Тръмп, включително съветника на Белия дом Дон Макгън. Историкът Майкъл Бешлос, автор на книгата „Президенти по време на война“, каза, че Кавано „се оказа много тясно обвързан с администрацията на Тръмп през последните няколко седмици“. И добави, че в историята има примери „защо трябва да се безпокоим за един съдия, който не е достатъчно независим от президента“. Бешлос описва отношенията между президента Линдън Джонсън и неговия близък приятел Ейб Фортас, когото лично той номинира за Върховния съд през 1965 г. След утвърждаването на Фортас, той „стига дотам, че помага в писането на речите на президента и в избора на мишени за бомбардировки във Виетнам“, отбелязва Бешлос. Близките връзки между Джонсън и Фортас допринесоха за проваляне на номинацията на последния за председател на Върховния съд, след като те бяха разкрити пред Сената. Някои президенти са се обръщали и по-открито към върховни съдии с молби да им помогнат в труден политически момент. След бомбардировка на Пърл Харбър през Втората световна война, президентът Франклин Рузвелт се е страхувал, че може да бъде обвинен за нападението, защото е преместил американския Тихоокеански флот от Сан Диего на Хаваите. Опитвайки се да изпревари конгресно разследване, пише Бешлос, Рузвелт се обърнал дискретно към върховния съдия Оуен Робъртс с идеята той да оглави независимата комисия. „Робъртс бил известен като сговорчив, което го направило обект на настоятелните молби на президента“, отбелязва Бешлос. Робъртс се срещнал лично с Рузвелт най-малко три пъти след създаването на комисията. Изготвеният от него доклад пощадил президента и посочил за виновни местните командири – генерал Уолтър Шорт и адмирал Хазбънд Кимъл. Високопоставени служители от Белия дом на Тръмп сипеха похвали за консервативните позиции на Кавано, а в същото време твърдяха, че той ще бъде безпристрастен съдия. „Той ще прилага закона, а няма да се опитва да го нагажда в движение“, каза в неделя съветничката от Белия дом Келиан Конуей в токшоуто „Тази седмица“ на телевизия Ей Би Си. „На тази страна й е омръзнало от хора, които поправят законите така, както им отърва, за да паснат на определени политически намерения или на нечии лични предпочитания“, заяви тя. Книгата на Бешлос, която ще излезе тази седмица, изследва как осем военновременни президенти – от Томас Джеферсън до Джордж Буш, са упражнявали властта си съгласно конституцията. Той пише особено подробно за Джонсън, който според него е станал по-параноичен и емоционално объркан с разгръщането на Виетнамската война. Той силно се фокусирал върху хората, които смятал за свои съперници, и казал в тайни записи, че Мартин Лутър Кинг бил „изцяло под контрола“ на комунистите, а също твърдял, че Робърт Кенеди плащал на Кинг да подклажда улични вълнения. Според Бешлос Джонсън все пак се надявал, че демократите ще го предложат за президентската си номинация през 1968 г. въпреки публичното му изявление, че няма да се стреми, нито да приеме номинацията. Джонсън възнамерявал да отиде в Чикаго, където се провеждал партийният конгрес (през лятото на същата година), на рожден ден, но в крайна сметка се отказал от частната сбирка, след като неговите съветници предположили, че няма да бъде номиниран. Джонсън останал да гледа дебатите на партийния форум по телевизията от ранчото си в Тексас.   БТА", "date": "2018.10.09", "title": "САЩ: Президенти срещу върховни съдии"}
{"url": "http://www.classa.bg/%D1%81%D0%B2%D1%8F%D1%82/item/388188-%D0%BA%D0%B8%D1%82%D0%B0%D0%B9-%D0%B8%D1%81%D0%BA%D0%B0-%D0%B4%D1%80%D1%83%D0%B3-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B0%D1%89", "text": " че американците си избраха враг номер едно, който затъмнява дори Русия. Оказва се, че „руските опити за намеса бледнеят пред опитите на КНР“. Такова силно изказване бе направено от вицепрезидента на САЩ Майк Пенс по време на речта му в института „Хъдзън“ на 4 октомври. „Китай предприе безпрецедентен опит да повлияе на американското обществено мнение на изборите през 2018 и предстоящите президентски избори през 2020 г.“, заяви политикът.     Сред начините за намеса в американските избори, според Пенс фигурират пропагандата, военни,те политическите и икономическите инструменти. За разлика от Москва, чиято цел е да постави Доналд Тръмп на президентския пост, Пекин има и други цели. „Китайците искат друг американски президент“, заяви политикът, имайки предвид победата на демократите. На своя реч китайските медии подложиха на рязка критика изказването на Пенс, наричайки ги безоснователни. „Заявленията за намесата на Китай на изборите в САЩ са клевета, те са напълно изфабрикувани и водят до заблуда. Китай изказва решителен протест по отношение на това“, заявиха в Пекин. Дипломатите от страната подчертаха, че американците трябва да престанат да вредят на двустранните отношения. Американците обаче се придържат към класиката. Обвинения без доказателства, голословни викове и непрекъснат популизъм. Единствено не е ясно, да се радваме или да плачем от факта, че Китай е задминал Русия в класацията на американските врагове.   Превод: В.Сергеев", "date": "2018.10.09", "title": "Китай иска друг президент на САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/388190-%D1%81%D0%BF%D0%B0%D0%B4-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%B0%D0%BA%D1%86%D0%B8%D0%B8", "text": "Китайските акции се оказаха под силен натиск от продажби по време на търговията в понеделник, след като приключи неработната Златна седмица (Golden Week holiday) и инвеститорите на борсата в Шанхай започнаха да отразява сериозното напрежение на световните фондови пазари от началото на октомври. Основният китайски индекс Shanghai Composite се понижи с цели 3,72%, а технологичният индекс Shenzhen – с 3,83% на фона на продължаващата ескалация на търговския конфликт между Вашингтон и Пекин. Растящата доходност на американските държавни облигации, довела през предходната седмица до засилване на напрежение на глобалните фондови пазари, също допринесе за днешните агресивни разпродажби на акции на китайски компании, като инвеститорите игнорираха решението от уикенда на Китайската централна банка да намали изискванията за минималните задължителни резерви на търговските банки. За четвърти път в рамките на настоящата година Народната банка на Китай обяви, че намалява нивото на минималните задължителни резерви, които търговските банки трябва да държат в централната финансова институция. Последното понижение е със 100 базисни пункта (с 1%) и би трябвало да освободи средства в размер на 1,2 трлн. китайски юана, или около 175 млрд. щатски долара. Това кредитно облекчение идва на фона на неотдавнашни данни, показващи, че икономиката на Китай продължава да губи скорост, отчасти поради негативният ефект на търговския конфликт между Вашингтон и Пекин върху китайските промишлени и индустриални предприятия. Слабото представяне на Шанхайската борса в понеделник се дължи и на понижението през миналата седмица на индекса Hang Seng, включващ много от водещите големите китайски компании, с цели 4,4%, като днес Хонконгският индекс се раздели с нови 1,39%, достигайки 15-месечно дъно.", "date": "2018.10.09", "title": "Спад на китайските акции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388191-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%BF%D1%80%D0%B5%D0%B2%D0%BE%D0%B4-%D0%B7%D0%B0-14-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE", "text": "Паричен превод в размер на близо 14 млн. евро е бил блокиран от Софийската градска прокуратура по реда на Закона за мерките срещу изпиране на пари, като действията на обвинителите са свързани със сигналите на онлайн изданието „Биволъ\" и на вицепремиера Томислав Дончев за злоупотреби с европари, станали по-известни като „Джи Пи Гейт\". Това обяви пред журналисти в Русе главният прокурор Сотир Цацаров, цитиран от „Фокус\". „Проверката е прераснала в досъдебно производство. Това, което мога да кажа е, че по отношение на нея и в рамките ѝ със съдействието на ДАНС са извършени и действия по реда на Закона за мерките срещу изпиране на пари. Тези действия са довели и до запор на изключително крупна сума пари и блокиране на превод\", обясни обвинител №1. Той подчерта, че проверката продължава и обхваща всички споменати в сигналите физически и юридически лица, „независимо дали са търговци, или сдружения с идеална цел\". По-рано днес говорител на Европейската комисия обяви, че данните за злоупотреби с европейски фондове в България ще се проверяват от службата за борба с измамите. „Възприемаме съвсем сериозно всички изразени подозрения за злоупотреба със структурните фондове, следим медийните материали, свързани с България. Ще съобщим на ОЛАФ и вече поискахме данни по тези обвинения от съответните власти\", подчерта говорителят.", "date": "2018.10.09", "title": "Блокираха превод за 14 милиона евро"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388192-%D0%BE%D0%BE%D0%BD-%D0%B7%D0%B0-%D0%B1%D1%8A%D1%80%D0%B7%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D0%BF%D0%BE-%D0%BA%D0%BB%D0%B8%D0%BC%D0%B0%D1%82%D0%B0", "text": "Светът ще трябва да предприеме бързи действия, ако иска да ограничи затоплянето на климата до 1,5 градуса по Целзий, заявиха експерти на ООН за климата и предупредиха, че има значителни рискове, ако този праг бъде надхвърлен, предадоха Франс прес и Асошиейтед прес. Междуправителствената експертна група по климатичните промени, която е лауреат на Нобелова награда за мир, публикува в южнокорейския град Инчон доклад от 728 страници, в който описва подробно благоприятното въздействие върху времето, човешкото здраве и екосистемите на Земята, ако световните лидери успеят да ограничат в бъдеще предизвикваното от хората затопляне до половин градус по Целзий, вместо възприетата цел от 1 градус по Целзий. Учените прогнозират, че ако това стане, от недостиг на вода ще страдат два пъти по-малко хора, отколкото сега; ще има по-малко смъртни случаи и заболявания, дължащи се на жега, смог и инфекциозни заболявания; нивото на моретата и океаните ще се покачи с 10 см по-малко; ще има значително по-малко горещи вълни, проливни дъждове и суша; ледената покривка на Западна Антарктика няма да се разтопи необратимо; повечето коралови рифове ще бъдат спасени. „За някои хора това е без съмнение въпрос на живот или смърт\", заяви Натали Махоуолд от университета Корнел, която е една от авторите на доклада. През 2010 г. участниците в международните преговори за климата приеха целта да се ограничи затоплянето до 2 градуса в сравнение с прединдустриалната епоха, напомня АП. Това бе наречено „целта от 2 градуса\". През 2015 г., когато бе договорено историческото Парижко споразумение за климата, беше определена двояка цел: 2 градуса по Целзий и по-високата цел от 1,5 градуса по Целзий в сравнение с прединдустриалната епоха. Целта от 1,5 градуса бе по настояване на уязвимите страни, които нарекоха целта от 2 градуса „смъртна присъда\".", "date": "2018.10.09", "title": "ООН за бързи действия по климата"}
{"url": "http://www.classa.bg/%D1%81%D0%B2%D1%8F%D1%82/item/388182-%D0%B2%D1%82%D0%BE%D1%80%D0%B8-%D1%87%D0%BE%D0%B2%D0%B5%D0%BA-%D0%BF%D0%BE%D1%87%D0%B8%D0%BD%D0%B0,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%8F%D0%B4%D0%B5-%D1%81%D0%B0%D0%BD%D0%B4%D0%B2%D0%B8%D1%87-%D0%BE%D1%82-%D0%B8%D0%B7%D0%B2%D0%B5%D1%81%D1%82%D0%BD%D0%B0-%D0%B2%D0%B5%D1%80%D0%B8%D0%B3%D0%B0-%D0%B7%D0%B0-%D0%B1%D1%8A%D1%80%D0%B7%D0%BE-%D1%85%D1%80%D0%B0%D0%BD%D0%B5%D0%BD%D0%B5", "text": "Pret a Manger, верига за бързо хранене, базирана в Обединеното кралство, с подразделения в девет страни, потвърди смъртта на втори човек поради алергична реакция към съставка в сандвичите им, съобщава The Guardian.   Жертвата, чиято самоличност не е съобщена, се сринала и е починала на 27 декември, 2017 г., след като купила в магазин, разположен в Бат, един сандвич, който бил уж без млечни продукти. Компанията твърди, че доставчикът й CoYo им е продал поръчаното кисело мляко без лактоза, използвано като съставка в хляба за сандвича. След това се оказало, че киселото мляко съдържа млечен протеин.   \"Смята се, че това е причинило през декември 2017 г. трагичната смърт на клиента, поради алергична реакция\" казва веригата за бързо хранене. Тя добави, че е изтеглила засегнатите продукти от продажбата и е прекратила договора си с CoYo. Също така са предприети съдебни действия срещу фирмата.   Веригата Pret a Manger се разследва и във връзка със смъртта през 2016 г. на дъщерята на милионера и основател на компанията WOW Toys Надим Еднан-Лаперуз, която почина след алергична реакция по време на полет на British Airways, след хранене със закуска на компанията, закупена на летище Хийтроу. Тийнейджърката имала силна алергия към сусам.   Миналата сряда компанията обяви, че планира да включи пълно етикетиране на съставките във всичките си продукти.", "date": "2018.10.09", "title": "Втори човек почина, след като яде сандвич от известна верига за бързо хранене"}
{"url": "http://www.classa.bg/%D1%81%D0%B2%D1%8F%D1%82/item/388183-%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B7%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%89%D0%B0-%D0%B0%D1%82%D0%B0%D0%BA%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5", "text": "В навечерието на междинните избори в Съединените щати на 6 ноември, няколко старши служители на Белия дом се подготвят за \"атака\" от разследвания, в случай, че Демократическата партия спечели контрол над Камарата на представителите , казва политическият репортер Джонатан Суан в статията си за Axios.   Този журналист припомня, че проучванията показват, че Републиканската партия \"вероятно\" няма да спечели тези избори, въпреки опитите да се избегне този сценарий, които включват предупрежденията на президента на САЩ Доналд Тръмп, че сънародниците му ще загубят \"новооткритото богатство\", ако гласуват за демократите.   Според източника на Суан, началникът на персонала на Белия дом Джон Кели е образувал \"малък работен екип\", който да подготви посрещането на възможните демократични инициативи срещу администрацията на сегашния американски президент.   След разпита на адвокатите, работещи в администрациите на Барак Обама и Бил Клинтън, политическият репортер е научил какво е усещането, когато опозиционната партия контролира Конгреса на САЩ и открива целия си \"разследващ огън\" срещу президента.   Нийл Егълстон, съветник на Обама и Клинтън, обясни \"призовките, които пристигат в Белия дом създаваха парализа и цялата система спира, а процесът на създаване на политики не получава необходимото внимание. \"   Те смятат, че най-вероятният бъдещ сценарий за Тръмп прилича на ситуацията, възникнала по време на администрацията на Клинтън. Тогавашният ръководител на Белия дом \"прекарва целия си мандат\" под непрекъснати разследвания, свързани с различни скандали, от противоречията по инвестициите във Whitewater Development Corporation до предполагаемата му връзка с Моника Люински.", "date": "2018.10.09", "title": "Белият дом се подготвя за \"разследваща атака\" на демократите"}
{"url": "http://www.classa.bg/%D1%81%D0%B2%D1%8F%D1%82/item/388184-%D0%BD%D0%B0%D1%82%D0%BE-%D0%B7%D0%B0%D1%8F%D0%B2%D0%B8,-%D1%87%D0%B5-%D0%B5-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%B0%D0%BB%D0%BE-%D1%8E%D0%B3%D0%BE%D1%81%D0%BB%D0%B0%D0%B2%D0%B8%D1%8F-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D1%86%D0%B8%D0%B2%D0%B8%D0%BB%D0%BD%D0%B8%D1%82%D0%B5", "text": "Генералният секретар на НАТО, Йенс Столтенберг, заяви в университета в Белград (Сърбия), че организацията бомбардирала бивша Югославия през 1999 г. \"за да защити цивилното население и да спре режима на тогавашния президент Слободан Милошевич\", съобщи РТВ на Сърбия (RTS).   Речта на шефа на Атлантическия съюз пред студенти по скандинавски езици във факултета по филология, се фокусира върху операция Съюзна сила, въпреки че целта му бе да внуши, че \"най-важното нещо е да погледнем към бъдещето.\"   Преди да пристигне Столтенберг заяви, че НАТО подкрепя решително нормализирането на отношенията между Сърбия и бившата й провинция Косово –самопровъзгласила се като държава през 2008 г., както дипломатично, така и чрез КФОР, многонационалната военна сила, водена от НАТО, която ще остане на територията на Косово \"за защита на всички общности\".   Думите идват след кратка ескалация на напрежението между Белград и Прищина миналата седмица, предизвикана от посещението на лидера на Косово, Хашим Тачи, в регион, който не признава властта на Косово.   Йенс Столтенберг подчерта, че НАТО ще подкрепи всички усилия за нормализиране на ситуацията със сигурността и намаляване на религиозното напрежение, вярвайки, че територията \"заслужава по-добро бъдеще, като част от евро-атлантическата общност.\"   На 24 март 1999 г. НАТО се намеси в конфликта, свързан с независимостта на Косово, и изстреля 2 300 ракети по бивша Югославия, без одобрението на ООН. По време на тези бомбени атаки, алиансът хвърли и между 10 и 15 тона обеднен уран, причинил екологична катастрофа и умножил пет пъти случаите с онкологични заболявания. Тази офанзива отне живота на стотици цивилни граждани и унищожи значителна част от инфраструктурата на страната.", "date": "2018.10.09", "title": "НАТО заяви, че е бомбардирало Югославия \"за защита на цивилните\""}
{"url": "http://www.classa.bg/%D1%81%D0%B2%D1%8F%D1%82/item/388186-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0-%D1%80%D0%B0%D0%B7%D1%80%D1%83%D1%88%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%8F%D0%B4%D1%80%D0%B5%D0%BD%D0%B8%D1%8F-%D0%BF%D0%BE%D0%BB%D0%B8%D0%B3%D0%BE%D0%BD-%D0%B8-%D0%BA%D0%B0%D0%BD%D0%B8-%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B8-%D0%B4%D0%B0-%D0%B3%D0%BE-%D0%BF%D1%80%D0%BE%D0%B2%D0%B5%D1%80%D1%8F%D1%82", "text": "Севернокорейският лидер Ким Чен-ун, е потвърдил на държавния секретар, Майк Помпео, \"необратимото\" демонтиране на ядрения полигон Пйонге-ри и покани инспектори да посетят мястото, съобщи американският държавен департамент.   Лидерът на Северна Корея е предложил на чуждестранни експерти \"да посетят ядрения тестов полигон сайта Пйонге-ри, за да потвърдят, че той е безвъзвратно демонтиран\", гласи текстът на комюникето от САЩ.   Помпео оценява, че преговорите с Ким са \"продуктивни\". По време на разговора двете страни \"се съгласиха да инструктират съответните си работни екипи, така че лидерите на САЩ и Северна Корея да проведат в близко бъдеще втора среща на високо равнище, с цел пълно прилагане на съвместната декларация от срещата на върха в Сингапур\".   Лидерите на САЩ и Северна Корея, Доналд Тръмп и Ким Чен-ун, се срещнаха през юни тази година на острова в Югоизточна Азия и подписаха съвместно комюнике, в които те обещаха да работят за пълно ядрено разоръжаване на Корейския полуостров.", "date": "2018.10.09", "title": "Ким Чен-ун потвърждава разрушаването на ядрения полигон и кани инспектори да го проверят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388189-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B3%D1%83%D0%B1%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B0", "text": "Управляващата коалиция влиза с отслабени позиции в есенния политически сезон, показва проучване на агенция „Алфа Рисърч\". Според авторите му кабинетът губи инерцията, натрупана по време на европредседателството, а общественото мнение става по-критично заради боричканията между Патриотите и поредицата проблеми от лятото – чумата по животните, срива на Търговския регистър, трагедията край Своге. Две трети от запитаните са на мнение, че противоречията в управляващата коалиция се изострят. „Освен преките негативи, които всеки конфликт носи, тези публични взаимоотношения залагат и по-дългосрочни капани. Те атакуват „отвътре\" основното послание на ГЕРБ, за стабилността. Някак неубедително е нестабилна коалиция да произвежда стабилност в обществото\", отбелязват от „Алфа Рисърч\"\". Растат негативните оценки както за правителството, така и за премиера Бойко Борисов. Впечатляващ ръст в рейтинга отчита спортният министър Красен Кралев, който се оказва най-успешен в правителството според анкетираните. Според „Алфа Рисърч\" това се дължи на домакинството на три световни първенства. ГЕРБ се свива, БСП не расте В резултат от ръста на критичните настроения сред избирателите, партиите от управляващата коалиция и техните лидери губят доверие, което обаче не се трансформира към опозиционните формации и лидери, посочват от социологическата агенция. ГЕРБ намалява с 2,3% електоралната си подкрепа в сравнение с юни и се установява на 22.2%, като в края на септември ги делят само 2,5% от БСП. Левицата на свой ред остава на практически същите си позиции от юни (19,7%), без да привлича нови избиратели. „Ключовият проблем пред Корнелия Нинова е, че не успява да легитимира партията като алтернатива на ГЕРБ и да предложи убедителни за българските граждани визия и модел на управление. Поради това те не успяват да надскочат електоралния си таван, на който стоят от дълго време насам\", пишат от „Алфа Рисърч\". Частичната на електорална подкрепа за Патриотите, се затвърждава и през септември, като освен това БСП и ГЕРБ частично влизат в реториката им и така разколебават избирателите. С 4,7% вот от всички избиратели те биха прескочили парламентарната бариера, но низходящият им тренд ги поставя в по-слаби позиции. Нов елемент в електоралната картина е ранната мобилизация сред избирателите на ДПС. Обикновено вотът за движението започва да нараства в проучванията около месец преди вота. Сега обаче, само за три месеца достига до 6,6% деклариран вот, „което може да се дължи както на специфична вътрешно-партийна мобилизация, така и на по-голямото самочувствие за тежестта на партията\". „Воля\" и „Демократична България\" остават под 4%, като към момента извънпарламентарната опозиция слабо привлича фрагментираните десни избиратели. И все пак предпочитаме в ЕС Всички български партии без ДПС се придвижват в посоката, изразявана от Виктор Орбан, посочват от „Алфа Рисърч\". Политическото говорене и реалното отношение на обществото към европейската тема обаче се разминават: „54% смятат, че при по-голяма интеграция и силен ЕС ще има повече ползи за Европа и за страни като България, а според 44% по-добър за България е вариантът по-малка интеграция и по-слаб ЕС\".", "date": "2018.10.09", "title": "Коалицията губи подкрепа"}
{"url": "http://www.classa.bg/%D1%81%D0%B2%D1%8F%D1%82/item/388181-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%BA%D0%B0%D0%BD%D0%B0%D0%BB%D0%B8%D0%B7%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BC%D1%80%D0%B5%D0%B6%D0%B0-%D0%B2-%D0%BD%D1%8E-%D0%B9%D0%BE%D1%80%D0%BA-%D0%BF%D0%B5%D1%87%D0%B5%D0%BB%D0%B8-$-540-000-%D0%B3%D0%BE%D0%B4%D0%B8%D1%88%D0%BD%D0%BE", "text": "Бхавеш Пател, механик по фиксираната техника, която поддържа канализационните системи в Ню Йорк (САЩ), е спечелил почти $ 540 000 през 2018 г., според списъка на Ню Йорк пост.   В допълнение към неговите 2,086 часа законово работно време, този човек е работил допълнително 1,992 часа. Тъй като не е вземал болнични или празнични дни, това означава, че е работил 78 часа седмично в продължение на една година.   Говорителят на Министерството за опазване на околната среда на Ню Йорк, Тед Тимбърс, припомни, че канализационната система на града \"работи 24 часа в денонощието и съдържа над 1000 милиона литра отпадни води\", а инженерите като Пател \"защитават общественото здраве и постигат цялата вода да тече в правилната посока. \"   Официално бе заявено, че американската агенция има недостиг на персонал и нейните работници често полагат извънреден труд. В допълнение, заплатата на този служител е подсилена със задна дата със заплащане по нов договор, решен след 10-годишен спор.", "date": "2018.10.09", "title": "Служител на канализационната мрежа в Ню Йорк печели $ 540 000 годишно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388178-%D0%B2%D1%8A%D0%BD%D1%88%D0%BD%D0%B0%D1%82%D0%B0-%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B2%D1%80%D0%B5%D0%BC%D0%B5-%D0%B5-%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D0%BD%D1%8F%D0%BA%D0%BE%D0%B9-%D0%B4%D0%B0-%D0%B8%D0%B7%D0%B2%D0%B8%D0%BA%D0%B0-%D0%BD%D0%B0-%D0%B2%D0%B8%D1%81%D0%BE%D0%BA-%D0%B3%D0%BB%D0%B0%D1%81-%E2%80%9E%D1%86%D0%B0%D1%80%D1%8F%D1%82-%D0%B5-%D0%B3%D0%BE%D0%BB%E2%80%9C", "text": "Защо трябва без трезва експертна преценка да си слагаме пръста там, където скърца? Като взехме страната на Зоран Заев в македонския батак с името на страната какво постигнахме? Време е най-после някой да извика на висок глас „Царят е гол“. Въпреки, че е прието за външна политика да се „пипа“ внимателно. Дори и тя да е относително /меко казано/ суверенна, както е в нашия случай. Членството в съюзи като НАТО и ЕС имат своите „червени линии“ и не позволяват кой знае какво излизане от определени релси. Някои като Унгария, Полша или Италия си го позволяват, но това е друга стратегическа игра, която за нас изглежда като междузвездна. У нас някои разбират баланса между геополитическите сили като определят изказване на Путин за „нелепо“  и обвинят обкръжението му, че дава „глупотевини“ вместо съвети. Обидили се, че бил казал при пресконференция с австрийския канцлер Себастиян Курц в Санк Петербург,че „България под натиск отвън се отказа от „Южен поток“, сега съжаляват, сега говорят да получат наш руски газ вече чрез „Турски поток“ и даже не си дават сметка, че сигналът е по-скоро към Брюксел, отколкото към София . Поне така звучат слова като „не ми се иска Европа да прояви слабост и да не защити своето участие в проекта „Северен поток“, както някога България с „Южен поток“.   Друг въпрос е колко пъти през последната година Курц се среща с Путин и то на руска територия. Друга тема е и какви геополитически битки се водят в момента и как все повече се налага политиката на индивидуални преговори с държавите, а не чрез съюзи или общности. Примерите с политиката на Тръмп в областта на търговията, Великобритания с нейния „Брекзит“ и намеренията й да сключва търговско-икономически договори с Чили и Южна Африка без санкции на ЕС, Русия с преки договорки с Будапеща, Берлин или Рим, Турция с последните изявления на Ердоган в тази насока и посещението му в Унгария тези дни и т.н. Някои наистина си мислят, че изказването на президента на Черна гора, Мило Джуканович, че „аз съм много смел политик, защото взех решение против мнението на 80% от гражданите на страната“, е достойно за подражание. Става въпрос за членството на Черна гора в НАТО. Което от друга страна навежда на мисълта, че в становище като „ЕС смяташе, че е свършена добра работа със смяната на политическите елити на Балканите и това ще реши проблемите“ има повече от доза истина. В тази връзка да се посети Украйна  и да се демонстрира постигането на решения с изучаването на български език в български училища на украинска територия /вече и в Одеса/ в ситуация, когато се гони унгарски консул от Киев, когато се води битка Москва/Киев за забраната да се ползва официално руски език в Украйна  не е нищо друго, освен точка за дипломацията на Киев. Пред световната общественост се показва, че в Киев няма политика срещу етническите малцинства и София е пример в това отношение. Друг въпрос е каква е практиката и как се чувства руско езичното население или унгарците в Украйна. Будапеща едва ли ще си остави коня в реката. София остава да уточни дали е далновидно като действие точно в този момент да се взима страна.  Защото присъствието на украинския президент на тържеството в Болградската гимназия подава сигнал и е предвидимо да се очаква “империята отвръща на удара“.  Да си решим проблем в ситуация, когато и други потърпевши са засегнати от мерки, ограничаващи изучаване или ползване на свой език е действие с краткосрочен дивидент. Разбира се, че защитата на етническите българи зад граница трябва да бъде приоритет в политиките ни. Разбира се, че не бива и за миг да се забравят българите в Украйна, които вече 2 века съхраняват българщината така, както и у нас не се прави. Разбира се, че 160 години българско училище в Болград е повод за гордост.  Но „дело тонкое“ е повече от задължително като правило, когато става въпрос за Русия, Изтока като цяло и дипломацията ни в променливия свят, в който живеем.  Защото анализи, че „Русия няма да изчезне от Балканите и заедно с Китай и Турция ще изгради зона на взаимодействие с тях“ зачестяват в руските медии. Москва има достатъчни взаимодействия с някои балкански страни и политически сили в региона, за да може да присъства икономически и културно тук. Без да акцентира без мяра върху общи славянски корени и православие.  Кремъл отдавна е приел политика „с вашите камъни по вашите глави“  . Доказва, че са научили урока след разпада на СССР и последвалите мизерни години. Защо трябва без трезва експертна преценка да си слагаме пръста там, където скърца? Като взехме страната на Зоран Заев в македонския батак с името на страната какво постигнахме?  Обяви Илинденско-Преображенското въстание за македонско, не посочва българите като част от населението на Вардарска Македония, настоява да се „ревизират учебниците ни по история, от които да се премахне Македония като въпрос“ и ред други послания, които са унизителни дори за тези, които го прегръщаха в София и Скопие. На практика оставихме Гърция да е водеща по отношение на Скопие и дори сега да ни казва, че „българите ще се усмихнат, а Турция ще спечели , ако споразумението за името се провали в Гърция“/проф. Спиидон Светас“ в „Катимерини“/. Атина ще ни свърши работата след като защити националните си интереси в договорките със Зоран Заев? Та ако мислеше за нас коридор D-8 отдавна щеше да е построен, а онова отклонение от тръбата „Турски поток“, която ще доставя газ за Европа през Гърция нямаше да се мотае из папките на енергийни експерти. Енергийните проекти ни заобикалят, а сръбският президент Александър Вучич „се пошегувал“ като препоръчал на Артур Тан, ген.директор на филипинска компания, следващия път да не лети през София, а през Белград, за да не закъснява.  Да си прави човекът „по-добър избор“. Той явно го е направил, защото открива фабрика в Сърбия, а ние интегрираме Западните Балкани в ЕС и НАТО. След като сме били в състояние да бъдем съюзници на Райха по време на Втората световна война и едновременно с това сме запазили дипломатически отношения със СССР, значи имаме и добри примери във външната си политика в сложни времена.  Днес обаче убеждението е, че „царят е гол“. Достатъчно е само да се види обстановката в нашия регион през последните месеци. А ако резултатите от прословутия референдум в Македония се анализират професионално, тогава няма ли да онези, които диктуват външната ни политика у нас да проумеят, че залагането само на един кон е симптом за провал? Империите, включително Русия, винаги си гледат интересите и за нашите „черни очи“ няма да си мръднат пръста, ако нямат полза.  Могат само да подават сигнали, че нещо ги дразни или пречи. Което в стратегически план ще ни носи само неудачи. Не е въпрос за русофилство или русофобство, а за геополитика, която ако не се проумеем, ще се налага да взимаме с молби пак руски газ, но през Турция. Кой греши в оценките?    ", "date": "2018.10.09", "title": "Външната ни политика? Време е най-после някой да извика на висок глас „Царят е гол“!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388179-%D1%81%D0%B8%D0%B4%D0%B5%D1%80%D0%BE%D0%B2-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B5-%D0%B2-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0-%D1%81%D0%BB%D0%B5%D0%B7%D0%B5-%D0%BE%D1%82-%D0%BB%D0%B8%D0%BC%D1%83%D0%B7%D0%B8%D0%BD%D0%B0%D1%82%D0%B0-%D1%81%D1%8A%D1%81-%D1%81%D0%B8%D0%BD%D1%8F-%D0%BB%D0%B0%D0%BC%D0%BF%D0%B0", "text": "Волен Сидеров потвърди, че изборът на партия \"Атака\" за главен секретар на МВР е Светлозар Лазаров, който определи като съвестен и отговорен човек, способен да се справи с необходимостта от реформи в системата на МВР. Лидерът на „Атака” и парламентарната група на \"Обединени патриоти\" Волен Сидеров излезе с остра реакция срещу своите партньори в управлението, като ги призова да слязат от лимузините си, не само ГЕРБ, а и тези в Патриотите. В същото време се изказа и крайно критично по адрес на Министерството на вътрешните работи. \"МВР е прогнила и корумпирана система\", обяви Сидеров  в интервю за радио \"Фокус\", цитиран от сайта на агенцията. Според него истинската корупция е в изпълнителната власт, а не в парламента. \"В Министерския съвет, в министерствата, в агенциите – хората там не са избрани пряко от народа, с бюлетини. Те движат лостовете на властта. Аз ходя пеша по улиците и хората ми говорят пряко. Не профучавам със синята лампа като Борисов, Симеонов, Цветанов, Томислав Дончев, Каракачанов и т.н.\", каза председателят на ПГ на \"Обединени патриоти\". \"Съветвам господата, които са в реалната изпълнителна власт, да слязат от лимузините със сините лампи, да се разходят и да чуят, какво ще им кажат хората – живият народ на България“, коментира Волен Сидеров. Той посочи, че няма намерение да напуска коалицията, но ще продължи да задава въпроси към изпълнителната власт. Волен Сидеров потвърди, че изборът на партия \"Атака\" за главен секретар на МВР е Светлозар Лазаров, който определи като съвестен и отговорен човек, способен да се справи с необходимостта от реформи в системата на МВР.    ", "date": "2018.10.09", "title": "Сидеров: Истинската корупция е в изпълнителната власт. Борисов да слезе от лимузината със синя лампа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388180-%D0%B7%D0%B0%D1%89%D0%BE-%D0%B5-%D0%B1%D0%B8%D0%BB-%D1%81%D1%8A%D0%B4%D0%B5%D0%BD-%D0%B4%D0%B8%D0%BC%D0%B8%D1%82%D1%8A%D1%80-%D1%82%D0%B0%D0%BB%D0%B5%D0%B2-%D0%BE%D1%82-%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D1%81%D1%8A%D0%B4", "text": " на неолибералната критика и история на литературата не пощадиха и Димитър Талев. И към него те приложиха изпитания си метод на скриване на историческите факти (които впрочем тя не познава и не желае да изучава, защото обикновено те опревергават измислените й теории!), изопачаване на истината и охулване на българската литературна действителност от втората половина на ХХ век.     Димитър Талев е осъден от Народния съд за негови статии във вестниците „Македония” и „Зора”, в които възхвалява националсоциализма, Хитлер и победите на хитлеристка Германия във войната срещу СССР и антифашистката коалиция. А не защото е патриот и безгранично обича своята Македония. И ето за какво по-конкретно големията писател е бил подложен на изпитания. Димитър Талев е бил привърженик на ВМРО и Иван Михайлов и като журналист и неин политически активист работи за популяризирането на каузата й. Целта на ВМРО в България е да поддържа жива болката на българите към останалите под чужда власт сънародници и да ги убеди, че автономната Македония е единствената възможност за съхраняване на нейния български дух и характер. И той лансира остроумна и оригинална идея, която е спорна и трудно осъществима, но върху нея би могло да се разсъждава и да й се търсят начините на практическото й осъществяване:  . Димитър Талев обяснява застоя в разрешаването на т. нар. „македонски въпрос” с несправедливия Ньойски договор, съгласно който България е силно ощетена и унизена. Този договор обрече Македония на чуждо робство. Затова е необходима неговата ревизия и премахване на несправедливостите в установения ред в Европа и света. Победените в Първата световна война са поставени в неизгодно положение и народите им плащат прекалено висока цена за поражението си. Това спъва тяхното развитие, разделя ги, наранява териториите им, ощетява ги и фактически ги обрича на гибел. Стремежът за ревизията на резултатите от войната роди и една нова идеология, която проникна в България и бе възприета охотно от кръговете на македонската емиграция. Тази идеология е  . На нея симпатизира и Димитър Талев. И я популярризира! Ние не можем да отминем този период в житейската, творческата и политическата биография на големия ни писател. Няма как да се правим, че той не съществува и че значителна част от публицистиката му е апология на тази идеология. Дори и затаяването на истина е изопачаване на истината. Но и не бива да избързваме с оценките, а още по-мако – да произнасяме присъди или защитни пледоарии. Фактът си е факт, но когато той е част от биографията на велик писател, трябва да потърсим корените на явлението, което фактът отбелязва. Важни са причините, довели до свързването на т. нар. „македонизъм” до една идея, чието въплъщение донесе толкова мъки, страдания и разрушения в цяла Европа – в това число и в България. Националсоциализмът протестира срещу поставянето на Германия в унизително положение и от велика държава победителите във войната я превръщат в второстепенна сила. Разбира се, той не обяснява, че причината за тази несправедливост е самата Германия, която започна войната с надеждата, че тя ще й донесе мечтаното световно господство и че тази война причини огромни нещастия и страдания за цяла Европа. „Възстановяването на справедливостта” за неговата идеология е отмъщение и възмездие, чрез които ще се наложи новият ред. Германците видяха в тази идеология възможност за изход от кризата на държавата им. След Първата световна война Германия, въпреки загубите и разрушенията, започна постепенно да се въздига материално и духовно, събирайки в себе си огромна обществена енергия, която трябваше да бъде приложена в мащабно съзидание. Нещо подобно се случва и в България и с българското общество. Цяла Европа, впрочем, е изправена пред важен избор на пътя, по който да се движи и за начините, по които да устройва обществото. Най-общо казано този избор е между „левия” и „десния” модел. Русия избра да се движи на ляво, ала Европа, а с нея заедно и България, предпочете пътя в дясно. Този избор не бе лесен и решението бе взето след драматични политически борби, преминаващи в редица страни като Германия и България в опити за социалистичски революции. Десният модел в крайна сметка им се видя по-успешен и реалистичен, поради което и го избраха. За македонските българи - емигранти в България, а и изобщо за българите в Македония призивът на националсоциализма в Германия и на фашизма в Италия вдъхна надежда, че не само е възможно да се промени установеният геополитически ред, но и че практически се върви към ревизия на границите и анулиране на Ньойския договор. За Димитър Талев е крайно необходимо да се възбуди нова обществена енергия у българите, за да се решат и те на радикални действия, които да доведат до промяна. Националният проблем е основата, върху която трябва да се настрои обществото за тези действия. Писателят дава постоянно пример с Германия и новата политическа сила, начело с Хитлер, която се е заела да я промени и възвърне в Европа като велика държава. С нейна помощ и по нейния пример България също би могла да осъществи мечтата си и да възстанови своята цялост. Д. Талев не разяснява идеологията на националсоциализма. Той просто я възхвалява като идея на огромната и справедлива обществена енергия, помитащи всичко пред себе си по пътя към националното обединение. Германия успява – защо България да не следва нейния път? Но доста често във в. „Македония”, а по-късно и във в. „Зора” пише за тази решителност, давайки за пример Германия на Хитлер. Той дори казва за Хитлер: „един велик неин (на Германия – б. м. – П. А.) син възроди отпадналия дух, просвети ума и съзнанието, пробуди гордостта и всички тия нравствени сили тласна към дела, към подвизи, към върховни жертви”. И още: „Ние вярваме, че днешна Германия – Германия на един войник от миналата световна война и на националсоциализма е наистина нова възродена Германия. Ние виждаме това по творческия процес вътре в нейните граници, по силата, що проявява тя по бойните полета, по въодушевлението, с което се бори нейната младеж. Искреният призив, който днешна Германия отправя към всички народи за международна справедливост е свята клетва за общо спасение, а не лъжлива примамка, която би опозорила нейното име”. Националсоциализмът е мотивацията да се поправят неправдите в света и да се даде реална възможност и на България да обедини в своите граници всички земи, населени с българи. Единственият истински възможен начин за осъществяване на тази висока идея е въоръжената борба срещу тези, които след Първата световна война начертаха европейските граници и ощетиха толкова народи и държави. Войната, която Хитлер повежда, за Димитър Талев е естествен изход от създалата се безизходица и отприщване на силите на доброто. Подбудите на големия ни писател са патриотични, но патриотичните подбуди са попречили на неговия ум да види реалностите в истинската им същност и да осъзнае, че евентуалното българско „щастие” ще струва прекалено скъпо и ще бъде постигнато с жертвите и кръвта на милиони хора. Талев е решителен противник и враг на държавите от антихитлеристката коалиция: „Лъжливата демокрация и миражите на комунизма държат в плен народите от противния лагер и насочват погрешно тяхната воля, насочват я против собствените интереси, против правилно разбраните интереси на всички народи по света”. „Грешката” им е, че не са разбрали и одобрили идеите на националсоциализма за обновление на света. България, в крайна сметка, избра пътя, който искаше да бъде избран и Димитър Талев. Тя дори постигна „обединение”, възвърна си за кратко Македония. Ала подаръкът на Хитлер я нареди по-късно сред победените и трябваше да положи доста военни и дипломатически усилия, за да не бъде наказана отново за своя политически избор. „Случаят Талев” поставя въпроса доколко е допустимо, а и необходимо, една геополитическа цел за осъществяването на дълго лелеена национална мечта да бъде осъществявана с цената на подобен погрешен и носещ тежки последици избор на съюзници и съучастници, които по своята същност са врагове на българския национален идеал. Политическите игри са сложни и в повечето случаи не съдържат морален смисъл, който да ги оправдае и извиси. Те са съглашения и сделки, чрез които да се изпълни определена работа и се разреши някаква политическа задача. В тях са напълно допустими хитрини, уловки, подвеждания, лъжливи обещания, взаимни отстъпки, демагогия и лъжи. За пред хората обаче трябва да се покаже благо намерение, грижа за хората, принципност, смелост. Такива игри се играят скришом, зад завеса, далеч от очите на народа и обществото. Но това не означава, че остават неизвестни или че са освободени от морални оценки и юридически санкции. Бог всичко вижда; историята също. Отговорността на политиците, държавниците и идеолозите е огромна и за нея няма давност. И не винаги в подобни сделки важи иезуитското правило „целта оправдава средствата”. При разрешаване на национален проблем – особено когато най-сетне се постига събирането на разделени народи и земи, въодушевлението е неизмеримо и заблуждава, че заради тази радост е позволено да се пристъпват границите на морала и принципните съглашения. Конюнктурните съображения и компромиси имат опасни и непредвидими последици и измерението им да е непомерно лишение и жертви. За това трябва да се мисли и да се отчита, когато се преценяват фактите и явленията от историята. Аз обаче не мисля, че подтикът на Димитър Талев да възприеме националсоциализма като необходима за щастливото обновление на Европа, света и България идеология е само загрижеността за съдбата на Македония. Този подтик е свързан с Македония, безспорно. Но по-важната причина според мене е вътрешното му убеждение за необходимостта на спояваща нацията идея за мобилизиране на нейните духовни и материални сили за излизане от кризата след войните. И дори след Освобождението. Очевидно е, че Освобождението не даде на българската нация достатъчно енергия и съзнание за необходимостта от единение и целеустременост за изграждането на силна и справедлива държава. Съсловните различия и икономическата изостаналост произведоха хилава и компрадорска буржоазия, готова на всичко, за да забогатява и запазва богатствата си. Тя охотно се продава, за да съществува и богатее на чужд гръб. Любовта към отечеството, която я правеше водеща сила в национално-освободителната революция, бързо се изпари и бе заместена от грубата практичност и безмилостния егоизъм. Българската буржоазия не излъчи достойни държавници и водачи, които да разрешат предизвиканите от обективните обстоятелства, но и от великите сили проблеми на новоосвободената държава. А историята ускори неимоверно хода си и високата скорост на историческото движение показа колко непохватна е буржоазията в изпълнението на възложената й роля да управлява страната. На всичко отгоре България бе разделена и бе наложително да се работи за събирането на всички българи в една родина. Това за буржоазията обаче освен че бе непосилно, още бе и недостатъчно важно, защото не й осигуряваше нито повече пазари, нито по-големи изгоди, а само напразни усилия и ненужни грижи. Подобна е ситуацията в Германия и Италия. Състоянието на държавите изисква решителност, а отговорните за управлението им бягат от изпълнението на своите задължения. Тогава се появява Хитлер и буржоазията му прехвърля функциите си, за да понесе той отговорността, а те да се възползват от евентуалните му успехи. Никога не е късно да го отстранят, ако се провали. Националсоциализмът е идеология, която събира хора с енергия, но които са били изолирани и не са имали възможност да участват в управлението. Сега такава възможност им се отваря и те отприщват силите си и са щастливи от това. Друг е въпросът как ще се осъществи подобни единение, какво ще се постигне и на каква цена. Димитър Талев харесва устройството на живота по модела на националсоциализма и най-вече реда в него, съучастието на хората в постигането на целта, въодушевлението. Чрез този ред, без съмнение, се осъществява и някаква социална справедливост, заличава се социалното неравенство и се отваря перспектива пред онеправдания да се чувства равен на другите. Подчертавам, че не е редно Димитър Талев да бъде „оправдаван” за неговия националсоциализъм с агумента, че всичко е вършил „заради Македония”. Македония е само първоначалният му подтик, основата, върху която се развива и разраства тази актуална тогава идеология. У него няма обърканост; той съзнателно възхвалява Хитлер и установения в Германия ред, настоявайки и тук да бъде направено същото. След 9.ІХ.1944 г. и след изтърпяното наказание за предишната му политическа дейност Димитър Талев, утвърден вече като един от най-големите български писатели (за какъвто дотогава не е бил признаван, а и не е бивал), е приобщен от новата власт. Разрешава му се да публикува своите романи, първият от които е „Железният светилник” при условие, че публично се откаже от предишните си политически схващания и декларира лоялност към властта. През 1951 г. пише във в. „Пиринско дело”, излизащ в Благоевград статия (бр. 4 от 28 януари 1951), статия, в която открито излиза срещу идеите на Ванче Михайлов – един от най-активните и радикални носители на т. нар. „македонизъм”. Димитър Талев симпатизира на Ванче Михайлов и го следва в борбата му за автономия на Македония. Сега признава: „В миналото аз изневерих на идеалите, на които служеха Гоце Делчев и Димо Хаджидимов и се увлякох по една пакостна и опасна заблуда, като повярвах, че така наречената ВМРО на известния с кървавата си слава крепител на българския монархо-фашизъм е наследник на старата народна ВМРО – но той, жандармът на Кобургите, е наследник на Делчев и поставих перото си в неговата услуга. Това бе моя основна грешка, която и след настоящето публично отчитане ще остане да тежи на моята съвест”. След тази статия на Талев е дадена възможност да участва в литературния живот, да издава своите книги и да се ползва с почит и уважение за своята литературна дейност. Избиран е за народен представител, удостояван е с най-високите държавни отличия и награди за обществена и литературна работа, присъждани са му почетни звания. Политическите статии на Димитър Талев във вестниците „Македония” и „Зора” вече са публикувани в новото 15-томно издание на неговите съчинения, издадено от изд. „Захарий Стоянов” в навечерието на неговата 120-годишнина. Спекулации по тази тема вече не бива да се правят, защото е лесно да бъдат опровергавани.", "date": "2018.10.09", "title": "Защо е бил съден Димитър Талев от Народния съд?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388174-9-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1446 г. - В Корея е публикувана фонетичната корейска азбука Хангул.   1701 г. - Основан е Йейлският университет.   1740 г. - Начало на Батавското клане.   1824 г. - В Коста Рика е забранено робството.   1849 г. - В Цариград е осветен българският параклис, на чието място по-късно е построена така наречената Желязна църква.   1878 г. - Русия поема управлението на Южна Бесарабия, където живеят около 103 000 българи.   1912 г. - Балканската война: Черна гора обявява война на Турция, с което започва войната.   1934 г. - Югославският крал Александър I е застрелян в Марсилия при атентат, извършен от члена на ВМРО Владо Черноземски, а френския външен министър Луи Барту почива следствие от раните си получени при атентата.   1944 г. - Втората световна война: В Москва се провежда среща на Уинстън Чърчил и Сталин, на която е обсъдено разпределянето на Балканите на сфери на влияние.   1962 г. - Уганда става независима от Великобритания държава.   1962 г. - Френската певица Едит Пиаф се омъжва за Тео Сарапо.   1963 г. - Около 2 000 души загиват в Северна Италия от свлачище.   1963 г. - Състои се първият полет с руския вертолет Ми-8.   1967 г. - Ден след като е заловен, Че Гевара е екзекутиран за опит да предизвика революция в Боливия.   1969 г. - В Токио се провежда Конгрес на Всемирния пощенски съюз.   1970 г. - Камбоджа е обявена за Кхмерска република.   1973 г. - Елвис и Пресила Пресли се развеждат след шест години съвместен брак.   1975 г. - В Пловдив се провежда Първият фестивал на българския късометражен филм.   1981 г. - Официално е отменено смъртното наказание във Франция.   1997 г. - Българският президент Петър Стоянов подписва в Страсбург Рамкова конвенция за националните малцинства.   2001 г. - България е избрана за непостоянен член на Съвета за сигурност на ООН за периода от 2002 г. до 2003 г.   2001 г. - В Египет влиза в действие най-високият в света висящ мост.   2002 г. - Европейската комисия признава България за страна с функционираща пазарна икономика.   2004 г. - На първите демократични избори в Афганистан за президент е избран Хамид Карзай.   2006 г. - Северна Корея провежда своя първи ядрен опит с малка мощност, който е заклеймен от много държави и от Съвета за сигурност на ООН.   2008 г. - Република Македония и Черна гора признават независимостта на Косово.    ", "date": "2018.10.09", "title": "9 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388175-%D1%81%D0%B2-%D0%BF%D1%80%D0%B0%D0%B2%D0%B5%D0%B4%D0%B5%D0%BD-%D0%BF%D1%80%D0%B0%D0%BE%D1%82%D0%B5%D1%86-%D0%B0%D0%B2%D1%80%D0%B0%D0%B0%D0%BC-%D0%B8-%D0%BF%D0%BB%D0%B5%D0%BC%D0%B5%D0%BD%D0%BD%D0%B8%D0%BA%D0%B0-%D0%BC%D1%83-%D0%BB%D0%BE%D1%82", "text": "    Когато Бог смеси езиците по време на Вавилонското стълпотворение,  (почти 2600 г. преди Р.Хр.)  хората се разпръснаха по земята и се разделиха на много народи, забравиха истинския Бог и започнаха да се покланят на идоли, направени от самите тях: на животни, на слънцето, луната и други природни явления. Само в потомството на Сим се намираха все още някои хора, които вярваха в единия истински Бог. Измежду тях най-предан на Господа бе светият праотец Авраам. Него Бог избра да запази истинската вяра сред хората. Отначало той се наричаше Аврам и беше най-младият син на Тара, а Тара имаше още двама синове - Аран и Нахор. Първият от тях, Аран, умря млад и остави след себе си син Лот, когото Аврам взе за да го възпитава. Тара и неговите синове живееха в Ур Халдейски. Но Господ благоволи да отдели благочестивия Аврам, Своя избраник, от развратената среда на идолопоклонниците. Веднъж Бог му се яви и му каза: - Излез от твоята земя, от твоя род и от дома на баща си, и иди в земята, която ще ти покажа. Аз ще произведа от тебе голям народ, ще те благословя и ще прославя името ти. И ти ще бъдеш причина за благословението на мнозина. Ще благословя ония, които те благославят, а тези, които те злословят, ще прокълна. И ще бъдат благословени в теб всички земни племена. Аврам тогава беше на 75 години. Той с вяра се подчини на Божията воля: взе със себе си своята жена Сара, баща си, племенника си Лот и всичките си слуги заедно със стадата си, излезе от Ур Халдейски и тръгна към Ханаанската земя, която Бог му бе посочил. Известно време те останаха в Харан, където баща му умря. След това той продължи своя път заедно с Лот и семейството си. Когато пристигна в Ханаанската земя, Аврам спря до Сихем, до дъбравата Море  (Дъбрава - горичка, считана от някои за свещена, неприкосновена; дъбова гора; или изобщо - горичка) . Тук Господ му се яви и му обеща да даде тази земя на потомството му. В памет на това явяване и от благодарност към Бога за обещанието Аврам издигна на това място жертвеник. После премина цялата тази земя по дължина, на юг, и направи между Ветил и Гай друг жертвеник на Господа. Аврам и неговите спътници се заселиха в Сихемската долина. В началото те живееха заедно и имаха много добитък, сребро и злато. Но после, за да се избегне раздора между техните домашни и слугите, Аврам пусна Лот и му заръча да си избере земя. Той си избра цветущата равнина, напоявана от водите на Иордан. След раздялата им Бог се яви на Аврам и му каза: - Вдигни очите си и от мястото, на което се намираш сега, погледни на север и на юг, на изток и на запад: цялата земя, която виждаш от планината, ще дам на теб и на твоето потомство навеки. А потомството ти ще бъде като земния пясък. Стани и обиколи тази земя надлъж и нашир, защото на теб и на твоето потомство ще я дам навеки. Послушен на Божията света воля, Аврам се отправи на юг и се засели в дъбравата Мамре: там издигна жертвеник на Господа. В Иорданската равнина, която Лот избра за свое жилище, имаше пет града  (Содом, Гомора, Адама, Севоим и Бела (или Валака))  - те бяха управлявани от отделни царе, но вече 12 години се намираха в подчинение на Еламския цар. На 13-тата година те се разбунтуваха срещу него, но той ги победи и взе в плен много жители на тази страна, между които и Лот. Щом научи за това, Аврам въоръжи своите слуги, нападна и разби неприятелите. Освободи Лот и всички пленници, отне цялата плячка, заграбена от враговете, и я върна на тези, на които принадлежеше. След победата си Аврам тръгна да се връща и някои царе излязоха да го посрещнат. Мелхиседек, цар Салимски, свещеник на Всевишния Бог, изнесе хляб и вино, и благослови Аврам с думите: - Благословен е Аврам от Всевишния Бог, Владетеля на небето и земята. Благословен е и Всевишният Бог, Който предаде твоите врагове в ръцете ти. Аврам поднесе на Мелхиседек десетата част от цялата военна плячка. После Содомският цар му предложи да задържи за себе си имуществото, взето от неприятелите, но той отказа да вземе каквото и да било. Оттогава Аврам стана много известен в Ханаанската земя. Неговите успехи възбудиха завист и опасения сред обитателите и. Една нощ Господ му каза във видение: - Не бой се, Авраме, Аз съм твой щит. За теб се приготвя голяма награда. Аврам отговори: - Господи! С какво ще ме наградиш? Аз нямам деца: Ти не ми даде. Моя дом го управлява Елиезер от Дамаск, той и ще ми бъде наследник. - Не той - каза Господ, - а твоят роден син ще ти бъде наследник. След това Господ изведе Аврам на двора и му рече: - Погледни към небето и преброй звездите, ако можеш: толкова многобройно ще бъде и твоето потомство. Аврам повярва на обещанието и тази вяра му се вмени за праведност - тя послужи за основа на неговия праведен и богоугоден живот. На следващия ден по Божие повеление Аврам разсече на две тригодишни телица, коза и овен, и сложи едната част срещу другата. Към тях бяха добавени гургулица и млад гълъб. Аврам пазеше труповете от хищните птици. При залез слънце го налегна сън и го обхвана ужас и голям мрак. Тогава Господ се приближи до него и каза: - Знай, че твоите потомци в продължение на 400 години ще бъдат пришълци в чужда земя, ще бъдат в робство и угнетение. Но Аз ще съдя народа, у когото ще бъдат роби, и след това те ще дойдат тук с голямо имущество. А ти ще отидеш при твоите отци в мир и ще бъдеш погребан на преклонни години. Едва в четвъртото си поколение потомците ти ще се върнат тук, защото беззаконията на аморейци още не са стигнали върха си. Щом слънцето залезе и се стъмни, между разсечените животни премина дим като от пещ и огнен пламък. В този ден Господ сключи Своя завет с Аврам и му каза: - На твоето потомство давам тази земя, от Египетската река (Нил) до река Ефрат. Изминаха много години, откакто Аврам се пресели в Ханаанската земя. След откровението в Ур Халдейски, Бог още три пъти му повтори обещанието за многобройното потомство, което трябва да произлезе от него. Но жена му Сара не раждаше, а освен това те бяха вече в преклонна възраст. Бездетството беше за него голямо изпитание. Сара мислеше, че в нея е препятствието за изпълнението на Божието обещание, и предложи на Аврам да вземе за съпруга и своята слугиня, египтянката Агар. Тя му роди син Измаил. Когато Аврам беше на 99 години, Господ му се яви и му каза: - Аз съм твоят Бог. Благоугождавай Ми и бъди непорочен: и Аз ще сключа Моя завет с теб и ще ти дам многобройно потомство. Аврам падна на земята с чувство на благоговение и покорност. Бог му каза: - Отсега ти няма да се наричаш Аврам, но името ти ще бъде Авраам.  (Името Аврам е почетно наименование и означава \"баща на висотата\", \"издигнат баща\". А Авраам е име, което изразява изпълнение на обещанието и означава \"баща на много\" или \"баща на много народи\")  Защото Аз ще те направя баща на много народи; племена и царе ще произлязат от тебе. Ще сключа Моя вечен завет с теб и с твоите потомци: ще бъда Бог на теб и на потомците ти, и ще ви дам цялата Ханаанска земя за вечно наследство. Видим знак на завета между Мен и вас трябва да бъде това, че всяко дете от мъжки пол трябва да бъде обрязвано. Осем дни след раждането трябва да се обрязва всеки младенец от мъжки пол, не само от вашите деца, но и от слугите, купени от чужденци. Необрязаният, като нарушител на Моя завет, се лишава от общение със своя народ. Също и жена си не наричай Сара, но името и да бъде Сарра.  (Първото име, Сара, означава \"господство\", т.е. господарка, и е обща почетна титла. А Сарра означава \"княгиня\" или \"жена с високо положение\")  Аз ще я благословя и от нея ще произлязат царе и народи. Авраам се зарадва и се засмя, но в същото време с недоумение питаше за себе си: - Нима стогодишен човек ще има деца? И нима Сарра на деветдесет години ще роди? Но Господ повтори Своето обещание, предрече и името на техния бъдещ син - Исаак. Скоро след това Господ отново се яви на Авраам при дъбравата Мамре по следния начин. Веднъж по обяд Авраам седеше край своята шатра. По едно време той вдигна поглед и видя пред себе си трима странници. Веднага побърза да ги посрещне, поклони им се до земята и каза: - Господарю мой! Ако съм намерил благоволение пред очите Ти, не отминавай Твоя раб. Ще донесат малко вода и ще умият нозете ви. След това отдъхнете под това дърво.  (Мамврийския дъб, под чиято сянка Авраам се е удостоил да приеме Самия Господ).  А аз ще донеса хляб, за да се подкрепите за из път.   Посещението на Авраам (т.н. Старозаветна Троица)  от    Странниците се съгласиха да изпълнят молбата му. Тогава Авраам побърза в шатрата при Сарра и и каза да замеси по-скоро пшенично брашно и да изпече пресни хлябове. После изтича при стадото, избра едно крехко, хубаво теленце и заповяда на своя слуга да го приготви. Щом бяха готови хлябовете и теленцето, Авраам взе освен тях сирене и мляко, и постави всичко това пред гостите. Те започнаха да се хранят, а той стоеше под дървото и им прислужваше. По време на обяда странниците го попитаха: - Къде е жена ти Сарра? - Тук в шатрата е - отвърна им той. Тогава един от тях каза (всъщност под вид на трима мъже Сам Господ, Който е троичен по Лица, се яви на Авраам): - Следващата година по същото време Аз пак ще дойда при теб - тогава жена ти Сарра ще има син. Сарра стоеше до входа на шатрата. Щом чу предсказанието, тя се засмя и си помисли: - Аз ли ще имам това утешение в старините си? А и моят господар е стар. Но Господ каза на Авраам: - Защо Сарра се засмя? Нима има нещо невъзможно за Бога? В уреченото време Аз ще бъда при теб, и жена ти ще има син. Тогава Сарра се уплаши. Тя почувства, че се намира пред Този, Който вижда нейните съкровени помисли и чувства. Смути се и започна да уверява, че не се е смяла. Но Господ я изобличи и още веднъж повтори, че тя се беше засмяла. Така Той откри Себе Си като Сърцеведец, а Сарра научи да бъде по - внимателна към собствените си помисли и по-покорна на Божиите обещания. След това странниците станаха и се отправиха към Содом. А   - по думите на  , -   ( ). Повярвал в благодатното обещание за многобройното потомство, което ще произлезе от него, Авраам съпровождаше своите Божествени посетители с най-живо чувство на радост, благодарност и благоговение към тях. По пътя Господ му откри за Своето намерение да погуби жителите на Содом и Гомора заради техните безчислени съгрешения. Авраам започна да умолява Бога да пощади нечестивите градове, защото може би (мислеше си той) в тях ще се намерят поне 50 праведници. Но не се намериха толкова праведници в тях. След това Господ му обеща, че заради молбите му ще пощади Содом и Гомора, ако в тях се намерят поне 40 праведници. После намали на 30, 20 и накрая 10. Но уви, в тези нещастни градове не се намериха и 10 праведника. Един единствен праведник там беше Лот, племенникът на Авраам. Вечерта два Ангела дойдоха в Содом в образ на странници, а Лот седеше при градските врати. Щом ги видя, той им се поклони до земята и каза: - Господари мои, елате и нощувайте в дома на вашия раб! Измийте нозете си, а на сутринта ще продължите своя път. Странниците започнаха да отказват (понеже искаха да изпитат страннолюбието му), а той още по-силно започна да ги моли и те влязоха в дома му. Лот приготви пресни хлябове, нареди трапеза и ги нахрани. Но още не бяха легнали да спят, когато всички жители на Содом - млади и стари - обкръжиха Лотовия дом и започнаха да настояват да им предаде странниците за да блудстват с тях. Лот излезе да ги успокои и да ги уговори да не причиняват зло на гостите му, но те много го оскърбяваха и го заплашваха, че ще счупят вратата. Тогава Ангелите, които се бяха явили под вид на странници, поразиха содомците със слепота, а Лот въведоха в дома му. После му казаха да вземе роднините си и да напусне града, защото градът бе осъден да погине заради беззаконията на жителите му. Ангелите откриха на Лот кои са и направо му казаха, че са изпратени при него от Господа. Започваше да се зазорява, а Лот все още се бавеше. Тогава Ангелите взеха за ръка него, жена му и дъщерите му, и ги изведоха навън. Единият от тях му каза: - Спасявай душата си! Не поглеждай назад и никъде не се спирай по тази равнина. Бягай в планината, за да не погинеш! - Не, Владико - отвърна Лот. - Ето, Твоят раб намери благоволение пред очите Ти и голяма е милостта, която Ти ми стори, защото спаси моя живот. Но аз не мога да се спасявам в планината: там може да ме застигне някакво бедствие и да умра. Ето, по-близо е до този малък град.  (Сигор.)  Благослови да избягам в него, за да запазя живота си. Ангелът му рече: - Заради теб ще сторя и това, и няма да съсипя града, за който ти говориш. Спасявай се в него, но никак не се бави, защото не мога да извърша моето дело, докато не си отидеш оттук. Толкова е велика Божията милост към праведните! Заради немощния телом, но чист по душа Лот, и заради родството му с Божия избраник Авраам, Господ не само дари спасение на града, но и по Своето милосърдие се забави да изпрати справедливото наказание върху нечестивите градове докато праведникът ги напусне. Лот скоро стигна в Сигор. Тогава Господ изля от небето дъжд от сяра и огън над Содом и Гомора, и изтреби тези градове заедно с цялата околност и жителите и. На мястото на страшното пепелище в тази равнина след това се образува солено езеро.  (Днешното Мъртво море. Неговите води съдържат голямо количество сол, асфалт и планински смоли, и в тях не живее никакво живо същество. Дори бреговете му, покрити с кристали сол, представляват зрелище на пълно отсъствие на живот и напомнят за страшното Божие проклятие и наказание над нечестивите градове).    Гибелта на Содом и Гомор.  Фреска от 1662 г. от Троицкий собор в    Но Лотовата жена, привързана към земните богатства, които остави в къщата си, не изпълни заповедта на Ангела. По пътя от Содом тя се обърна със съжаление назад, но беше наказана за непослушанието си и веднага се превърна в солен стълб.   Наказанието на жената на Лот.  Фреска от 1662 г. от Троицкий собор в Свято-Троицката Сергиева лавра.   Въпреки всичко Лот се страхуваше да остане в Сигор - затова се изкачи на планината с двете си дъщери и там се засели в една пещера. В това време Бог посети Сарра със Своята милост. Когато Авраам стана на сто години, тя му роди син и го нарекоха Исаак, според предсказанието на Господа, а на осмия ден Авраам го обряза. Тогава 90-годишната Сарра казваше: - Смях ми стори Бог; който чуе за мен, ще се разсмее.  (\"Исаак\" на еврейски означава \"смях\". Той бил наречен така, защото Сарра се засмяла, когато слушала обещанието за неговото раждане)  Кой би рекъл на Авраам: Сарра ще кърми деца? Защото родих син в старините му. Когато детето порасна и беше отбито, Авраам устрои по този случай голяма гощавка. А Сарра, щом видя че Измаил, когото роди египтянката Агар, се надсмива над нейния син Исаак, каза на Авраам: - Прогони тази робиня и нейния син. Защото синът на робинята няма да бъде наследник заедно с моя син. На Авраам му беше мъчно да слуша тези думи - той, като баща, обичаше и жалеше Измаил. Но Бог му каза: - Не се огорчавай заради това момче и заради своята робиня. За всичко, което ти казва Сарра, послушай я, защото от Исаак потомството ще се нарече с твое име. Впрочем, и от сина на робинята ти Аз ще произведа народ, защото и той е твое семе. Тогава Авраам, напълно предан на Божията воля, пусна Агар и сина й. Те тръгнаха, но скоро се заблудиха в пустинята и изнемогнаха до смърт от жажда. А Бог по чудесен начин ги спаси и утеши скърбящата майка с обещание да произведе от нейния син голям народ. По това време Авраам се ползваше с изключително влияние и уважение сред съседните царе и владетели на Ханаан. Особеното Божие благоволение към него и покровителството свише беше така ясно за всички, че Герарският цар Авимелех искаше да сключи съюз с него. Но Авраам продължаваше да живее като странник и никъде не се установяваше за постоянно. Целият му живот протече сред различни изпитания и представляваше образец на търпение, твърда и непоколебима вяра, упование на Бога и съвършена преданост на волята Му. Но на Господа бе угодно да изпрати на Авраам едно последно изпитание: то беше странно и непонятно за обикновените житейски човешки представи, и представляваше истинско изпитание на вярата и любовта му към Бога. Господ каза на Авраам: - Вземи единствения си син Исаак, когото обичаш, отиди в земята Мория и там на една от планините, която Аз ще ти укажа, го принеси в жертва. Без да гледа на цялата необичайност на тази заповед и на своята голяма родителска любов към Исаак, Авраам ни най-малко не се усъмни, че тя е от Бога, и че трябва да я изпълни без всякакво прекословие. Предаността му към Господа беше толкова голяма, че той не пожали своя единствен възлюбен син. В същото време той вярваше, че Исаак, който сега трябваше да умре бездетен, съгласно предишните обещания, ще бъде родоначалник на народ и прародител на обещания Избавител. Той мислеше, както казва апостолът, че Бог е силен и от мъртвите да възкреси сина му за да изпълни Своето обещание ( ). Без да открива на някого намерението си, рано сутринта Авраам оседла един осел, взе със себе си Исаак и двама слуги, насече дърва за всесъжението, и се отправи към планинската страна на иевусеите, на мястото, което му указа Господ.  - ханаански народ, водещ началото си от Хамовия син Иевусей; тяхната страна се намирала в същата местност, където впоследствие бил построен Иерусалим на мястото на техния град Иевус на възвишението Сион.  (от евр. \"място, указано от Бога\") - така се наричала земята на иевусеите и хълма в нея, на който Авраам по Божие указание отишъл да принесе Исаак в жертва на Бога. Св. Ефрем Сирин свидетелства за древно предание, според което принасянето на Исаак в жертва е станало на върха на същия хълм, на който била извършена и светата кръстна жертва от Христа - Божия Син. На третия ден чрез особено знамение от Бога, Авраам още отдалеч видя планината, предназначена за жертвоприношението. Тогава той заповяда на своите слуги да останат там заедно с осела. Даде на Исаак дървата за всесъжението да ги носи, а сам той взе в ръцете си огън и нож. После двамата тръгнаха към планината. По пътя Исаак попита баща си: - Татко, ние имаме огън и дърва, а къде е агнето за всесъжение? - Бог ще си намери агне за всесъжението, сине мой - отговори му Авраам. И пак продължиха да се изкачват. Щом стигна указаното място, Авраам направи жертвеник. Постави отгоре дървата, завърза Исаак и го сложи върху тях. След това протегна ръка да вземе ножа за да заколи сина си, но в същия момент от небето се чу Божествен глас, който му каза: - Аврааме! Аврааме! Авраам се спря за да чуе Божието повеление. - Не посягай на момчето - продължи Господ - и не му прави нищо, защото сега познах, че се боиш от Бога и не пожали единствения си син заради Мене. Тогава Авраам с чувство на дълбока радост и благодарност към Господа вдигна очи и видя зад себе си един овен, чиито рога се бяха заплели в храстите. После развърза Исаак и вместо него принесе в жертва овена.  (Принасянето на Исаак в жертва на Бога от Авраам, по учението на Църквата, тайнствено изобразява Кръстната жертва на Спасителя, Неговата смърт и Възкресение). След това Господ отново извика към Авраам: - Кълна се в Себе Си, че понеже ти извърши това дело и не пожали единствения си син заради Мене, Аз ще те благословя и ще умножа твоето семе като небесните звезди и пясъка на морския бряг. Наследниците ти ще владеят градовете на враговете си и ще бъдат благословени в твоето семе всички земни народи за това, че ти послуша гласа Ми. Получили това велико благодатно обетование, Авраам и Исаак със страх и радост се спуснаха от планината и се върнаха във Вирсава, където живееха тогава. Дванадесет години след това Сарра почина и бе погребана в пещерата Махпела срещу Мамре, в Хеврон. След три години, когато Исаак беше на 40 години, а Авраам на 140, светият праотец се възрадва да види сина си оженен за добродетелната Ревека, внучка на брат му Нахор. По-късно и сам той встъпи в ново съпружество с Хетура, от която имаше още шестима сина. Авраам живя 175 години, и след това с мир предаде душата си на Господа, на Когото така вярно служи и благоугоди през живота си. Така светият праотец стана съсъд и образец на вярата в истинския Бог, която запази за идните поколения. Заради неговите високи качества и достойнства Господ го възлюби и нарече Себе Си  . А Свещеното Писание го нарича  . Неговите ветхозаветни потомци, и даже праведните Моисей и Давид, призоваваха Авраам за ходатай пред Господа. От този родоначалник на юдейския народ,  в чието потомство се съхраняваше истинската вяра на земята , произлезе по плът и Сам Христос. Всъщност потомството на Авраам, към което се отнасят Божиите обещания, се определя не толкова от плътската родствена връзка, а от духовната връзка чрез вярата - затова св. апостол Павел казва, че Авраам е  ( ). В нашата бъдеща участ зад гроба само с верния Авраам можем да се надяваме да получим наследството на вечния живот и спасението. В притчата за богаташа и бедния Лазар Сам Спасителят говори за Авраам като за обитател на блажените жилища в Небесното Царство. Заради молитвите на светия праведен Авраам, Своя праотец по плът, нека Господ Иисус Христос и нас да удостои с неговия блажен дял в Своето Царство, амин.", "date": "2018.10.09", "title": "Св. праведен праотец Авраам и племенника му Лот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388176-%D0%BD%D0%B0%D1%81%D1%82%D0%B8%D0%BB%D0%BA%D0%B0%D1%82%D0%B0-%D0%BD%D0%B0-%D0%B4%D0%BE%D0%B1%D1%80%D0%B8%D1%82%D0%B5-%D0%BD%D0%B0%D0%BC%D0%B5%D1%80%D0%B5%D0%BD%D0%B8%D1%8F", "text": "Чакайте да започнем с една шега, че много се напрегнахме тия дни. После ще имате възможност пак да се напрегнете, обещаваме. Нали знаете накъде води пътят на добрите намерения за реконструкция на софийския център? Точно така, към АДА. Не сме и предполагали, че пъкълът всъщност е абревиатура на архитектурно студио. От там до горящите радомирски казани на Джи Пи Груп е едни хвърлей място. Излиза, че тия отвратителни плочки пред храм „Св.Седмочисленици\" не са нищо друго, освен настилката на същите тия прословути добри намерения от максимата. Така значи изглеждали те в родния контекст. Божествена комедия е това. Сакрално и профанно да съжителстват по такъв непосредствен начин в центъра на София - града на Божията премъдрост, не на цицорестата кака със совата, която е също толкова абсурдна като символ, но просто сме свикнали с нея. Пък и харесваме едрите бюстове, как да кажеш, че е грозно. Софиянски си беше естет, етиката му ще засегнем друг път. Неслучайно отваряме темата за добрите намерения, не можем да си представим, че дори най-подлият и лукав властелин на обществени поръчки иска да сътвори нещо грозно. Дори дяволът все зло желае, а добро създава. А тия тук герберски ангелчета непрекъснато ни убеждават в обратното. Толкова ли е трудно, бе ахмаци, да замажеш очите на софийската интелигенция с един наистина красив плочник? Ако тая пуста градинка се беше оказала добре направена, колко от нас щяха да възроптаят по финансовите й параметри и въпросителните около раздаването на поръчки по принцип. Красивото си е красиво, независимо колко морално е. И обратното също е вярно. Темата си я имаме в родната култура още по линия на Славейков. Не площада, поета имаме предвид. Ако сте чели „Фрина\", този триумф на ницшеанския мотив, естетиката надделява над етиката. Гражданството обвинява Фрина от позицията на социалната етика и желае унищожението й. Но тогава хетерата отмята плаща си, показва „девствена гръд\" и настроенията се променят. „Да живее\" вика тълпата в захлас. На такъв обрат се нядават Фандъкова, Крусев и оня митичен архитект с немските вдъхновения. Плащът още не е паднал, викат, не сме свалили загражденията, не е готово. После ще ахкате как сме тунинговали нашата ваша ф(р)ина градина. Само дето няма да ахкаме. Грозно си е отсега.  И това ни улеснява доста. Красивото не бива да се бърка с морално, шепти Толстой, ама грозното няма шанс да мине за нищо друго. И така софийският гражданин е на борба едновременно в защита на ницшеанската естетика (искаме красота), но и на толстоистката етика (искаме добро). Впечатляващ утопичен философски бунт. Да се чуди човек в що за преизподня сме попаднали, когато масовият избирател е склонен постоянно да прави компромис и с двете. Този феномен не е нов. Подобен културен дебат е съществувал и между световните войни. Сега гледаме същия, ама ремонтиран. Националното и интернационалното се сблъскват в момент на криза. Докато едни тропат хора с трикольори където им падне, други формират широк социален фронт, в който влизат на общо основание демократи, леви интелектуалци, бранители на конвенции, поети, Манева и Азис. Най-българският конфликт, в който и двете страни се обиждат с пейоративи. Едните са нагрубени с „патриоти\", другите - с „умни и красиви\".  Тази битка няма да приключи никога, тя е изначално кодирана в НДК-то ни. По архитектурно-битова линия обаче е сведена до двойката селяни-граждани. Правим уговорката, че „гражданин\" си по дух, няма значение, че си скромен интелигент от Гулянци. Същото важи и за „селянин\", нищо че си ленив кореняк лозенчанин. Гражданите и селяните у нас за жалост имат едни и същи характеристики, да ме прощават. Те все спорят по някаква обща мъглява етико-естетическа линия. Например „гражданинът\" одобрява фалшивеещия фалцет на Иво Димчев в естетически план, защото го намира за справедлив и брани съществуването му изобщо. Добри намерения има, сещате ли се? Ако тия плочки бяха избрани от Азис, щяхме да кажем, че не са по нашия вкус, но по принцип са едни качествени плочки. „Селянинът\" е на абсолютно същата плоскост, и той не харесва плочките естетически, но ги брани, че са на наш'те хора, големите строители и асфалтьори на съвременна България (като пейоратив го казваме). Те имат добри намерения, значи няма начин да е чак толкова грозно. Един вид - тая отврат е усещането за съвременно изкуство на ония, които не харесвате.  Вашето разбиране пък е отвратта за тях. Светът ни е разделен на наша си добра грозотия и тяхна си - лоша. Както на наше си добро намерение и тяхно си. Нито ние, нито те могат да го реализират като хората. И все е въпрос на съглашателство и компромиси. Така де, ако държиш да си прогресивен, някак си се налага да харесваш ген. Атанасов и Христо Иванов, макар че те двамата не могат да се траят. Манева и Азис този път ще ги пропуснем. Но как, за Бога и по дяволите едновременно, да формулираме естетическото, като нямаме критерий за етическото. Нито схващаме къде им е границата и как могат да съжителстват. Твърде сложно е това за национален дебат и всички избори го доказват постоянно. Затова се хващаме за повърхността. За настилката. Истината е, че колкото и красива да беше тая настилка, това не трябва да спира етическия порив. И обратното - колкото и да е наш онзи там прекрасник, от естетическа гледна точка е само креслив позьор. Та в известен смисъл сме късметлии де, че поне в тоя случай неестетическото и неморалното са в чудесна преливаща се шарка. Което ни дава основание да се имаме за антипода и на двете. Уви, и това е на абсолютно същия аморфен признак, като санитарно фаянсовата повърня пред храма. Но, така де, ние открай време сме пълни с добри намерения да бъдем нещо друго.", "date": "2018.10.09", "title": "Настилката на добрите намерения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388177-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%B2-%D0%B4%D0%BD%D0%B5%D1%88%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%93-%D0%B8%D0%BD%D0%B4%D0%B8%D0%BA%D0%B0%D1%82%D0%BE%D1%80-%D0%B7%D0%B0-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D1%80%D0%B0%D0%B7%D0%BF%D0%B0%D0%B4", "text": " форум на третия ден от  , организирана от  , бе открит с лекцията на проф. д-р Иво Христов, юрист, социолог, „Насилието в днешна България – индикатор за социален разпад”. Със задълбочен анализ и стряскаща статистика, с много препратки в историята и с цитати от българската художествена и историческа литература проф. И. Христов очерта образа на съвременното българско общество. Насочвайки вниманието на аудиторията към разпада на социалните връзки, както и към рухването на основните механизми на социална солидарност, проф. Христов се опита да обясни причините за тези тревожни явления, които дълбоко са повлияли народопсихологията на народа. Последвалата дискусия по засегнатите теми, ръководена от проф. Божидар Манов, даде възможност на много участници да зададат своите въпроси и да споделят собствената си гледна точка по проблема с агресията в обществото.  Втората лекция, под надслов „Нравствена проповед – агресията и миряните”, изнесе отец Боян Саръев. В оглушителната тишина на залата като камбана прозвучаха позагърбените изконни ценности от моралния християнски кодекс – разум, съвест, любов, прошка, търпение. На този фон свещеникът с болка сподели, че в днешния свят нормалните човешки взаимоотношения са разрушени от злобата и враждата и са завладени от омраза, ненавист, липса на обич. А това поражда отмъщението – агресивното поведение, което не ни връща душевния мир и спокойствието. Има ли спасение от това състояние? На този въпрос отец Саръев отговори с цитат от апостол Павел: „На човек всичко е позволено, но не всичко му е полезно.” В края на лекцията той призова за разум и съвест, да отворим сърцата си за християнските ценности, да се върнем към Бог и да поемем кръста си – бремето, страданието, и да го носим с търпение и чест, със скромност и любов към човека.  При закриването на дискусионния форум проф. Божидар Манов наред с благодарностите към лекторите призова аудиторията да не спира да търси пътя към храма като нравствено измерение. Той е труден, но води към възвисяване и спасение от враждата и агресията.", "date": "2018.10.09", "title": "Насилието в днешна България – индикатор за социален разпад"}
{"url": "http://www.classa.bg/%D1%81%D0%B2%D1%8F%D1%82/item/388172-%D1%81%D0%BF%D0%B8%D1%80%D0%B0%D1%82-google-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%BD%D0%BE-%D0%B8%D0%B7%D1%82%D0%B8%D1%87%D0%B0%D0%BD%D0%B5-%D0%BD%D0%B0-%D0%BB%D0%B8%D1%87%D0%BD%D0%B8-%D0%B4%D0%B0%D0%BD%D0%BD%D0%B8", "text": "Google в продължение на години е имала пропуск в защитата на личните данни на стотици хиляди свои потребители през социалната си мрежа Google+, пише в свой материал в. Wall Street Journal, позовавайки се на свои източници в компанията, пожелали да запазят анонимног. Според изданието, след като ръководството на компанията е научило за проблема, то е предпочело да не разгласява за теча на информация заради опасения от потенциална проверка и натиск от регулаторните органи в САЩ и в ЕС. Малко след от Google обявиха края на социалната си мрежа за потребители. Самото затваряне на платформата ще отнеме 10 месеца - до следващия август, за да могат хората да изтеглят или преместят публикуваното в тази социална мрежа.     \"Проверката ни потвърди това, което вече знаехме - че макар екипите ни да вложиха много усилия в изграждането на мрежата през годините, тя не постигна широк прием сред потребители или разработчици. Потребителската версия на Google+ е с ниско ниво на употреба - 90% от потретилеските сесии в нея траят по-малко от 5 секунди\", се казва в изявление на компанията, с което на практика потвърди информацията в Wall Street Journal. От Google също така уточняват обаче, че дупката в системата им е осигурявала потенциален достъп единствено до информация за име, поща в Gmail.com, професията, пола и възрастта на потребителя, но не каквато и да е информация от типа на съдържание на публикациите в социалната мрежа, разменяните съобщения, телефонни номера и т.н. Самият пробив е недостатък в софтуера на платформата, който позволява на външни разработчици достъп до частни профили в Google+ в периода между 2015 и март 2018 г. След този период компанията е провела собствено разследване, което е установило наличието на проблема и го е коригирало, се казва в материала на вестника. Там още се казва, че висшето ръководство на компанията, включително и нейния главен изпълнителен директор Сундар Пичай са били информирани за инцидента още преди време като се е взело решение да се премълчи той пред широката общественост, за да се избегне скандал, подобен на този с  изтичането на лични данни от Facebook към компанията Cambridge Analytica, което, на свой ред, би привлякло вниманието на регулаторите Според информация от самата компания потенциално засегнати са около 500 000 профила в Google+, което в крайна сметка е довело и до решението социалната мрежа да бъде закрита.  Първоначално нямаше реакция от компанията, освен принципното изявление на говорителя, че \"когато би могло да е засегната информация за потребителите, действаме отвъд законовите изисквания към нас и прилагаме няколко критерия, фокусирани върху потребителите ни при определяне на това дали да ги информираме\". Акциите на компанията майка на Google - Alphabet - поевтиняха след публикацията с над 2%.", "date": "2018.10.09", "title": "Спират Google+ заради потенциално изтичане на лични данни"}
{"url": "http://www.classa.bg/%D1%81%D0%B2%D1%8F%D1%82/item/388173-%D1%81%D1%82%D1%80%D0%B0%D1%85%D0%BE%D0%B2%D0%B5-%D0%BD%D0%B8%D1%89%D0%BE-%D0%BF%D0%BE-%D0%BB%D0%B5%D1%81%D0%BD%D0%BE-%D0%B7%D0%B0-%D1%85%D0%B0%D0%BA%D0%B5%D1%80%D0%B8%D1%82%D0%B5-%D0%BE%D1%82-%D0%B8%D0%B7%D0%B1%D0%BE%D1%80%D0%B8-%D0%B2-%D1%81%D0%B0%D1%89", "text": "Алекс Халдерман знае, че няма нищо по-лесно от това да извършиш хакерска атака срещу машина за електронно гласуване, за да промениш резултата и да не оставиш следи. Той го е правил и американските избиратели има от какво да се притесняват месец преди междинните избори за Конгрес. Неотдавна на конференция, посветена на тези въпроси, преподавателят по информатика от Мичиганския университет разигра сценка как на едни въображаеми избори трима души от публиката гласуват за първия американски президент Джордж Вашингтон. Благодарение на една най-обикновена заразена флаш-карта обаче печели предателят от Войната за независимост Бенедикт Арнолд. Машината за гласуване от малката демонстрация на професор Халдерман е използвана в двайсет американски щата и не произвежда хартиено копие на избора на гласоподавателя, с което да се потвърдят резултатите. Така няма никакъв начин да се разбере дали вотът не е бил манипулиран. „Не мога да спя, като си представя как някоя вражески настроена страна проучва детайлно всички (политически) колебаещи се щатове или избирателни райони и намира най-слабо защитените, за да може тайно да промени резултатите от изборите“, обяснява Халдерман. С наближаването на изборите на 6 ноември експертите по сигурността са на мнение, че рисковете от хакерски атаки срещу машините за електронно гласуване или избирателните информационни системи могат да създадат съмнение в резултатите, а избирателите да имат основание да смятат, че са нарушени конституционните им права. Притесненията са доста по-големи от тези през 2016 г., тъй като американските разузнавателни служби твърдят, че руски агенти са се опитали да проникнат в електронните избирателни списъци на най-малко двадесет щата и са получили достъп до поне един от тях, но изглежда не са променили никакви данни. Ако руснаците бяха решили да унищожат или да променят избирателните списъци, това щеше да доведе до истински хаос в изборния ден, казва Халдерман.     Други изследователи, разкрили слабостите, позволяващи на хакери да проникнат в машините за електронно гласуване или в избирателните системи, призоваха към отмяна на начините за гласуване, при които въобще не се използва хартия. Между 20 и 25 процента от американските избиратели гласуват с такива машини. Повече хартия В публикуван миналия месец доклад на Националната академия на науките на изборите тази година трябва да има повече хартиени бюлетини, „които се четат от хора“ и до 2020 г. това да стане правило. Докладът съветва да бъдат извършвани проверки преди потвърждаването на резултатите с цел сравняване на вота от електронните системи и хартиените бюлетини. Изборите в САЩ се администрират на местно ниво и поради това е трудно уеднаквяване на правилата. Освен машините за електронно гласуване и избирателните списъци хакерите могат да атакуват и системите, с които се администрират изборите. Например чрез вирус, изискващ пари за разблокиране на системите, както се случи тази година в Атланта (щата Джорджия, югоизточната част на САЩ), обяснява Джоузеф Хол, натоварен със случая от Центъра за демокрация и технология, който защитава цифровите права. „Изключително сме разтревожени от възможни атаки срещу избирателните системи“, независимо дали от държави, или от частни лица, добавя Хол. Прогрес Конгресът предостави тази година 380 милиона долара за подобряване на сигурността по време на изборите. Конгресмените обаче отказаха да запишат в закона стандартизирани норми и проверки. Националната асоциация на отговорниците за електронните системи на щатско ниво омаловажава заплахата и твърди, че симулациите не са реалистични. Тази на Алекс Халдерман „не възпроизвежда по точен начин физическите и електронните защити, въведени от местните власти“, посочва асоциацията. Министърката на вътрешната сигурност Кирстен Нилсен изтъква „огромния прогрес“, постигнат през последните две години, и дава за пример детекторите за проникване в системите. Проблемът обаче е, че хакерите нямат нужда да „изразходват много енергия, за да предизвикат хаос на изборите“, твърди Кристин Санторо от института „Open source election technology“. Въпреки че могат да опитат и кибератаки, на хакерите им стига и да разпространят малко дезинформация и пропаганда като тези в социалните мрежи на изборите през 2016 г., за да объркат изборния процес. БТА", "date": "2018.10.09", "title": "Страхове: Нищо по-лесно за хакерите от избори в САЩ"}
{"url": "http://www.classa.bg/%D1%81%D0%B2%D1%8F%D1%82/item/388169-das-erste-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B5-%D0%B7%D0%B0%D0%BB%D1%8F%D1%82%D0%B0-%D0%BE%D1%82-%D0%BD%D0%BE%D0%B2%D0%B0-%D0%B2%D1%8A%D0%BB%D0%BD%D0%B0-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D1%8A%D0%BC", "text": " отново се проявява тенденция към ръста на антисемитските настроения, съобщава Das Erste. Разпалвайки ненавистта към евреите, десните радикали способстват разделението на обществото и единението му, смята кореспондентът на германския телевизионен канал Натали Амири. Тя се опасява, че историята с установяването на фашизма може да се повтори.     Ситуацията с руска на антисемитизма в Германия ще бъде коментирана от Натали Амири от Bayerische Rundfunk. НАТАЛИ АМИРИ, Кореспондент от Bayerische Rundfunk :  ", "date": "2018.10.09", "title": "Das Erste: Германия е залята от нова вълна антисемитизъм"}
{"url": "http://www.classa.bg/%D1%81%D0%B2%D1%8F%D1%82/item/388170-%D0%B1%D0%BE%D1%81%D0%BD%D0%B0-%D0%B8%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%B8%D1%81%D1%82%D0%B8%D0%BD%D1%81%D0%BA%D0%BE-%D1%87%D1%83%D0%B4%D0%BE", "text": "Бедност, корупция, масова емиграция на Запад – 23 години след края на войната Босна си остава една провалена държава. А силна и богата Европа явно тихомълком се отказа от своя мирен проект на Балканите.           Първо добрата новина: 54% от имащите право на глас , а в Босна това са 3,4 милиона души, взеха участие в изборите. Избирателната активност на тези президентски и парламентарни избори бе само с една десета от процента по-ниска от тази на предишните избори преди 4 години. Много наблюдатели очакваха по-ниска активност заради ширещата се бедност и общото недоволство в страната, но босненските избирателите ги опровергаха. Положително е и това, че избирателите не допуснаха двама отявлени националисти като лидера на босненските хървати Драган Чович и този на босненските сърби - Милорад Додик - заедно да влязат в състава на тричленното колективно председателство на Босна и Херцеговина. И двамата са известни с това, че редовно заплашват с отцепване на контролираните от тях области, което би могло да разруши фрагментираната по етнически признак босненска държава. Само Додик успя да спечели място в босненското председателство, докато Чович бе победен от умерения социалдемократ Желко Комшич. Представителят на \"Демократичния фронт\" е антинационалист и убеден привърженик на общата босненска държава.   Национализмът още играе основна политическа роля   С това обаче като че ли се изчерпват големите новости около тези избори. При бошняците, или както преди ги наричахме босненските мюсюлмани, спечели мюсюлманската Партия на демократичното действие (ПДД). Накратко: изборите от неделя още веднъж заздравиха господството на националистическите партии в предвидената от Дейтънското мирно споразумение етническа федеративна демокрация в Босна и Херцеговина. Такава беше цената, която трябваше да бъде платена за прекратяването на една война, продължила няколко години и отнела над 100 хиляди човешки живота. Именно национализмът на босненците, независимо дали са от хърватско-католически, мюсюлманско-бошняшки или сръбско-православни семейства, играе и до днес централна роля на всички политически нива. Босненските политици обичат да говорят за \"националните интереси\", но - с много малко изключения - почти не се интересуват от проблемите на гражданите, с които те се сблъскват всеки ден. Официално безработицата в страната възлиза на 25 процента, а тази сред младежите под 25-годишна възраст достига почти до 60 на сто. Бедността е проблем, който засяга не само малцинствата. От нея страдат и много от пенсионерите. Като цяло жизненият стандарт на босненците не може да достигне и 1/3 от средния за ЕС. Неспособна и бездейна администрация, претоварени съдилища, корупция, хаос по пътищата и безогледно замърсяване на околната среда – това са само част от ежедневните проблеми на хората. И понеже почти нищо не се е променило през последните 22 години след края на войната, босненците започнаха сами да търсят решение на проблемите си: всяка година десетки хиляди напускат страната - предимно млади и образовани хора, които заминават на Запад. Голяма част от тях напускат Босна завинаги. От какво има нужда Босна днес?   Освен от реформа на конституцията, Босна има нужда най-вече от истинско икономическо чудо. А също и от мигранти, които да се завърнат от чужбина с пари и ноу-хау, за да ги инвестират в старата си родина. Това също би помогнало на босненската икономика отново да стъпи на крака. Страната спешно се нуждае и от субсидии за иновативни компании и предприемачи. Националистите от всички етноси обаче нямат никакъв интерес от подобно положително развитие. И се опитват всячески да саботират всички нови и градивни идеи.     Хората, които биха могли да реформират страната така, че тя да се превърне във функционираща демократична държава, ще трябва да дойдат отвън - от \"международната общност\", която разполага с възможности и средства да промени статуквото в страната, създадено от Дейтънския мирен договор. Вместо това представителите на международната общност в Босна се държат все по-пасивно. Това се отнася най-вече до ЕС, чийто протекторат всъщност е Босна (редом с Косово). Силната и богата Европа изглежда тихомълком се отказа от своя мирен проект на Балканите, оставяйки инициативата изцяло в ръцете на националистите. Повече от половината от босненските избиратели обаче показаха, че все още са готови да участват в демократичния процес на страната – независимо от всички досегашни провали. Независимо от бедността, безработицата, корупцията и масовата емиграция. Сега на ход е Европа.", "date": "2018.10.09", "title": "Босна има нужда от истинско чудо"}
{"url": "http://www.classa.bg/%D1%81%D0%B2%D1%8F%D1%82/item/388171-20-000-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%B7%D0%B0-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F", "text": "Премиерът Никола Стърджън вече обяви, че планира нов референдум за статута на родината си 20 хиляди души се събраха на масова акция в Единбург с искане за независимост на Шотландия, предаде BBC. Събитието беше организирано от Шотландската национална партия. Премиерът Никола Стърджън, която е и лидер на формацията, обяви, че планира нов референдум за статута на Шотландия след като станат ясни условията по Брекзит.     На първия референдум, който се проведе през 2014 г., 55 на сто от избирателите гласуваха против отделянето на Шотландия от Великобритания, макар че преди допитването привържениците на независимостта имаха превес. Обратът беше предизвикан от огласената преди вота позиция на Брюксел, че ако Шотландия напусне Обединеното кралство, ще трябва да излезе и от ЕС и да преговаря за членство. На референдума за членството на Великобритания в ЕС, който се проведе на 23 юни 2016 г., 62% от шотландците гласуваха за оставане в общността. През март 2017 г. шотландският парламент гласува за провеждането на втори референдум за независимост.    ", "date": "2018.10.09", "title": "20 000 поискаха независимост за Шотландия"}
{"url": "http://www.classa.bg/%D1%81%D0%B2%D1%8F%D1%82/item/388164-%D0%BA%D0%BE%D0%B3%D0%B0%D1%82%D0%BE-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0%D1%82%D0%B0-%D0%B5-%D0%BE%D0%BF%D0%B0%D1%81%D0%BD%D0%B0-%D0%BF%D1%80%D0%BE%D1%84%D0%B5%D1%81%D0%B8%D1%8F", "text": "Трети убит журналист в ЕС за една година - тази тревожна забележка можете да срещнете в много от коментарите на репортери, политически фигури и правозащитници по повод трагичната смърт на Виктория Маринова.  (административен директор на русенската телевизия TVN и водещ на социалното предаване \"Детектор\") се превърна в тема на дебат не само в България, но и в световните медии и социални мрежи. Председателят на групата на ЕНП в Европарламента Манфред Вебер обяви, че е нужно \"спешно разследване от българските власти\", еврокомисарят по правосъдието Вера Юрова дори предложи помощ от институции на ниво ЕС и настоя да се изясни дали атаката е свързана с работата на Виктория Маринова. Без крайни изводи от следствието - много от наблюдателите изразиха тревога от натрупването на брутални посегателства срещу европейски журналисти. Само преди година малтийската блогърка Дафне Каруана Галиция беше взривена в автомобила си, а през март Словакия премина през правителствена оставка заради убийството на Ян Куцяк.       Общото между двата предходни случая: дългогодишната и последователна работа на разследващите журналисти срещу бизнесмени и управляващи политици, предварителните сигнали за заплаха за сигурността им, \"екзекуторският\" почерк на изпълнителите на поръчките. И в двата случая се стигна до арести и обвинения срещу предполагаемите извършители - но не и срещу поръчителите. И в двата случая съществуваха открити съмнения за способността на националния съд, прокуратура и полиция да въздадат справедливост за поръчковите убийства. В Малта се стигна до намеса на външни служби за издирването на извършителите, в Словакия се стигна до смяна на властта. Атентатът срещу Дафне Каруана Галиция На 16 октомври 2017 г. Малта е разтърсена от брутален атентат - разследващата журналистка Дафне Каруана Галиция е взривена в автомобила си малко след като потегля от дома си към банката. 53-годишната жена е автор на блога \"Running Commentary\", в който публикува разследвания срещу влиятелни политически фигури в страната - включително премиера Джоузеф Мускат. Мускат завежда и дело срещу Каруана Галиция заради неин репортаж, в който тя го обвинява в получаване на средства от офшорна компания. Премиерът завежда дело и срещу сина на Дафне - Матю - заради негов Facebook-постинг, в който го уличава в пране на пари. Някои от репортажите на \"Running Commentary\" са посветени на съмнения за злоупотреба от страна на началника на кабинета на премиера Кийт Шембри, енергийния министър Конрад Мици и др. Каруана Галиция разследва връзката между офшорни компании, свързани с тях, продажбата на малтийски паспорти на богати чужденци със съмнително минало и получаването на плащания от правителството на Азербайджан. Голяма част от работата й в последните години е посветена на данните, изтекли през т.нар. Panama Papers от адвокатската фирма Mossack Fonseca.     Заплахите срещу Дафне Каруана Галиция датират още от преди 2 десетилетия - от палежи в двора на къщата и пред входната й врата, до прерязване на гърлото на кучето й. Срещу нея се водят дела за клевета по жалби на над 15 души. Експлозията, отнела живота на Дафне Каруана Галиция, не е прецедент за криминалния свят на Малта. За последните 10 години в страната са извършени 15 поръчкови убийства, включително пет бомбени атентата в автомобила на жертвата. Смъртта на журналистката се превърна във водеща новина по цял свят, а убийството беше осъдено от най-високо ниво в Европейската комисия и Европарламента. На погребението й присъстваха върховният съдия на Малта Силвио Камилиери, председателят на ЕП Антонио Таяни, представителят на ОССЕ за свободата на медиите Арлем Дезир, бивши министър-председатели на Малта и др. ЕП изпраща и делегация в Малта заради съмненията в обективността на местните власти. Правителството на Мускат моли за помощ в издирването на извършителите американското Федерално бюро за разследванията. В работата по случая се включват и холандски следователи, и екип на Европол. Два месеца по-късно са арестувани 10 души във връзка с разследването, като трима бяха обвинени за извършители на атентата - обвинени бяха братята Джордж и Алфред Деджорджо (на възраст от 55 и 53 г.) и 55-годишният Винсент Мускат. Поръчителят на екзекуцията обаче така и не беше посочен - факт, заради който правителството беше подложено на допълнителни критики. През пролетта на 2018 г. група от 45 световни журналисти (вкл. от Le Monde, New York Times, The Guardian и др.) публикуваха т.нар. \"Проект Дафне\" - съвместен опит за довършване на разследванията на Каруана Галиция. 70 000 евро за главата на Ян Куцяк  Масови протести, вълна на възмущение в цяла Европа и оставка на словашкото правителство - всичко това последва след новината за поръчковото убийство на 27-годишния журналист Ян Куцяк и годеницата му Мартина, обявена на 25 февруари. Двамата бяха намерени разстреляни в дома си във Велка Мача край Братислава. Тя - с един куршум в челото, той - с две рани в гърдите. Балистичният анализ показа, че екзекуторите им са стояли в близост до жертвите си. Няма никакви следи от борба, няма данни за откраднати вещи. За последно Мартина е разговаряла с майка си на 21 февруари. Четири дни по-късно полицията влиза в къщата на Ян Куцяк и попада на местопрестъплението. Първата версия на разследващите е \"вероятна връзка с разследванията на Куцяк\". Това е първият случай на убийство на журналист в Словакия след обявяването на независимост през 1993 г. Роденият през 1990 г. Ян Куцяк завършва журналистика в Университета \"Константин Философ\" в Нитра. Работи по докторат в сферата на медиите и масовите комуникации, едновременно с това води лекции на студенти.     Кариерата му започва във вестник \"Хосподарске новини\", а по-късно Куцяк се прехвърля в сайта Aktuality.sk (собственост на Ringier Axel Springer). Основната му работа е свързана с разследваща журналистика. Занимава се основно с казуси за данъчни престъпления, включително скандала, свързан с управляващата по това време Социалдемократическа партия на Роберт Фицо. Последното разследване на младия журналист преди убийството е било посветено на връзката между италианската Ндрангета и източването на субсидии от европейски земеделски програми, предназначени за Словакия. Той разкрива и връзки между няколко словашки държавни служители от управляващата партия с италиански фамилии, свързани с калабрийската организирана престъпност. Резултатът от разследването му беше публикуван посмъртно от колегите му. В него се твърди, че двама от съветниците на тогавашния премиер Роберт Фицо имат бизнес-връзки с Антонино Вадала, смятан за член на Ндрангета. В последната статия, публикувана преди смъртта на Куцяк, той пише за бизнесмена Мариан Кочнер, който става известен в Словакия през 1998 г. с неуспешния си опит да придобие частната телевизия \"Маркиза\" с помощта на словашката Държавна сигурност. В разследването си младият журналист твърди, че Кочнер е започнал да се занимава със схема за фиктивни имотни сделки с луксозни апартаменти, с които ощетява държавния бюджет с укриване на данъци. Заради последвалите заплахи от страна на Кочнер срещу Куцяк и семейството му, журналистът подава сигнал до полицията през септември 2018 г. Материал по подобна тема на Куцяк стои и в основата на протестите от април 2017 г. в Словакия, които искаха оставката на вътрешния министър Роберт Калиняк, близък съратник на премиера Фицо. Разследването на журналиста открива сериозни връзки между Калиняк и разследвания за финансови измами строителен предприемач Ладислав Бащернак. Според разследването министърът е купил 17-процентов дял в една от фирмите на бизнесмена - нещо, което и двамата отричат. Самият премиер Роберт Фицо живее в апартамент, собственост на Бащернак. Два дни след новината за убийството на Ян и Мартина, министърът на културата на Словакия Марке Мандарич подава оставка с мотива, че не може да продължава да изпълнява мандат, в който се е стигнало до разстрел на журналист. Едновременно с опозиционния натиск срещу кабинета, по улиците на големите градове се събират многохилядни граждански протести с искания за оставка. На 15 март Фицо подава оставка, а начело на страната идва вицепремиерът му Петер Пелегрини, който поставя като приоритет разкриването на убийството на Куцяк. В края на септември 2018 г. словашката полиция арестува осмина души във връзка с разследването, а трима от тях бяха обвинени за предумишлено убийство - предполагаемият извършител е бивш полицай на име Томас С., който е получил общо 70 000 евро от жена на име Алена Ж. Според словашките медии, става дума за Алена Жужова, която е работила като преводачка на Мариан Кочнер. Самият Кочнер беше арестуван за кратко през лятото във връзка с разследване за данъчни измами, но скоро след това излезе на свобода. В очакване на истината Докато обществеността и медиите в България се фокусираха върху убийството на Виктория Маринова, животът на още един журналист се оказа под заплаха - един от най-известните саудитски репортери и коментатори Джамал Кашоги беше обявен за безследно изчезнал след посещение в консулството на Саудитска Арабия в Истанбул. Турските власти подозират, че мъжът е бил ликвидиран на територията на дипломатическата служба заради критичното му отношение към режима в Рияд. Кашоги живееше в изгнание в САЩ в продължение на повече от година. Заплахата за свободното слово и опасността от наказателни акции срещу журналисти е факт и в България. Не само физическите нападения срещу репортери (спомнете си побоя срещу журналиста Стоян Тончев от Поморие през 2016 г.), но и упражняването на психически тормоз, и поставянето на цели медии под икономическа зависимост допринасят за състоянието на публичната среда. И все пак - дали убийството на Виктория Маринова наистина е част от тази тревожна тенденция, засега не е ясно поради липсата на достатъчно информация от службите. Бързината в издирването на виновните лица и качественото разследване по случая обаче ще бъдат ключов тест за новото ръководство на МВР. Вниманието, което европейските лидери и световните медии обърнаха на този случай, е ясен белег за това, че значението му надвишава националния обществен интерес.", "date": "2018.10.09", "title": "Когато журналистиката е опасна професия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388165-%D1%80%D1%83%D1%81%D0%B8%D1%8F-%D0%B2-%D0%B3%D0%BB%D0%B0%D0%B2%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Каква е тази мистериозна конференция на БАН за русофобията в България? Някои от съобщенията за нея просто изчезнаха, така че яснота няма. Но понеже темата е много интересна, задочно ще взема отношение           Из виртуалното пространство се завъртя анонс за мистериозна конференция на БАН за русофобството в България, която за кратко раздели дигиталния народ на русофили и русофоби. Както си му е редът. Не можах да стигна до официален източник, а някои от съобщенията междувременно просто изчезнаха - може би са се уплашили от подигравките, може и някаква дълга ръка да е натиснала организаторите, както стана с конференцията за равенството на половете. Но понеже смятам, че темата е много интересна, задочно ще взема отношение.   Опит за семиотичен анализ   Каки смисли се влагат в България в понятието Русия? Първо, погледнато чисто институционално, тази страна в момента е нещо като наш противник, доколкото сме член на НАТО. Не говорим за омраза, а за страх - от СССР, от нова Русия след 2011, когато Путин пое курс на конфронтация.     „Фобос\" на гръцки означава страх, не омраза. Тоест, русофоби са онези, които се страхуват от Русия. Защо ли? Ами заради окупацията на Чехословакия и Крим, заради лъжите за сваления корейски самолет през 1983 и за малайзийския самолет през 2014, заради подкрепата за главорезите в Камбоджа преди и в Сирия сега, заради пропагандата на световна революция при соца и хибридната война днес. В никакъв случай не искам да кажа, че Западът е света вода ненапита и няма роля в този конфликт. Просто България е избрала официално едната страна на барикадата и е там вече доста години. Това прави от русофобите поддръжници на статуквото, а от русофилите - един вид дисиденти. В самата Русия биха ги нарекли национални предатели, но ние по-добре да се въздържаме от подобни определения. За много българи Русия е символ на изгубения комунизъм от младостта им. Понятието за носталгия е именно това: чувстваш болка по нещо, което безвъзвратно си е отишло. Младостта, лагерните огньове, кахърните трели на българската естрада. На обратния полюс значението е същото: Русия символизира комунизма с всевластния комсомолски секретар, с милиционера, който стриже коси и реже дънки, с радиоточката, която бълва скудоумия. Успехът на тази символизация се дължи на това, че нито едните, нито другите проявяват интерес към реалната страна оттатък Черно море. Тя днес е една от най-неравните, най-капиталистическите, а от комунизма са останали само няколко символа на имперска мощ - ракетите, химнът, мумията на Ленин. За русофилите Москва символизира здравата ръка, която ще сложи ред в света. Путин лично култивира този си образ, като от време на време бомбардира чеченски град, подгонва олигарх, позатваря и поубива инакомислещи. Русофоби в случая са онези, които се боят от подобен модел, защото държат на либералната демокрация, която не е просто власт на мнозинството, а и защита на последното малцинство, на последния индивид. Битката се води в епоха, в която в процеса на глобализацията политическата власт се оказва все по-обезличена от икономиката. Политиците се репчат, измислят си лесни мишени, като например еднополовите бракове, но връща ли ги това на сцената? Да, Путин донякъде се върна, но не с мощна икономика, наука или култура, а с военни акции, които предизвикват международния ред. Просто обръщам внимание, че в случая русофилите, волно или не, се оказват милитаристи. Да, сред русофобите също има горещи американофили, фасцинирани от задокеанската военна мощ, но те май са по-малко. Самата мисъл, че малка България може да си мечтае за някаква силна ръка, за могъща армия и незаобиколима роля в световните неща е леко комична, но, както знаем, фантазията си има своя логика.   Всеки избира филма, който желае да гледа   Важен елемент в сблъсъка фили-фоби е деструктивният характер на руската душевност. Тамошните политтехнолози систематично опитват да деконструират ЕС - за разлика от Китай например, който вижда интереса си този пазар да е стабилен и платежоспособен. Но не всеки русофил в България се идентифицира с крайнодесните движения, които подкрепя Кремъл, има и много хора с леви убеждения. Това, което им харесва, е, че някой слага прът в колелата на Системата. В този си вариант русофилията е вид анархизъм, търсене на съюзник в желанието за реванш над света - такъв, какъвто е. В подкрепа на това идва и близостта на народните ни характери: руснаците са като нас, но още по-хаотични - напиват се, не им дреме, а човекът от подземието на Достоевски показва кукиш на прекрасния Кристален дворец, построен от Прогреса. У кое българско несъзнавано я няма тази злорада жилка? Русофобите пък, в ролята на красивите и успешните, се мъчат да имитират западните образци. Пренасят от там не само венециански гондоли и обноски за маса, но и технологии, закони, ценности. Последният им аргумент във всеки спор е: така правят в Европа. А това ги поставя в едно малко унизително положение спрямо волните русофили, които вършат всякакви пакости както им идва отвътре. Понеже цялата работа е малко фантазмена, най-много знаци ще извлечем в сферата на културата. Няма по-различни страни от нашите две: едната империя, другата провинция, едната аристократична, другата еснафска, едната живее от феодално владение на подземни богатства, другата преживява от подизпълнителски труд. Русофилите съпреживяват историята, като я драматизират според наученото от учебниците по история от началния курс - освобождението, умилението от руските жертви, благодарността, на която сме осъдени до гроб. Русофобите се ровят из по-специализирани текстове и непрекъснато изваждат епизоди, когато Русия ни окупира, обявява ни войни, работи против интересите ни. Всеки избира филма, който желае да гледа. За едните православието е естествена връзка между двата народа, под естественото лидерство на руската патриаршия, нали е най-голяма (за пари и тайни служби няма да отваряме дума). За другите пък православието е изкористено от Кремъл и се е превърнало в новия марксизъм-ленинизъм. И понеже няма как да не вярваме - давайте тогава да гледаме към Вселенската патриаршия. Едните безусловно се възхищават от официалната руска култура, други се възторгват селективно от борците срещу самодържавието, комунизма и пак самодържавието. Най-любопитно е отношението към славянството, което превръща двете групи в квази-етноси: едните искат да са славяни, другите намират всевъзможни доказателства за това, че нямаме нищо общо. Дотам се заплете работата, че с нетърпение чакам БАН да вземе отношение: славяни ли сме или не, какъв език говорим, какви генетични маркери са открити. И ако сме славяни, това сближава ли ни и с поляците например, които не обичат Русия?   Между двата полюса   Ще кажете, че дума не отронвам за икономическите интереси, а те все пак са най-важни. Едните искат „Белене\", другите - не; едните се радват, че второ етническо малцинство у нас вече са руските виладжии (над 400 000?), другите припомнят опита за преврат в Черна гора, извършен именно от такива виладжии; едните казват, че руският газ е най-евтин, другите твърдят, че е най-скъп. Но би било доста наивно да мислим, че „Южен поток\" е бил спрян от някаква русофобия. Където играят пари, въображаемото обикновено има подчинена роля - идва по-късно, за да легитимира вече направени избори. Вярно е, че в някои отношения е по-лесно да се разбираш с руснаците, защото и едната, и другата славянско-православна душа има склонност да позаобикаля някои правила. А това по-скоро сближава двата полюса, отколкото да ги разделя. С една дума: семиотиката е пластична, подхожда за различни ситуации, различни политически идентичности. Поле за много бъдещи конференции!", "date": "2018.10.09", "title": "Русия в главите на българите"}
{"url": "http://www.classa.bg/%D1%81%D0%B2%D1%8F%D1%82/item/388166-%D0%BC%D0%B0%D0%B9%D1%81%D1%82%D0%BE%D1%80-%D0%BD%D0%B0-%D0%B3%D1%80%D0%BE%D0%B7%D0%BD%D0%B8%D1%82%D0%B5-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D0%B8-%D0%BA%D0%BE%D0%B9-%D0%B5-%D0%B6%D0%B0%D0%B8%D1%80-%D0%B1%D0%BE%D0%BB%D1%81%D0%BE%D0%BD%D0%B0%D1%80%D0%BE", "text": "Смятат го за расист, хомофоб и женомразец, има крайно нелепи идеи за справяне с най-горещите проблеми и въпреки това е на път да застане начело на петата по големина страна в света.  Защо бразилците вярват на такъв човек?   63-годишният бивш военен Жаир Болсонаро е „митичният герой\", който ще осуети превръщането на Бразилия във втора Куба или Венецуела. Така поне смятат привържениците му. За разлика от политическия елит в страната, който дълго време гледаше на Болсонаро по-скоро като на клоун. Но ето, че сега именно той събра най-много гласове на първия тур от президентските избори.   И този човек ще стане президент?   Болсонаро е в парламента още от началото на 1990-те, но там никога не е привличал вниманието с конструктивни речи или със законодателни инициативи. Затова пък се помнят грозните му вербални атаки. Например когато подвикна на една депутатка от лявата Работническа партия, че била толкова грозна, та дори не заслужавала да бъде изнасилена. Негова е и тази реплика: \"По-добре синът ти да е мъртъв, отколкото да е гей!\". На няколко пъти Болсонаро трябваше да отговаря пред съда за своите словесни изстъпления, но това изобщо даже не го направи по-сдържан. 63-годишният кандидат за президент на петата по големина държава в света определено не е добър оратор, но със сигурност е майстор на злобните нападки. Болсонаро е майстор и на грозните провокации: когато гласува за импийчмънт на бившата президентка Дилма Русеф, която по времето на военната диктатура (1964-1985) е била брутално изтезавана, Болсонаро демонстративно посвети вота си не на кого да е, а на изверга Карлос Алберто Брилянте Устра, изтезавал до смърт поне 40 опозиционери. Именно този човек е идолът на Болсонаро. Неговите фенове също си спомнят с умиление за годините на диктатурата - какво били няколкостотин убити опозиционери в сравнение със сегашния хаос с над 60 000 убити на година, питат те.   Болсонаро по време на гласуването в неделя   Виновни за днешната мизерия били бившият президент Лула и неговата Работническа партия, твърди Болсонаро, но не съумява да предложи почти никакви конкретни идеи за решаването на гигантските проблеми, измъчващи Бразилия. Според мнението на експерти, този човек не разбира нищо от икономика. А и много от идеите му са силно оспорвани. Така например Болсонаро иска да подчини държавните училища на военните, смята да укроти насилието по улиците на Бразилия, въоръжавайки „добрите граждани\", а на полицаите щял да раздава премии за всеки убит бандит. Болсонаро се смята освен това за защитник на традиционните семейни ценности - нищо, че самият той има вече трети брак. И макар че и тримата му синове са професионални политици като него, Болсонаро гръмко обявява, че щял да измете целия корумпиран политически истаблишмънт. А в същото време семейството му вече е натрупало милиони - именно благодарение на щедрите депутатски заплати.   Просто недоразумение? Едва ли.   Подобни противоречия не смущават привържениците на Болсонаро. Същото важи, впрочем, и за един друг негов идол - американския президент Доналд Тръмп. Болсонаро обаче не е алфа-мъжкар като Тръмп или Путин. Когато го запитат за неговите расистки и хомофобски възгледи, както и за враждебните му изказвания по адрес на жените, бившият военен неизменно дава на заден ход - всичко било казано само на шега, ставало думо за чисто недоразумение. Много от критиците на Болсонаро го смятат за \"пълен глупак\", който черпи знанията си от книжките с комикси. Някогашната търговия с роби изобщо не била дело на португалците, виновни за нея били всъщност самите африканци, заяви Болсонаро наскоро. И след всяка подобна реплика привържениците му ликуват. Походът на Болсонаро срещу „политическата коректност\" силно им допада, а критиките, отправяни от утвърдения политически истаблишмънт, само увеличават популярността му.", "date": "2018.10.09", "title": "Майстор на грозните провокации: кой е Жаир Болсонаро?"}
{"url": "http://www.classa.bg/%D1%81%D0%B2%D1%8F%D1%82/item/388167-hill-%D0%B0%D0%BC%D0%B5%D1%80%D0%B8%D0%BA%D0%B0-%D1%82%D1%80%D1%8F%D0%B1%D0%B2%D0%B0-%D0%BF%D0%BE-%D0%B4%D0%BE%D0%B1%D1%80%D0%B5-%D0%B4%D0%B0-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D0%B8-%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F-%D0%B8%D0%BB%D0%B8-%D1%81-%D0%BA%D0%B8%D1%82%D0%B0%D0%B9", "text": " действия на Москва и Пекин говорят за готовността им да отправят предизвикателство към текущия световен ред, а също и към Вашингтон, пише в статията си за Hill политологът Майкъл Спиртас. Затова, предлага той, Съединените щати е по-добре да се подготвят за възможна война с Русия или с Китай. Би било ужасно, ако Съединените щати се включат в голяма война, но би било ще по-лошо, ако загубят такава война, пише политологът от аналитичния център RAND Corporation Майкъл Спиртас.     Заплахата от страна на Русия и Китай расте. Междувременно опитът на САЩ в Афганистан и Ирак породи в американското общество усещането за умора и фокусира вниманието на страната върху борбата с тероризма, а не върху методите за водене на война срещу големи държави. За да сдържа агресията от страна на Китай и Русия, а при необходимост да ги победи, на Министерството на отбраната на САЩ, най-вероятно ще му трябва стратегия, която да помогне да бъдат преодолени текущите препятствия. Неотдавнашните действия на Москва и Пекин, отбелязва авторът, показват готовността им да отправят предизвикателство към текущия световен ред и да оспорят положението на САЩ в него. За да предотврати нови прояви на авантюризъм от страна на Русия и Китай, Пентагонът трябва да се подготви по-добре, счита авторът. Така отбранителното ведомство, според него трябва да инвестира в нови технологии и да развива нови начини на тяхното прилагане. Пентагонът трябва също да разположи своите сили там, откъдето бързо може да ги задейства в операции. И Русия, и Китай са осъществявали инвестиции във военния си потенциал, позволяващ им да унищожат американските самолети и да създават заплаха за авиационните бази и самолетоносачите на САЩ, което може да доведе до поражение на Вашингтон в голяма война. Даже ако САЩ считат войната с Русия или Китай за малко вероятна, конфликтът с всяка от тези страни може да има далеч отиващи последствия, пояснява авторът. Така, нахлуването на Москва в Прибалтика може да доведе до разкол в НАТО и да заплаши Европа с перспективата за по-нататъшна агресия от страна на Русия. А успешното нахлуване на Китай в Тайван може да провокира голяма криза в Азия и света и може да отправи към такива съюзници на САЩ като Япония и Южна Корея, а също към цялата световна общественост послание за слабостта на Америка и за нейната неспособност да защитава своите приятели и да съдейства за поддържането на международната стабилност. Голям конфликт с Русия или Китай може също така да дестабилизира международните финансови и търговски пазари, се отбелязва в статията. Към сегашния момент Съединените щати са укрепили своите позиции в Източна Европа, но могат да направят много повече като изпратят там такова количество войници и военна техника, които ще бъдат достатъчни за да попречат на руската агресия. Освен това, допълнителните инвестиции в противоракетната отбрана биха могли да помогнат на САЩ да укрепи своя потенциал както в Европа, така и в Азия, се отбелязва в статията. И въпреки, че не бива еднозначно да се говори за надвиснала над САЩ заплаха, но последствията от бездействието на Америка могат да бъдат сериозни. „  - прави извод Майкъл Спиртас.   Превод: М.Желязкова", "date": "2018.10.09", "title": "Hill: Америка трябва по-добре да се подготви за възможна война с Русия... или с Китай"}
{"url": "http://www.classa.bg/%D1%81%D0%B2%D1%8F%D1%82/item/388168-causeur-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BE%D0%B1%D1%89%D0%BE-%D0%BC%D0%B5%D0%B6%D0%B4%D1%83-%D0%BC%D0%B0%D0%BA%D1%80%D0%BE%D0%BD-%D0%B8-%D0%B4%D1%8C%D0%BE-%D0%B3%D0%BE%D0%BB-%D0%B5-%D0%B8%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D1%81%D1%82-%D1%81-%D0%BF%D1%80%D0%B5%D0%B2%D1%80%D0%B0%D1%82", "text": " посещение на Емануел Макрон на гроба на Шарл дьо Гол се превърна за анализатора от Causeur Режи дьо Кастелньо причина да се сравнят двамата лидери на Петата република и начините, по които те идват на власт. Единствената прилика, установена от автора между двамата управници на Франция е, че според него и двамата са дошли на власт чрез държавен преврат.     Както бе припомнено в страниците на Causeur френския адвокат Режи дьо Кастелньо, Емануел Макрон наскоро реши да „ “ до гроба на основателя на Петата република Шарл дьо Гол, без да дочака 9 ноември - годишнината от смъртта на генерала. За своето посещение Макрон избра по-малко „подходящ повод“ – 60-та годишнина от приемането на конституцията на Петата република. Както отбелязва авторът, обикновено, където и да отива френският президент, той не пропуска шанса да покаже своята „ “ към собствения си народ и да се оплаче от него. В същото време „ “ претърпя „ “: лидерът на държавата се оплака, че французите се оплакват твърде много. Независимо дали е така, посещението на президента в гроба на Дьо Гол става повод за автора да си припомни как генералът се връща на власт през 1958 г. и да състави паралели с избирането на Емануел Макрон през 2017 г. Въпреки това, че законното завръщане на власт на основателя на Петата република е оправдано с вот на доверие от парламента, това събитие често е - и вероятно справедливо - смятано за преврат, отбелязва журналистът. Политическата система, съществувала в Четвъртата република, не е в състояние да устои на процеса на отделяне на колониите като цяло и по-специално на алжирската трагедия. Младите офицери, мнозина от които досега са били привърженици на маршал Петен и антикомунисти, които се представят за „западни рицари“, по време на запазването на Алжир в състава на Франция, подлагат мюсюлманското неселение на колонията на жестокости и несправедливост и насочват армията „ “. През май 1958 г. военните завземат административна власт в Алжир, а водачите им започват да готвят повторение на операцията в метрополията. Многото поддръжници на Дьо Гол принуждават бунтовниците да вярват, че генералът ги подкрепя, въпреки че самият той избягва пряката поддръжка на движението. Вместо това дьо Гол се обръща към републиканските власти, представяйки себе си като единствения човек, способен да предотврати държавен преврат, при условие, че получи лостовете на властта и установи собствена конституция. Както отбелязва авторът, в края на краищата тази „ “ се оказва политически успех за Дьо Гол, за което способства неговият „отличителен политически ум“ и легитимност в очите на френския народ. Този успех, според Дьо Кастелньо, позволява на френското общество да не поставя под съмнение законността и легитимността на връщането на генерала на власт през 1958 г., дори и въпреки възмущението на видните мислители от 60-те години, включително Жан-Пол Сартр, наричащи Дьо Гол „ “ и верен последовател на Петен. Що се отнася до Макрон, който „несръчно се опитва да ходи по стъпките на един велик човек“, издигането му на власт в резултат на „чисто проведена операция“, също носи характеристиките на преврат, убеден е адвокатът. Изборът на Франсоа Оланд е резултат от противопоставянето на френското общество срещу Никола Саркози, но още първият президентски мандат на кандидата на социалистите скоро се превръща в „политическа катастрофа“, като се гарантира стремглавия ръст на „Националния фронт“ на Марин льо Пен, което прави Социалистическата партия на Франция „неизбираема“ на предстоящите президентски избори, припомня Дьо Кастелньо. За да спаси положението, представителите на глобалисткия политическия елит се нуждаят от центристки кандидат, но, както отбелязва авторът, Еманюел Макрон за тях е просто „резервен план“. Макрон „красивият непознат“ в биографията на който не може да се открие и намек за „минимален опит в публичния или политическия живот на страната“ е трябвало „да покрие фланга на по-опитния и признат от обществото кандидат - левия интелектуалец Ален Жупе. Когато Жупе бе победен на първичните партийни избори, в сила влезе „план Б“, смята публицистът. Според автора, основната опасност за политическия елит, представя по време кандидатурата на Франсоа Фийон, заплашващ да направлява изпълнителната власт „вдясно“ - в това число, да се противопостави на разрешението за сключването на хомосексуалните бракове и да приеме твърда позиция срещу исляма и имиграцията. По този начин кандидатурата на Фийов бе подложена на „правно унищожение“ чрез безупречно изчислена и извършена операция, отбелязва авторът. Гласовете на поддръжниците му в първия кръг отидоха за Макрон. Към тях бяха добавени „буйните потоци на обожание“ на водещите телевизионни канали и пресата, което според адвоката вероятно е в противоречие със закона за финансиране на политическите кампании. „Благодарение на стратегията за бойкот срещу Националния фронт и масовия отказ от глас, Франция се озовава в ръцете на президент, който е напълно непознат за нея, който излезе от нищото, чиято легитимност е слаба поради частично подправените избори“, пише журналистът за Causeur. За разлика от Дьо Гол, който е надарен с всички качества, за да завърши успешно своята политическа операция, личността на Макрон кара французите бързо да се откажат от новия президент, отбелязва Дьо Кастелньо. „Нарцисизмът, нестабилността, склонността към капризи, отвратителната безцеремонност, неочакваните импулси рисуват портрет на човек, на когото не може да се вярва“, отбелязва публицистът. Така, самото сравнение между Макрон и Дьо Гол изглежда абсурдно, заключава той.   Првод: В.Сергеев", "date": "2018.10.09", "title": "Causeur: Единственото общо между Макрон и Дьо Гол е идването на власт с преврат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388162-%D0%BD%D1%8F%D0%BC%D0%B0-%D1%81%D1%80%D0%B0%D0%BC-%D0%B3%D0%BE%D0%BB%D0%B0%D1%82%D0%B0-%D0%BD%D0%B8%D0%BA%D0%BE%D0%BB%D0%B5%D1%82%D0%B0", "text": "Николета Лозанова отново зарадва феновете си. Половинката на вратаря Николай Михайлов нагорещи мрежата с нов пикантен фотос от топла и слънчева дестинация.  На него плеймейтката е закрила леко голите си гърди с косата и ръката си.    Не всички обаче одобриха действията на екс водещата на \"Папараци\". Появиха се негативни коментари, които осъждат действията на Ни Ло. \"Вземи се облечи малко. Страхотен пример за подрастващите. Като негърка си, полудя с този солариум\", нахокаха я потребители в мрежата.     ", "date": "2018.10.09", "title": "Няма срам: Голата Николета..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388163-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-9-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес, ще сте готови да дадете всичко, за нов проект или любовно приключение. Но съветът е, първо да си дадете кратка почивка и да погледнете по алтернативен начин към новите перспективи –вижте ги от по-практичен ъгъл, отколкото романтичен. Подробностите и нюансите, които ще откриете, ще се окажат много полезни и информативни. ТЕЛЕЦ ( 21 април - 21 май )  Правилният баланс между личните ви навици и нуждите на партньора, ще бъде ключов за днес. Трябва да внимавате за капани, които е по-добре да избягвате, ако ви е грижа, за текущите ви отношения. Може да завидите, на нечий талант, успех, атрактивност, власт, богатство и обществено положение. БЛИЗНАЦИ ( 22 май - 21 Юни ) Бъдещето на вашето дете, творчески проект, семейството, любовна връзка или планирано пътуване, може да не изглеждат по-начина които искате, но това не означава, че това е постоянна тенденция. Съвет за днес е – живейте сега и не правете мащабни планове.   РАК ( 22 юни - 23 юли ) Днес професионален или някакъв друг дълг, ще ви напомни за себе си. Дори малките официални отговорности може да ви разстроят, ако ви отнемат времето, което бихте предпочели да прекарате с вашето семейство, родители или за подобрения в дома. Ако сте природени кариеристи, ще трябва да снижите амбициите си и да отстъпите на някой друг. ЛЪВ ( 24 юли - 23 август ) Увеличаването на богатството, разширяване на ваш талант, бизнес проект или перспектива, може да се окаже, не толкова лесна задача, ако все още се боите от някои детайли, които са ви наплашили в миналото. Може да се спънете в дреболии, на които дори не си струва да обръщате внимание. ДЕВА ( 24-ти август - 23 септември ) Днес е препоръчително, да обърнете поглед към практичната страна на живота. Перспективите ви в живота или материалното благополучие, ще бъдат тествани за практичност. Не бъдете арогантни, обърнете повече внимание на комуникациите или на нюансите на задачите, които извършвате. ВЕЗНИ( 24 септември - 23 октомври) Без значение колко искате да се потопите в творческа работа, приключения, романтика и вълнения, ще трябва да си спомните за преките си отговорности. За да не ви бъде толкова скучно, трябва да се опитате да намерите правилният баланс между творческите идеи и светската рутинна, но това може да изисква огромно усилие от вас, за да поддържате този баланс.   СКОРПИОН ( 24 октомври - 22 Ноември ) Традиционният отдих и познатите начини да се радвате на живота, може да са ви скучни днес, в сравнение с новите възможности. Въпреки това, може да се възползва от стандартните методи, ако погледнете по нетрадиционно на тях. Може да бъдете, доста амбициозни през този период.   СТРЕЛЕЦ ( 23 Ноември - 21 Декември ) Ситуацията в дома ви, може да престане да ви удовлетворява. Днес ще имате стимул, да разширите жизненото си пространство. Може да ви хрумнат идеи за преместване или закупуване на нов недвижим имот. Възможно е да има и размествания в семейството. КОЗИРОГ (22 Декември - 20 януари ) Трябва да привикнете към радостите в живота постепенно, за да избегнете драстични противоречия. Започнете с малките неща, които винаги са от значение и винаги ще ги има. В този ден, може да бъдете по-заинтересовани, към следдипломно обучение и професионално развитие.  ВОДОЛЕЙ ( 21 януари -  19  февруари ) Днес може да се сблъскате с някои препятствия на пътя си, свързани с чужда държава, град или да имате затруднения в контактите с хора от далече или ярки личности. Възможно е, някои поведенчески нюанси на ваш колега, познат или сътрудник, да ви разочароват.   РИБИ ( 20 февруари - 20 март ) Днес не прибягвайте до някакви сложни финансови трикове. В края на краищата, не само вие се излагате на риск от загуба, но и хората около вас. По-добре е, да се въздържате от сделки с пари или някакви уникални финансови инициативи. Стартирането на виртуален проект, също не е желателно.", "date": "2018.10.09", "title": "Дневен хороскоп 9 октомври"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388159-%D0%BC%D0%BB%D0%B0%D0%B4%D0%B0-%D1%87%D0%B8%D1%81%D1%82%D0%B0%D1%87%D0%BA%D0%B0-%D1%80%D0%B0%D0%B7%D0%BA%D0%B0%D0%B7%D0%B0-%D0%BA%D0%B0%D0%BA", "text": "24-годишна жителка на Уелс, която почиства гола домовете на клиенти, за да спечели повече пари, разкрива какво всъщност представлява този вид работа. Анна, която иска да запази самоличността си в тайна, е почиствала без дрехи през последните три месеца и казва, че това е страхотна промяна спрямо това да работи в задушен офис по цял ден. Тя е част от Naturist Cleaners, компания основана през миналата година, която осигурява професионални чистачки, които посещават домовете или офисите на клиентите, за да почистват и да извършват други домакински задачи, докато са напълно голи. Ана печели 45 паунда на час за нейните голи задължения, съобщава \"Мирър\".      Въпреки че никога досега не е участвала в някакви нудистки събития, Анна, която казва, че се чувства удобно да е гола и често е гола около близките си приятели, се е включила в услугата. Тя казва: \"Бях нова в това нещо, никога не бях го правил преди - дори не съм била на нудистки плаж или нещо подобно. Но всъщност обичам да го правя като съм сама и изобщо не се чувствам нервна така, понеже ми харесва. \"Първият път ми подейства доста освобождаващо. Ако съм сама или с близките си приятели или гадже, се разхождам около тях гола. Не съм сигурна точно защо ми харесва, просто се чувствам по-удобно по този начин.      \"Мисля, че единствената страшна част беше, че не знаех кой ще отвори вратата. Щеше ли да бъда в безопасност? \"Но всъщност беше добре и клиентът беше наистина прекрасен, той продължаваше да ме пита дали се чувствам комфортно и продължавахме да разговаряме, което ми подейства успокояващо. \"Беше в едно жилище, почистих и минах с прахосмукачката, обикновените неща, почистих и банята.Действа ми много добре след като съм била цял ден в офиса\".      Анна казва, че може да има между три и четири места за почистване на седмица, печелейки докато е гола около 45 паунда на час, както и 23 паунда на час, за да почиства облечена, въпреки че тя е имала само едно такова място. \"Всички клиенти, които съм имал, са самотни мъже, които живеят сами, всички са на различна възраст, от края на двадесетте до петдесетте\", разказва Ана. \"Питам клиента да потвърди, че в къщата няма никой друг и че не записват ставащото, плащат ми и ги питам какво искат да направя\".      След това Анна съблича всичките си дрехи и започва да почиства. \"Къщите никога не са ужасно мръсни. Обикновено те са нормално чисти и просто се нуждаят от малко усилия. \"Така че, аз спокойно почиствам и никога не ми е било поискано да правя нещо странно. Обикновено обичат и искат да си говорят с мен, докато работя\". Анна завършва разказа си пред британското издание с признанието си, че все още не е казала на роднините си как печели допълнителни пари в свободното си време.", "date": "2018.10.09", "title": "Млада чистачка разказа как..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388160-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB%D0%BA%D0%B0-%D1%81%D0%B5-%D0%B7%D0%B0%D0%BB%D1%8E%D0%B1%D0%B8-%D1%81%D1%8A%D1%81-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA", "text": "Красива надзирателка в затвор, която вече е напуснала работа, пусна свои снимки от ваканцията с новото си гадже – бивш затворник, когото тя трябвало да пази. 24-годишната британка Кристи Дейвидсън напуснала институцията по същото време, когато 31-годишният Джейми Бънтинг бил освободен, съобщава „Сън\".      Двамата били забелязани на почивка в Турция само няколко седмици след като Бънтинг си тръгнал от пандиза „Адиуел\" в Шотландия. Влюбената двойка споделила и снимки от романтичната си ваканция.       „Фактът, че между тях наистина има нещо и че са се събрали толкова бързо след напускането на затвора, сочи, че е много вероятно между тях да е имало нещо още докато тя е била на работа.      Тя напусна работа ден или два преди той да излезе и след това са забелязани заедно\", коментира източник от наказателната институция. [null] „Тя дори имаше снимка как се целува с него на профила си в WhatsApp. Колко глупава може да е? Тя изглежда си мисли, че е забавно и че е избегнала проверките.      Някои хора от затвора вече не ѝ говорят. Последното нещо, което някой надзирател би искал, е приятел, който излиза с бивш затворник\", добавя той. Нашареният с татуировки Бънтинг публикувал на профила си в Инстаграм снимки как се гушка Кристи край басейна. „Най-хубавите две седмици от живота ми\", написа той, а Дейвидсън му отговорила: „Обичам те\".", "date": "2018.10.09", "title": "Надзирателка се залюби със затворник"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388161-%D0%BA%D1%80%D1%8A%D1%88%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%BE%D1%82-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%B0", "text": "Носителката на титлата \"Мис Северозападна България 2015\" и топ модел на \"X Model Group\" - Инес Петрова, извоюва второто място на световния конкурс \"Фотомодел на Вселената 2018\", съобщи мениджърът Ивайло Йосифов, цитиран от \"Конкурент\".      България се класира в челната тройка на конкурса, в конкуренция с модели от над 50 държави. Събитието се проведе в 5 звездния \"Amara Sealight elite Hotel\" в турския курорт Кушадасъ. Подготовката за грандиозния финал започна още средата на септември.      След оспорвани 4-ри кръга /по национален костюм, бански, коктейлни рокли и официални тоалети/ нашето момиче заслужено бе избрана за един от новите топ фотомодели на вселената. Роклята, с която берковчанката Инес се представи на финала, е дело на дизайнера Стоян Радичев, тя получи и специалната награда, за най-красива официална рокля.      Конкурсът е собственост на арменеца Ашот Качатриян и по традиция всяка година се провежда в Турция под патронажа на една от най - известните туристически агенции \"Jolly Tour\".      Това не е първият световен форум за красота, на който Инес Петрова представя България. В биографията си, тя има множество титли от национална и световна величина и е представяла България на още 3 световни конкурса, но определено това е най-голямата победа за нея до този момент.", "date": "2018.10.09", "title": "Кръшна красавица от Северозапада"}
