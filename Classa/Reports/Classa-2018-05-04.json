{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/381623-%D0%B3%D1%83%D0%BD%D0%B4%D0%B8-%D1%81%D1%82%D0%BE%D0%B8%D1%87%D0%BA%D0%BE%D0%B2-%D0%BF%D1%80%D0%B0%D0%B3%D1%8A%D1%82-%D0%BD%D0%B0-%D0%BE%D0%BC%D1%80%D0%B0%D0%B7%D0%B0%D1%82%D0%B0", "text": "Великият ни национален футболист Георги Аспарухов щеше да посрещне 75-тата си годишнина днес, а утре да празнува Гергьовден с половин България. Съдбата, обаче бе решила друго.      И на 30 юни 1971 година ни прибра Гунди и Котето. Аспарухов и Котков, обаче продължават да живеят в съзнанието ни повече от 47 години след кървавата катастрофа край Витиня. Сигурен съм, че светлият спомен ще надживее съвремието ни.      Защото Господ бе дарил Гунди не само с талант, но и с човечност. Човечност, с която даряваше привържениците на футбола. Човечност, която му проправи път към Вечността. И днес, години след като Гунди е на небето, е нелепо да бъде оскверняван.    И то при положение, че приживе нито веднъж не е обидил противниците си. Напротив – признавал е класата на Димитър Пенев, Цанев и Симолията. Ако беше жив, Гунди едва ли щеше да одобри и просташката реплика „червени боклуци\", изречена в зората на Демокрацията от Георги Марков.      Подобни изблици вбиват клин между българите и ги карат да се мразят. Карат ги да мразят дори Стоичков, Стилиян и Бербатов, защото са защитавали цветовете на ЦСКА.      Нека не забравяме, че сме българи. И да не цапаме легендите си с подли обиди. Само така ще спасим героите си и ще пребъдем! ", "date": "2018.05.04", "title": "Гунди & Стоичков. Прагът на омразата!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381624-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81%D1%8A%D1%82-%D0%B5-%D0%B1%D0%BB%D0%B8%D0%B7%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B5%D0%B9%D0%B2%D0%B0%D1%82-%D0%B4%D1%83%D0%BF%D0%BA%D0%B8-%D0%BE%D1%82-%D0%BF%D0%BE-150-%D0%BC%D0%B5%D1%82%D1%80%D0%B0,-%D0%B0%D1%84%D1%80%D0%B8%D0%BA%D0%B0-%D1%81%D0%B5-%D1%80%D0%B0%D0%B7%D1%86%D0%B5%D0%BF%D0%B2%D0%B0-%D0%BD%D0%B0-%D0%B4%D0%B2%D0%B5,-%D0%B0-%D0%B2-%D0%BD%D0%BE%D0%B2%D0%B0-%D0%B7%D0%B5%D0%BB%D0%B0%D0%BD%D0%B4%D0%B8%D1%8F-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE", "text": "В края на месец март се появи притеснителната информация, че континентът Африка като нищо може да се разцепи на две. Причината за тревогата дойде от информацията за голяма пукнатина, простираща се на няколко мили, появила се в югозападна Кения.  \r\n   \r\n       Припомняме ви, че в началото на месец март и в България бе страшно, след като земята се разцепи и Адът се отвори, когато се отвориха пукнатини по 150 метра край Смолян. Излиза, че тревогите от това земята да се отвори - буквално, не спират само до тази географска ширина.  \r\n   \r\n       След проливни дъждове гигантска дупка се появи край и северното крайбрежие на Нова Зеландия. Ако може да се търси успокоителна новина в цялата история, то това е, че подобни явления се срещат в този район на страната. \r\n   \r\n        Размерите на новия кратер, обаче, са внушителни - той е дълъг около 200 метра и широк около 30 .", "date": "2018.05.04", "title": "Апокалипсисът е близо? В България зейват дупки от по 150 метра, Африка се разцепва на две, а в Нова Зеландия... (СНИМКИ/ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381616-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%BF%D0%B5%D0%BB%D0%B0%D0%B3%D0%B8%D1%8F-%D1%82%D0%B0%D1%80%D1%81%D0%B8%D0%B9%D1%81%D0%BA%D0%B0", "text": "    Преподобна Пелагия живяла в петия век. Родила се в Антиохия. Животът й е описан от илиополския дякон Яков, който я познавал лично.   Веднъж антиохийският архиепископ свикал на съвещание по църковни дела подчинените си епископи. В Антиохия пристигнал и блажени Нон, епископ Илиополски. Нон бил известен с високата си мъдрост и с праведния си живот. Другите епископи обичали да слушат поученията му.     Един ден, седнали при вратите на катедралната църква, те внимателно слушали неговата назидателна беседа. В това време минала покрай тях една жена, известна в Антиохия със своята красота и лекомислие – известна и като блудница. Тя с гордост гледала наоколо, обкръжена от тълпа млади жени и мъже. Всички били разкошно облечени. Но тя се отличавала от тях по чар и накит. Косата й била украсена със злато и скъпоценни камъни. Вратът й бил открит. Когато минавала, въздухът се изпълвал с благоухание от парфюмите й. Нямало в Антиохия по-красива жена от нея.   Когато тя съвсем се отдалечила, епископ Нон заплакал и рекъл:- На много неща може да ни научи тая жена. Тя си е поставила за цел на своя живот да се харесва на хората. И погледнете как се старае за това! Как внимателно е избрала своите накити, как е умила тялото си с благоухания! Как се е нагиздила! А ние имаме безсмъртен Жених, за Когото не украсяваме старателно душите си, както тя старателно е украсила своето тяло. Не умиваме душите си с покайни сълзи. Не ги обличаме с красотата на добродетелите, за да можем достойно да се явим пред Господа!   Като казал това, блажени Нон станал и влязъл в своята килия при църквата. Там в усамотение паднал на колене и със сълзи на очи молил Бога за грешницата – да яви Бог над нея Своето милосърдие и я приведе към покаяние.   На другия ден след утринното богослужение епископ Нон разказал на своя дякон Яков, че е имал странен сън. Присънило му се, че през време на светата Литургия летяла около него непрестанно една черна гълъбица, която изпълвала въздуха със зловоние. Когато дяконът произнесъл \"Оглашени, излезте...\", тя отлетяла от църквата. Но след литургията започнала отново да лети около него. Епископът я хванал и потопил във водата, която била при църковната врата. След като била потопена във водата, гълъбицата излязла от нея бяла като сняг. Епископът я пуснал и тя полетяла право към небето и изчезнала.   Като разказал тоя сън, епископ Нон отишъл в църквата да служи литургия заедно с другите епископи. След службата архиепископът му казал да произнесе проповед пред богомолците. Думите на епископ Нон били прости, понятни за всички, изпълнени с топла вяра и любов към ближните. Той говорил тоя път за страшния Божи съд, за наказанието на грешниците, за блаженството на праведниците. Слушателите се просълзили.   В онова време в храма влязла и оная жена, за която се молил епископ Нон. За пръв път в живота си тя влизала в християнски храм. За пръв път чувала да се говори за грях и покаяние, за прощение на грешниците, за блаженство на праведниците. Изведнъж в душата й бляснал лъч. В ужас тя си спомнила в какви грехове прекарва своя живот и разплакана, излязла от храма.   Продължавала да плаче и у дома си. С безпокойство разпитвала християните за Христовото учение. Минала пак покрай храма и запитала служители от храма къде може да намери и поговори със светия епископ Нон. Като узнала неговото жилище, тя му изпратила следното свое писмо:   \"До светия Христов ученик Нон – писмо от грешницата, ученичка на дявола – Пелагия ... Аз чух за твоя Бог, че Той оставил Небето и слязъл на земята не за праведниците, а грешниците да призове към покаяние. Той смирил Себе Си, скрил божеството Си, ял с митарите, живял с грешниците, беседвал с блудниците. А между това херувимите на небесата не смеели да погледнат към Него. Чух от християните, че ти си истнски служител Христов. Не отхвърляй мене, грешницата, която иска чрез тебе да дойде при Спасителя на света и да види Неговото пресвето лице!\"   Като получил това писмо, епископ Нон й съобщил, че е готов да я приеме, но в присъствието на другите епископи. Грешницата с радост се запътила към църквата \"Св. Юлиан\". Когато влязла в събранието на епископите, с плач паднала в нозете на епископ Нон и промълвила:   - Моля те, господарю мой, приеми ме, както твоят учител Христос е приемал грешниците! Прояви към мене, грешницата, милост и ме направи християнка! Аз съм море от грехове! Аз съм бездна от беззакония! Умий калта на душата ми чрез светото тайнство кръщение!   Всички присъстващи се просълзили, като видели това дълбоко, искрено разкаяние. Св. Нон казал, че църковните правила забраняват да се дава веднага кръщение на хора, известни със своя порочен живот.   Като чула това, тя пак се хвърлила в нозете му и с лице, обляно в сълзи, му заговорила:   - Ти ще отговаряш пред Бога за душата ми, ако още днес не ме кръстиш! От твоите ръце трябва Господ да приеме преобразена душата ми. Ако аз се върна към предишния живот и отново се поклоня на идола, ти ще отговаряш за това! Блажени Нон видял как сърцето на грешницата гори от желание час по-скоро да приеме светото Кръщение. Понеже на това събрание архиепископът не присъствал, епископ Нон пратил до него молба за разрешение. Антиохийският архиепископ с радост дал благословение епископ Нон да извърши кръщението. Същевременно пратил благочестивата Романа, първа дякониса в града, за възприемница.   Когато Романа влязла в събранието на епископите, каещата се грешница лежала при нозете на епископ Нон. Той и наредил да стане с висок глас пред всички да изповяда греховете си.   Пелагия с плач заговорила:   - Като се вглеждам в душата си, не намирам нищо добро. Греховете ми са по-многобройни от морския пясък. Водата на цялото море не може да умие греховете ми ... Надявам се на Твоята милост, всеблаги Господи! Знам, че Ти милостиво ще ме приемеш и ще облекчиш тежкото бреме на моите беззакония...   Епископът я запитал за името й. Тя оговорила, че родителите й я наричали Пелагия, но в Антиохия била известна под името Маргарита, което значи \"бисер\". Наричали я така поради блестящите накити, с които се украсявала.   Като й дал наставления във вярата, епископ Нон я кръстил в името на Отца и Сина и Пресветия Дух. Помазал я със свето Миро и веднага я причастил със светите Христови Тайни.   Романа станала нейна възприемница – кръстница и я взела при себе си в жилището на новообърнатите християнки.   Пелагия веднага не могла да почувства радостта от покаянието и утехата от молитвата. Сатаната я преследвал постоянно с изкушенията си. Внушавал й да съжалява за оставените от нея удоволствия. Тя се обръщала с гореща молитва към Бога. Молила добрата Романа да усили молитвите си за нея.   На третия ден от кръщението Пелагия поръчала на своя служител да пресметне нейното богаство и всичко да предаде на епископ Нон. По нареждането на същия епископ богатството й било раздадено на бедните.   Пелагия не оставила за себе си нищо. Тя получавала храна и облекло от Романа. Не искала да притежава нищо от своето предишно греховно богатство.   Част от него получили нейните преки служители, с които се разделила. При раздялата си тя им казала:   - Ние дълго живяхме заедно. Помолете се за мене, грешната, за да бъдем пак заедно в Небесното царство!   Когато настъпил осмият ден, в който, според обичая на древните християни, трябвало да се снеме бялата дреха, дадена при светото кръщение, Пелагия облякла груба черна власеница. Като взела старата дреха на блажени Нон, рано сутринта напуснала Антиохия.   Никой не знаел къде отишла. Романа много плакала за изчезването на Пелагия. Епископ Нон я успокоявал:   - Не плачи! Пелагия избра добрата част, която няма да й се отнеме. Тя се уподоби на оная Мария, за която се говори в Евангелието.   Скоро след това блажени Нон се върнал с дякона си в своя град Илиопол.   Три години по-късно дякон Яков, който предал на Църквата тоя трогателен разказ, отишъл в Йерусалим да се поклони на Гроба Господен. Като го изпращал, епископ Нон му поръчал непременно да отиде при един отшелник, който доброволно живеел в килия – затвор на Елеонската планина, близо до Йерусалим. Казал му, че от него ще научи много назидателни неща.   След като се поклонил на светия Гроб и на другите свети места в Йерусалим, Яков отишъл на близката Елеонска планина, където наистина намерил затворника. Почукал на прозореца на килията. После със затаен дъх дълго слушал неговите душеспасителни беседи. Благодарил му и тръгнал след това да разглежда други манастири и църкви.   На връщане пак дошъл при килията на затворника. Напразно чукал на прозореца. Никой не се обадил. През прозореца видял, че вътре отшелникът лежи мъртъв. Със скръб обадил това на съседните манастири. Монасите, които знаели за светия живот на доброволния затворник, дошли да го погребат. Влезли в килията, след като счупили вратата й, понеже отшелникът се бил заключил отвъртре.   Започнали да го готвят за погребение. Дякон Яков се приближил до тялото. Познал, че мъртвецът е в расото на неговия владика свети Нон. В чертите на извънредно отслабналия отшелник разпознал оная знаменита красавица, която някога пълнела Антиохия с мълвата за своите грехове и похоти. Всички останали изумени, като узнали, че в тая килия се спасявала жена, известна някога със своя порочен живот.   Пелагия дошла тук да спасява душата си с благословението на епископ Нон. Едва сега дякон Яков разбрал защо епископът му поръчал непременно да се отбие при тоя пустинник.   При строго постническо житие преподобна Пелагия блажено починала в своята килия – затвор на 8 откомври 461 година.   Монахините от околните манастири се стекли на нейното погребение със свещи и кандилници. Тялото й било тържествено погребано в същата килия, където тя предала в ръцете на Бога своята разкаяна душа.", "date": "2018.05.04", "title": "Св. преподобномъченица Пелагия Тарсийска"}
{"url": "http://www.classa.bg/%D1%81%D0%B2%D1%8F%D1%82/item/381615-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D1%81%D0%B1%D1%8A%D0%B4%D0%BD%D0%B0%D1%82%D0%B8%D1%8F%D1%82-%D0%BA%D0%BE%D1%88%D0%BC%D0%B0%D1%80-%D0%BD%D0%B0-%D1%81%D0%B0%D1%89", "text": "На 25 и 26 април в Шанхай се проведе китайско-руска конференция на клуба за международни дебати \"Валдай\". Политологът и директор на евроазиатската програма на този клуб Тимофей Бордачев описа визията си за развитието на отношенията между Русия, Китай и Съединените щати в статия, озаглавена \"Русия и Китай: сбъднатият американски кошмар\".   „Докато конфронтацията на Вашингтон с Москва основно е развита на пазара на идеи и затова е толкова истерична, то стратегическото предизвикателство, което поставя Китай пред САЩ, се дължи на икономическото разрастване на Пекин, който не само не предлага да се превърне в удобен младши партньор на САЩ, но планира да увеличи степента на автономия и на други държави\", казва Бордачев.   Не трябва да се забравя, че точно САЩ изиграха огромна роля за успеха на политиката на откритост и икономически реформи, започната преди близо 40 години от великия Дън Сяопин.   Въпреки това ситуацията започна да се променя, тъй като китайската тежест на международната сцена и неговите огромни икономически възможности се увеличават. \"Отначало в САЩ бяха щастливи, тъй като очакваха движението на Китай вътре в континента неизбежно да го сблъска с Русия\", казва Бордачев.   „В отговор на нарастващото китайско присъствие в постсъветското пространство, се очакваше Москва да предприеме срещу Пекин борба за влияние с маниакална твърдост, това бе и планът на партньорите на Вашингтон\".   Въпреки това, САЩ не видяха \"очакваната реакция\": Русия приветства инвестициите на Китай в републиките, бивша част от СССР, тъй като тези инвестиции \"на теория могат да насърчат социално-икономическата стабилност в Централна Азия и поне частично да облекчат тежестта на Русия и нейния пазар на труда. \"   Политологът също така посочва, че за разлика от САЩ, чийто доход зависи от контрола на пазара, Русия се обогатява, като продава собствените си енергийни ресурси и други стоки, като оръжие и пшеница, така че икономическата експанзия на Китай не представлява проблем за Москва.   Сега Китай предлага на други страни алтернативен източник на ресурси за развитие и макар зависимостта на някои държави от Пекин да не е непременно по-добра от зависимостта от САЩ, възможността за избор вече означава увеличаване на свободата , твърди Бордачев.   \"Егоистичната и агресивна\" политика на сегашната администрация на Белия дом и последните й ограничения за китайската търговия, предизвикват укрепване на двустранните връзки между Китай и Русия, а за да се противопоставят на Студената война, едностранно раздухана срещу тях, двете сили трябва да подобрят сътрудничеството си \", заключава политологът.", "date": "2018.05.04", "title": "\"Русия и Китай: сбъднатият кошмар на САЩ\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381617-4-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1493 г. - Папа Александър VI става арбитър между Испания и Португалия за определяне на границите им на влияние в Новия свят.   1593 г. - Основан е бразилският град Жабоатау дус Гуарарапис.   1626 г. - Остров Манхатън е продаден от индианците на холандските заселници в Америка.   1675 г. - Кралят на Англия Чарлз II нарежда да бъде изградена Кралската Обсерватория в Гринуич.   1715 г. - В Париж е произведен първият сгъваем чадър.   1799 г. - Мишел Ней е прехвърлен в Армията на Андре Масена.   1872 г. - Завършва първото общо събрание на БРЦК, на което инициатор е Васил Левски.   1903 г. - Четата на Гоце Делчев е обкръжена от турска войска край село Баница (Серско) и в сражението загива самият Делчев.   1924 г. - В Париж са открити VIII Летни олимпийски игри.   1925 г. - Публикуван е Закон за администрацията и полицията. С него се създава Дирекция на полицията с три отдела: Държавна сигурност, Криминален и Административна полиция.   1932 г. - В Атланта, мафиотът Ал Капоне, обявен за „обществен враг № 1\" в САЩ, влиза в затвора за единадесет години с присъда за укриване на данъци.   1937 г. - С Наредба-закон се забранява на българските граждани да участват в Гражданската война в Испания.   1945 г. - Ханс Франк е пленен от американски войници близо до Берхтесгаден.   1949 г. - Вследствие на самолетна катастрофа край Торино загива целият футболен отбор на италианския клуб Торино, с изключение на един играч, който не лети поради контузия.   1953 г. - Ърнест Хемингуей получава наградата Пулицър за повестта си Старецът и морето.   1966 г. - В СССР започва производство на леките коли Жигули и Лада по лиценз на Фиат.   1979 г. - Маргарет Тачър става първата жена министър-председател на Обединеното кралство.   1990 г. - Латвия обявява възстановяване на независимостта си след Съветската окупация.   1994 г. - Израелският министър-председател Ицхак Рабин и лидера на ООП Ясер Арафат подписват историческо споразумение, даващо автономия на палестинците в окупирания Западен бряг на река Йордан и в Ивицата Газа.   1994 г. - Европейският парламент одобрява предложението за приемане в Европейския съюз на Австрия, Финландия, Норвегия и Швеция.   1999 г. - 38 Народно събрание гласува искането на НАТО България да предостави части от въздушното си пространство за въздушни акции срещу Югославия.   2001 г. - Папа Йоан Павел II започва пътуване, наречено по стъпките на Свети Павел - от Гърция до Сирия и оттам до Малта.   2005 г. - Открит е естественият спътник на Сатурн Егир.    ", "date": "2018.05.04", "title": "4 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381618-%D0%BA%D1%80%D0%B0%D1%8F%D1%82-%D0%BD%D0%B0-%D0%BB%D0%B8%D1%87%D0%BD%D0%BE%D1%82%D0%BE-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE", "text": "Има три неща, които би трябвало да притесняват всеки човек, който приема неприкосновеността на личното си пространство като основно свое право.   Първо: в Китай властите използват данни за контрол на населението си. Първо ограничиха достъпа на китайските потребители до редица глобални технологични услуги, след което замени блокираните платформи с местни версии под контрол. Така правителството придоби възможност да създаде дигитален профил на поведението, симпатиите, изказванията, действията и простъпките на всеки гражданин. При това хората се оценяват през система за социални кредити, като получават възнаграждения или наказания в зависимост от \"правилното\" си поведение.       На второ място идват новините за Cambridge Analytica и Facebook, които показват колко много персонална информация използват корпорациите без знанието на потребителите си. Компании, способни да манипулират общественото мнение, действат по начини, които нито масовата публика, нито законодателите разбират напълно (както показа изслушването на Марк Зукърбърг в американския Конгрес).   Третият казус е свързан с развитието на квантовите компютри, които скоро ще имат способността да преодоляват модерните криптиращи защити. Информацията, която досега се е смятала за лична и защитена, ще се окаже уязвима. По-мощните компютри могат да претърсват и трасират данните спрямо конкретни периоди.   Разбира се, квантовите компютри са все още далеч от реализирането на подобна заплаха, но тя ще съществува в определен етап от бъдещето.   Във всички три сценария защитата на личното пространство е застрашена в непредсказуем мащаб.   Последиците могат да се окажат най-сериозни за днешните деца. Те растат в свят, в който всичко е свързано, споделено, достъпно. Вманиачават се по външния си вид, важно им е кой ги следва и кой харесва публикациите им. Страдат от кибертормоз и са изложени на всички слабости от колективното съзнание и памет на човечеството през телефона си.   Вече не поемат информацията \"капка по капка\", година след година, в плавния преход от детство към зрялост. Сега стават мигновени свидетели на бруталната реалност, ужас и фантазия на човечеството, на цялата история и цялото настояще, всичко тук и сега, независимо дали са готови или способни да обработят тази информация.   Губят филтрите на младостта и невинността, докато възрастните изсипват потока на съзнанието си в мрежата. Таблетите, с които родителите се опитват да концентрират вниманието на децата си, се превръщат в прозорец към най-мрачните кътчета на колективната психика.   Днешните деца ще са първото поколение, чийто живот ще се сведе до дигитален профил, подлежащ на претърсване и проверка.   Всичко ще се записва. Това се отнася както за услугите, които предупреждават за събирането на информация, но и за всички системи за сигурност, училищни дневници, снимки в нощни клубове, камери за видеонаблюдение от магазини, историята на браузърите им, харесванията, връзките им с останалите хора в социалните мрежи.   Не само интернет ще води отчет на хората, които те познават, но и ще следи всички, с които някога е контактувал в дигитална среда. Макар че тази информация все още не е претърсваема и (засега) е защитена като лични данни, тя съществува и ще съществува дотогава, докато обществото го позволява с неразбирането си.   Големият проблем би настъпил тогава, когато компютрите станат достатъчно мощни, за да преодоляват криптирането на комуникацията. Внезапно всички врати ще се окажат отворени.   В определен момент от бъдещето Google би могъл да открива всяко изображение на конкретно лице. Не само в снимките от личния му профил във Facebook, но и в кадри от клипове, в записи от охранителни камери, от фоновото съдържание на снимките на непознати хора, или в снимки на група протестиращи например.   Какво ли би се случило, ако някой от съвременните тийнейджъри се кандидатира за политически пост след 20 години, а бъдещият Google извади на показ всички забравени \"неприлични\" снимки от купони, мачове, партийни митинги?   Бъдещето, в което всичко е публично, ще изглежда като огромна смесица от социални скандали. Трудно е да се обясни контекста на всяка отделна снимка, клип, контакт или локация от огромна база данни.   Разбира се, някой би отговорил, че това е невъзможно да се случи. В момента повечето от личните ни данни са защитени. Западните общества за основните защитници на тезата, че гражданите имат право на неприкосновеност на личното пространство и право на контрол върху информацията, която властите и бизнеса събират за тях.   Тази идеология е развита основно в следвоенни общества и институции като реакция на епохата на диктатура. Базира се на правила и договори, които защитават свободите, завоювани с кръв и огън. Много от тези общества обаче наблюдават възход на популистки политически сили, чиито идеологии могат да сложат край на гаранциите за контрол.   Още по-сериозен е проблемът отвъд Запада - в страни като Китай, на които бъдещето принадлежи.   Системата за социални кредити на Китай вече може да забранява на гражданите да пътуват в чужбина. Близо 7 милиона души са включени в черния списък. Тя представлява комбинация между нерегулирана и неограничена употреба на технологии за проследяване и най-мащабната система за лицево разпознаване. Държавата може да вижда с кого се срещат хората, къде отиват, какво казват - и може да използва всичко това срещу тях.   Колкото по-развита е тази система, толкова по-слаба ще става съпротивата срещу властта. А колкото по-комплексни и чести станат кибератаките, толкова по-лесен ще е достъпът на правителства или криминални структури до личните данни на милиарди души.   Политическите лидери ще се сриват под натиска на непрекъснати скандали, след като всяка тяхна грешна стъпка стане масово достояние. Диктатурите ще надживеят слабите демокрации. Доверието ще се разпадне, връзките между хората ще се разрушат, ако обществото не се подготви за сериозна реакция срещу тази заплаха.   Засега тази защита не съществува в пълноценен обем. Не просто няма адекватно законодателство, но и реакцията на обществото спрямо фалшивите новини е прекалено първосигнална, издавайки неспособност за филтриране на целенасочената провокация.   Отговорът е в регулациите, силните политически системи и международното сътрудничество, в съдаването на световни стандарти за използване на технологиите и информационните масиви, подобно на GDPR.   В противен случай ще се окажем в свят, в който хората създават технологии в сферата на изкуствения интелект, генетиката, квантовите изчисления, търсачките или системите за проследяване без етичен или демократичен контрол.", "date": "2018.05.04", "title": "Краят на личното пространство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381619-%D0%BC%D0%B0%D1%80%D0%B5%D1%88%D0%BA%D0%B8-%D1%81%D0%B5-%D0%B5-%D0%BF%D0%BE-%D0%BE-%D0%B1%D1%8A%D1%80%D0%BA%D0%B0%D0%BB", "text": "Някои по погрешка мислят, че на 3 май отбелязваме Световния ден на свободата на словото. Всъщност истината е, че тази дата е определена от ООН за Световен ден на свободата на печата (World Press Freedom Day), но грешки се случват. Изглежда и Веселин Марешки, лидерът на партия  \" Воля \" , се е по(о)бъркал. Вероятно е предположил, че щом честваме денят на свободата на словото всеки може да плямпа каквото си реши.   Марешки обяви, че партията му планира да инициира референдум за излизането на страната ни от НАТО, за да не дава българският народ \"няколко милиарда\" за \"безсмислена купчина желязо\". Така депутатът обобщи плановете на правителството за модернизиране на армията.     Че предложението е популистко, едва ли някой има съмнение. Все пак ще се намерят и такива, които ще подкрепят Марешки и неговата идея - толкова пари се дават за пропаганда.   Няма да се замислят за сложността на подобно начинание, нито за възможните последствия от него. Например, че  \" България извън НАТО \"  означава много повече милиарди за отбрана. Или че милионите за организирането на този референдум също те ще ги плащат.   Това са онези около 25 процента българи, които според изследване на \"Екзакта\" ни искат вън от Алианса. Ето, че техният герой се появи, носейки изкушаваща възможност желанието им да стане реалност. Може би защото осъзнава, че с представянето си до момента в политиката, \"Воля\" трудно ще влезе в следващото Народно събрание.   В българската политика се влиза ударно, с най-високия възможен резултат. Да го покачиш на следващ вот е трудно, ако не и невъзможно. Много по-лесно е да бъдеш забравен от избирателите и изхвърлен бързо и безболезнено.   Популизмът е един от начините да оцелееш в политиката - нещо, което Марешки вече е научил. Там рекламата е не по-малко важна от тази във всеки друг бизнес, дори (или особено) когато е подвеждаща.   Ето защо не е изненадващо, че идеята за референдум е \"една от големите инициативи\" на \"Воля\" по пътя към изборите за европейски парламент през 2019-а.   Добре, че подобно на други любители на популистките изказвания и идеи, лидерът на \"Воля\" разчита на кратката памет на българските избиратели. Иначе някой ще вземе да се сети за едно негово изказване от 17 октомври 2016 г., от кандидат-президентската кампания на бизнесмена, в което той убеждава електората в НАТО-вската си ориентация.   \"Ще работя да сме лоялни членове на НАТО, но не с клакьорство и заклинания, а с реални способности на въоръжените ни сили, ще работя и да сме реален, и ефективен член на ЕС, както и да поддържаме партньорски отношения и със световните икономически сили като Бразилия и Китай, с всички потенциални партньори на независима България.\"   Позицията още стои на сайта на MareshkiZaPrezident, но, изглежда, е излетяла от собствената му глава през последната година и половина.   В политиката такива неща се случват. Не са редни, но се случват. По-тревожен е въпросът вярва ли си Марешки, че България ще е \"независима\", когато излезем от НАТО. Вярва ли си, че страните от Алианса ще ни \"подарят\" ей така самолети, от добра воля.   Изказването на Марешки идва от интересно място – среща на десни политически лидери, домакинствана от лидера на Френския национален фронт Марин Льо Пен. Може всички тези изказвания да са провокирани от нейната силна аура и когато лидерът на \"Воля\" се прибере у дома идеята за референдум бързо да бъде забравена (след разговори с ГЕРБ, например).   А за какво точно говори той? За проектите за модернизация на сухопътните войски и военновъздушните сили, които са на стойност 2 милиарда и 700 милиона лева до 2024-а. Суми без ДДС, както отбелязва самият военен министър Красимир Каракачанов.   Ако Марешки, неговите колеги в Народното събрание и най-вече последните няколко правителства имаха ясна представа за това в каква насока да върви българската армия, може би тогава част от разходите щяха да ни бъдат спестени. Може би идеята за \"българска войска\" нямаше да предизвиква иронични усмивки и тъжни погледи.   А не сега Каракачанов да ни обяснява, че сме \"започнали погрешно през 2015-2016 година с проекти за авиацията и за флота\", а Марешки да крои грандиозни и невъзможни за реализиране планове за това да ни изкара от Алианса. Но така се говореше и за излизането на Великобритания от Европейския съюз, а видяхме каква я надробиха Найджъл Фараж и компания на Острова.   Все пак Марешки вече има опит в инициирането на референдум, макар за първия му такъв така и да не стигнаха подписи. Просто сега иска от всички ни не да оправим аптекарския бизнес, а да  \" оправим \"  задружно външната политика и националната сигурност на страната.", "date": "2018.05.04", "title": "Марешки се е по(о)бъркал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381620-%D1%82%D1%83%D1%80%D0%B8-%D1%81%D0%B8-%D1%88%D0%B5%D1%81%D1%82-%D1%81%D0%B5%D0%B4%D0%BC%D0%B8%D1%86%D0%B8-%D0%BD%D0%B0-%D1%87%D0%B5%D1%80%D0%BD%D0%BE%D1%82%D0%BE-%D1%84%D0%B5%D1%80%D0%B0%D1%80%D0%B8,-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%BC%D0%B8-%D0%B3%D0%BE-%D0%B3%D0%BE%D0%B2%D0%BE%D1%80%D1%8F%D1%82", "text": "Не е ясно откога датира силната връзка на българина с нумерологията, но още дълго преди Али от Джебел да спечели 50 000 лв, като изтърка на талонче числото 16 и то по магически начин да съвпадне с рождения ден на съпругата му, ние сме усетили вселенската сила на цифрите.   Те трептят по свой уникален начин, особено ако нулите са повечко и си погасиш с тях кредита за къщата. Няма начин да не заобичаш повече тая жена, която Космосът ти е пратил с толкова щастлива дата на раждане.     Един ден отместване да имаше и Али трябваше да търси друга символика. Например, че през 2012 в Барса с №16 риташе Бускетс, което е два пъти осмицата на Стоичков, но при сбор дава 7- съдбовно число, особено ако кръщаваш телевизия.   Сложно ли стана? Така е, нумерологията не е лесна наука, затова се изисква да й се посветиш изцяло. Проблемът е, че трудно подлежи на контрол. Питайте Цветанов. Може твоите комсомолци първи да подадат документите за изборите, пък да ти се падне после №15 в бюлетината. Иди мисли как да изкараш, че точно тоя номер ще ти спечели вота, не останалите номера, които ще приложиш.   Българинът хем обича да му се пада нещо на късмет, хем да е ковач на собствената си съдба. Или най-малкото нейн санировчик. Ето как, мине се не мине и пробваме да пренаредим вселенската нумерология по наш избор.   Най-добре си личи това по възможността, която МВР ти дава за избор на номер за автомобила. Колкото повече усещаш, че си галеник на съдбата, толкова повече държиш това да се вижда от регистрационната ти табела. Тури си шест седмици на черното ферари и да видим няма ли и Космосът, и Планета Пайнер да ти затрептят по друг начин.   Държавата, най-големият нумеролог на данъците и таксите сред нас, не би пропуснала да намаже от този чисто човешки опит да си преизчислиш късмета и съвсем логично въведе нова такса.    Сега, ако ще впечатляваш не само с марка, пробег и татуирано ръкавче, но и с лесен за помнене номер, това ще ти струва 1500 лв. Тук Вселената свирва малко фалшиво, защото от нумерологична гледна точки сборът прави 6, което е числото на неувереността в собствените възможности.   Пък и изглежда далеч по-красиво да си купиш огледална регистрация за 1551 кинта. Не че точно тая финансова разлика ти е кусурът в случая.   Питагор и Али от Джебел вероятно не биха одобрили такава практика. Каквото ти се падне от небето, това трябва да приемеш като цифрова комбинация. Все ще се сетиш кой беше твоя автомобил; не става дума за банковия ти ПИН все пак, дето ако не е 1948, ЦСКА ще излязат втори навръх 70-тия юбилей.   Щом практиката обаче за намеса в нумерологията е допустима за автомобилите, длъжни сме да обсъдим всички нейни аспекти и възможни приложения в живота ни.   Не може да караш бентли с регистрация стрейт флъш, пък да живееш в Манастриски ливади, ул. Кална вада 4. Цифровизацията на личния успех изисква числото да е поне 4444. Спести закрития басейн в лятната кухня и дай тия кинти на Общината, то и без това тая улица е такава само по идеен план.   Естествено, не е лошо да пипнеш леко и ЕГН-то, щом държавата допуска да проявиш социален статус през регисрационните номера. Късно е и за мен, и за теб, и за на Али жена му да си променяме датите, но барем последните цифри могат също да се понагласят.    Хем и джендър ориентацията ще се отрази по тоя начин, няма нужда да жалиш вече Истанбулската конвенция.   Но най-вежното нововъведение трябва да е с името. Няма само Симеон и ЦСКА 1948 да са втори в тая държава. Толкова по-ясно ще е да си имаме Гущеров 2.0, Арабаджиев 3D и Никол 681. Пък що се отнася до автомобилите им, все тая какъв е номерът, нали е важна цифрата.", "date": "2018.05.04", "title": "Тури си шест седмици на черното ферари, звездите ми го говорят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381621-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D1%89%D0%B5-%D1%80%D0%B0%D0%B7%D0%B3%D0%BB%D0%B5%D0%B4%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%81%D0%BF-%D0%B7%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D1%81%D0%BA%D0%B8%D1%82%D0%B5-%D0%BF%D1%80%D0%B8%D0%B2%D0%B8%D0%BB%D0%B5%D0%B3%D0%B8%D0%B8", "text": "Парламентът ще разгледа предложението на БСП за намаляване на депутатските привилегии. Това предвижда програмата за работа на Народното Събрание,съобщава агенция Фокус.   Предложението е заложено в промяната на Правилника за организацията и дейността на парламента. Проекторешението е подписано от 54 народни представители от ПГ на „БСП за България“. От опозицията предлагат основното възнаграждение на народните представители да бъде в размер на  2 976 лв.      Размерът на възнаграждението е от края на 43-ото Народното събрание и идеята е то да не подлежи на преизчисляване докрая на настоящия парламент.   От БСП предлагат още депутатите да почиват толкова, колкото и българските граждани, като изключение в предложението им прави ваканцията на парламента през месец август. На вниманието на депутатите се поставя и отчета за дейността на Съвета за електронни медии за 2017 г.    В 11.00 часа ще започне и петъчният парламентарен контрол. В него участие ще вземат 6 министри от кабинета \"Борисов\" 3. Сред тях са министърът на правосъдието Цецка Цачева и министърът на регионалното развитие Николай Нанков.", "date": "2018.05.04", "title": "Парламентът ще разгледа предложението на БСП за намаляване на депутатските привилегии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381622-%D0%B0%D0%BB%D0%B5%D1%80%D0%B8,-%D0%BA%D0%BE%D0%B3%D0%B0-%D1%89%D0%B5-%D1%81%D0%BF%D1%80%D0%B5%D1%82%D0%B5-%D0%BD%D0%BE%D0%B2%D0%B8%D0%BD%D0%B8%D1%82%D0%B5-%D0%BD%D0%B0-%D1%82%D1%83%D1%80%D1%81%D0%BA%D0%B8-%D0%B5%D0%B7%D0%B8%D0%BA", "text": "Лъжепатриоти   Така наречените патриоти начело с Валери Симеонов от години обещават на своите избиратели да спрат новините на турски език в БНТ1. Както е добре известно на всички, това си остана само предизборно обещание и който не вярва може спокойно да се увери, включвайки в 16.10 ч. БНТ 1.   Лъжите на политици като Симеонов са безброй, но много малко хора познават хитрините, чрез които се заблуждават избирателите. Сега Симеонов е предприел тактиката уж да се бори с хазарта и хазартните босове, които смело нарича олигарси, вероятно самия той също е олигарх. Ако си припомним онази стара поговорка “Гарван на гарвану око не вади!”, трябва да ни стане ясно, че Симеонов се готви за предсрочни избори.      Неслучайно в раздаваните от него интервюта той открито напада вече и своите коалиционни партньори Атака и ВМРО. Наивниците, които продължават да вярват на така наречените патриоти, е добре да си припомнят, че Симеонов щеше да прекратява и договорите с Американските централи, дори законопроект внесе в Народното събрание.     Уви, само гръмки слова, но както казваше Николай Хайтов, чието име Симеонов експлоатира за бизнес и партийни цели, “Едно е да искаш! Друго е да можеш! А трето и четвърто е да го направиш.” Но това са дела за мъже, то затова и разказа на Хайтов се казва “Мъжки времена”! Но това е само в разказа на Хайтов, в главата на Симеонов се въртят други мисли, за които Петко Войвода с удоволствие щеше да му обръсне мустака и веждата, то затова вероятно Симеонов недолюбва Капитан Петко Войвода, а вероятно и Войводата нямаше да го обича.       Както се казва Спастурчевци имаме предостатъчно днес и всички те гордо и гръмко се наричат патриоти!", "date": "2018.05.04", "title": "Валери, кога ще спрете новините на турски език?"}
{"url": "http://www.classa.bg/%D1%81%D0%B2%D1%8F%D1%82/item/381612-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%B4%D0%B6e%D0%BA%D0%B8-%D1%87%D0%B0%D0%BD-%D1%81%D0%BF%D0%B8-%D0%BF%D0%BE%D0%B4-%D0%BC%D0%BE%D1%81%D1%82", "text": "Ета Нг Чок Лам, дъщеря на известния актьор Джеки Чан и бившата Мис Азия Илейн Нг, родена когато актьорът вече се е женен за тайванска актриса, записа с канадската си приятелка Анди Отъм разчувстващо видео, в което двете твърдят, че от един месец няма къде да живеят.   В записа, Ета, на18 години и Анди публикуват зов за помощ и казват, че са в толкова трудно положение, тъй като техните родители са \"хомофобски настроени и те на практика трябва да спят под моста\".   Момичетата уверяват, че са контактували с много организации, но всички са обърнали гръб, според тях заради сексуалната им ориентация. Те обаче не уточняват дали се намират в Хонконг или в Канада, родната страна на Анди.   Записът се разпространи вирусно в YouTube и има почти 700 000 показвания, към които се добавят множество противоречиви коментари.", "date": "2018.05.04", "title": "Дъщерята на Джeки Чан спи под мост"}
{"url": "http://www.classa.bg/%D1%81%D0%B2%D1%8F%D1%82/item/381614-%D1%81%D1%82%D1%80%D0%B0%D0%BD%D0%B8%D1%82%D0%B5-%D1%81-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D1%80%D0%B0%D0%B7%D1%85%D0%BE%D0%B4%D0%B8", "text": "Най-новият доклад за глобалните военни разходи, публикуван от Стокхолмския международен институт за мирни изследвания (SIPRI), разкрива страните, които са изразходвали най-много пари за военни цели през последната 2017 година.   Според доклада, световните военни разходи са нараснали с 1,1% през тази година в сравнение с 2016 г., достигайки 1,7 трилиона долара.   Според Нан Тиан, изследовател в Програмата за военни оръжия и разходи на SIPRI, глобалното увеличение в тази категория през последните години се дължи най-вече на значителния ръст при страните от Азия, Океания и Близкия изток, като Китай, Индия и Саудитска Арабия.   В доклада се посочва, че САЩ, Китай и Саудитска Арабия са сред страните с най-високи военни разходи в световен мащаб, а Русия, от друга страна, показва бюджетно намаление в тази област.   САЩ продължават да са начело в списъка на страните, които отделят най-много ресурси за военната сфера, с 610 милиарда долара. Това представлява цифра, по-голяма от сумата на седемте държави, които ги следват в класирането. Изследователите прогнозират, че американските военни разходи ще продължат да растат значително през 2018 г.   Китай е на второ място в списъка, като миналата година са изразходвани 228 милиарда долара. Според доклада това представлява увеличение от 5,6% в сравнение с 2016 г.   Освен това се съобщава, че военните разходи на всички членове на НАТО възлизат на 900 милиарда долара през 2017 г., което представлява 52% от общата цифра за света.   Междувременно, Русия слиза в класирането и отстъпва традиционното си трето място на Саудитска Арабия. Докато в арабската страна военният бюджет е нараснал с 9,2% през 2017 г., за да достигне 69,4 млрд. долара, Русия значително е намалила тези разходи. През изминалата година тя е отпуснала 66,3 милиарда долара за военни цели, което представлява намаление с 20% спрямо предходната година.", "date": "2018.05.04", "title": "Страните с най-високи военни разходи"}
{"url": "http://www.classa.bg/%D1%81%D0%B2%D1%8F%D1%82/item/381607-%D0%BE%D1%80%D0%B1%D0%B0%D0%BD-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%B7%D0%B0%D1%81%D0%B5%D0%BB%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "Управляващата партия в Унгария забранява заселването на мигранти.   Управляващата в Унгария партия “Фидес” иска да промени конституцията на страната, за да гарантира, че Европейският съюз няма да може да принуди страната да презаселва мигранти. Това съобщава унгарската новинарска агенция MTI, цитирайки лидера на парламентарната група на “Фидес”.   Унгария и някои други бивши комунистически страни в Източна Европа категорично се противопоставят на опитите на Брюксел да убеди страните членки да споделят бремето на приемането на главно мюсюлманските мигранти, търсещи убежище на територията на Общността.   Промените в конституцията бяха внесени от премиера Виктор Орбан в парламента през 2016 г., но не успяха да съберат необходимото мнозинство от две трети, след като опозиционната партия “Йоббик” блокира тяхното приемане. Но на парламентарните избори на 8 април партията на Орбан спечели трети пореден мандат с повече от две трети от депутатските места, което ѝ даде правото да приеме промените в конституцията.   Депутатът от “Фидес” Мате Кошич също така заяви, че партията иска парламентът да обсъди законопроекта, придобил известност като “Спри Сорос”, който ще затегне правилата за неправителствените организации, включително онези, зад които стои роденият в Унгария американски милиардер Джордж Сорос.   Орбан обвинява Сорос, че се опитва да наводни Унгария с мюсюлмански мигранти, обвинение, което милиардерът отрича.", "date": "2018.05.04", "title": "Орбан забранява заселването на мигранти"}
{"url": "http://www.classa.bg/%D1%81%D0%B2%D1%8F%D1%82/item/381608-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%B4%D0%B5%D1%86%D0%B0%D1%82%D0%B0-%D0%B8-%D1%8E%D0%BD%D0%BE%D1%88%D0%B8%D1%82%D0%B5-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B6%D0%B8%D0%B2%D0%B5%D1%8F%D1%82-%D0%B2-%D0%B1%D0%B5%D0%B4%D0%BD%D0%BE%D1%81%D1%82", "text": "Повече от 20 милиона деца живеят в домакинства с бедност в Мексико, според доклад на мексиканската автономна правителствена агенция - Национален съвет за оценка на политиката за социално развитие (Coneval).   Според документа \"Оценка на политиката за социално развитие 2018\", перспективата е по-опустошителна за децата на коренните жители, чиято степен на бедност е близо 80%.   Докладът показва, че през 2016 г. 52.3% от децата на възраст от 0 до 11 години са живели в бедност. От тях 42.6% са в бедност и 9.7% в крайна бедност. 48,8% от подрастващите на възраст между 12 и 17 години са били в същото положение: 41,1% в бедност и 7,8% в крайна бедност.   По отношение на заетостта на децата, според Националното проучване за заетостта през 2015 г. 2,5 милиона деца и юноши на възраст между 5 и 17 години работят, т.е. 8,4% от общото население.", "date": "2018.05.04", "title": "Половината от децата и юношите в Мексико живеят в бедност"}
{"url": "http://www.classa.bg/%D1%81%D0%B2%D1%8F%D1%82/item/381609-%D0%BA%D0%BB%D1%8E%D1%87%D1%8A%D1%82-%D0%BA%D1%8A%D0%BC-%D1%83%D1%81%D0%BF%D0%B5%D1%85%D0%B0-%D0%BD%D0%B0-%D0%B4%D0%B2", "text": "Предаванията на ДВ за чужбина навършиха 65 години. Значението им нараства в един свят, който много напомня за годините на Студената война и в който е важно да се градят мостове  и да се разпространяват ценности.               \"Уважаеми и скъпи слушателки и слушатели от далечни страни...\" - с тези исторически думи на президента на ФРГ Теодор Хойс на 3 май 1953 година започва първото ефирно излъчване на ДВ. Тогава целта на Дойче Веле беше формулирана така: „Да представи пред слушателите в чужбина един политически, икономически и културен портрет на Германия\". Радиото започва излъчване на къси вълни, първоначално само на немски език с идеята да достигне всички онези хора по света, които владеят този език. Още през 1954 година радиото със седалище в Кьолн, стартира програми и на други езици, през 1992 г. в ефир излиза и телевизионната програма на ДВ, а скоро след това – онлайн-порталите.   „Разбира се, по времето на късите вълни всичко беше много по-просто, защото можехме да достигнем дори до най-отдалечените кътчета на света\", казва генералният директор Петер Лимбург. Днес обаче разпространението на журналистическите продукти е доста по-трудно. „В същото време, с помощта на социалните мрежи, на интернет и на нашите партньори по цял свят, днес ние имаме шанса до достигнем до много повече хора, отколкото преди. Както и досега, ние продължаваме да предлагаме микс от новини, анализи и мнения - разбира се, представени по много по-модерен начин и ориентирани още по-отчетливо към интересите на нашите твърде разнородни целеви групи, които в много случаи са на младежка възраст.\" Лимбург, който е генерален директор вече от четири години и половина, иска да увеличи международната тежест на ДВ. Някогашното радио днес предлага много повече   Някогашното Радио ДВ днес вече е много повече: телевизионни програми на четири езика, аудио-програми за различни краища на света, новинарски онлайн-портали на 30 езика, широко присъствие в социалните мрежи. Някогашните „слушатели\" днес са се превърнали във „фолоуъри\" – много от тях са на младежка възраст. И още нещо много важно: Академията на ДВ, която е водеща сред германските школи за международно развитие на медиите, от 1965 година насам е обучила десетки хиляди журналисти от цял свят. И на германски министри нерядко им се случва в чужбина да срещнат високопоставени партньори, които разказват за своите връзки с ДВ.   Бившата сграда на ДВ в Кьолн, където медията се помещаваше до 2003 год.   Днес трудната международна ситуация доста напомня на времената преди 65 години, когато се създаваше ДВ. Отново се заговори за „Студена война\", отново свободата на словото и на медиите се намира под заплаха в редица държави. „Времената станаха по-сурови, а това означава, че за ДВ има повече работа. Ние имаме дълг да информираме, да изграждаме мостове и да разпространяваме ценности. Няма значение дали ще го наречем „Студена война\" или „многополюсен световен ред\", важното е, че предизвикателствата се увеличават: пропаганда, фалшиви новини, миграция, климатични промени, тероризъм\", казва генералният директор Петер Лимбург. Той споменава и частичното блокиране на ДВ в държави като Китай или Иран: „Да, загрижени сме, но в същото това доказва, че нашата работа има значение\". Според Лимбург, сблъсъкът между системи и идеологии днес същевременно е и състезание между различните медийни продукти.   Ключът към успеха на ДВ са хората, които работят в медията – такава е философията на Дойче Веле. В двете редакции в Берлин и в Бон работят общо 3400 души от около 60 националности. Такова многообразие на култури не се среща почти никъде другаде в Германия. Непрекъснато нараства и броят на кореспондентските бюра в Африка, Азия и Латинска Америка. „Това многообразие е истинско съкровище за нас, то е и голямата ни сила\", казва Лимбург. „Ние се учим едни от други и установяваме, че от взаимния обмен между култури, религии и традиции често възникват нови и добри неща. Всичко това се върши върху фундамента на нашата Конституция, в чийто център е свободата. За мен лично е огромна радост и вдъхновение да работя с толкова много и тъй различни колеги.\"   Но дори най-известните журналисти на ДВ са малко познати вътре в самата Германия. Популярността идва от чужбина. Журналистката Сандра Петерсман разказва за едно свое пътуване до Еритрея с представители на хуманитарна лекарска организация: „В едно село, през което минавахме, видях десетина души, скупчени край малко радио на батерии под огромно дърво. Веднага разпознах сигнала на ДВ. Не разбирах и думичка от новините, които представяше моят колега на амхарски език, но когато се представих като журналистка от ДВ, хората под дебелата сянка на дървото веднага ме поканиха да участвам в тяхна традиционна церемония с кафе и тамян\", спомня си журналистката. Дойче Веле е добре познато в света   Подобни преживявания тя е имала и в Афганистан, където много хора в провинцията изобщо нямат телевизия и са жадни за повече информация. Сандра Петерсен съжалява, че ДВ прекрати радиопредаванията си на повечето езици. Независимо от това, когато наш колега се появи с микрофона на ДВ например в бежански лагер в Йордания или Турция, интересът автоматически му осигурен. 36-годишният Джаафар Абдул-Карим, емблематичното лице на арабската телевизионна програма на ДВ, често пъти преживява незабравими срещи със свои фенове в Бейрут, Аман или Кайро. Неговото шоу „Шабаб Ток\" разработва теми, към които телевизиите в арабските страни не смеят да посегнат, и достига милиони, предимно млади зрители.   Канцлерът Аденауер пред Дойче Веле през 1963 година   Същото се случва и с публикации на езици като урду, пущу или китайски, засягащи свободата на словото, правата на жените, корупцията или недъзите в образователните системи – такива онлайн-статии обикновено предизвикват огромен читателски интерес. Но хората по света горещо се интересуват и от други теми: от политиката на германското правителство под ръководството на Ангела Меркел, например, особено във времена, когато на власт са политици като Тръмп и Путин.   Навремето в Германия може и да е имало политически дискусии за бъдещето на Дойче Веле, но в такива глобално нестабилни времена като днешните германската политика добре осъзнава значението на медията. Бундестагът наскоро обсъди работата на ДВ, а позицията на парламента е особено важна, защото работата на медията се ръководи от специален „Закон за ДВ\", приет още през 1960 година. В последния парламентарен дебат един от ораторите, социалдемократът Мартин Рабанус даде за нашата „глобално действаща медия\" следната оценка, срещу която почти никой друг не възрази: „ДВ разпространява факти вместо фалшиви новини, при това независимо и иновативно, с ангажимент към ценностите и много сърцато\".   В няколко международни допитвания цели 96 процента от анкетираните казват, че имат голямо доверие на ДВ. 150 милиона души седмично се ползват от журналистическите продукти на ДВ с тенденция към покачване.", "date": "2018.05.04", "title": "Ключът към успеха на ДВ"}
{"url": "http://www.classa.bg/%D1%81%D0%B2%D1%8F%D1%82/item/381610-%D1%87%D0%B8%D0%BB%D0%B8-%D1%83%D1%87%D0%B5%D0%BD%D0%B8-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B8%D1%85%D0%B0-%D1%84%D0%BE%D1%80%D0%BC%D1%83%D0%BB%D0%B0,-%D0%BA%D0%BE%D1%8F%D1%82%D0%BE-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D1%8F%D0%B2%D0%B0-%D0%BC%D0%B5%D1%82%D0%B0%D1%81%D1%82%D0%B0%D0%B7%D0%B8%D1%82%D0%B5-%D0%BD%D0%B0-%D1%80%D0%B0%D0%BA%D0%B0", "text": "Чилийските учени разработиха формула, която да предотврати повторното появяване и метастази на рака, като анализираха куркумина, съставка, открита в куркума, растение от Индия, използвано като подправка. Това бе постигнато от група изследователи от Разширния център за хронични заболявания (ACCDiS) и академици от Чилийския университет.   Става дума за наноемулсия на куркумина, \"много малък медикамент, който може да бъде ефективно даван по всякакъв начин\", каза пред портала Tele13един от лидерите на проекта Фелипе Оярзун. Според специалиста, с еднократно подкожно приложение е било възможно \"да се предотврати повторната поява и метастази при 100% от лекуваните животни\". От друга страна, сред нелекуваните животни е имало злокачествено повтаряне от 70%.   Изследователите сега искат ресурси, за да продължат с разработването на тази формула и да започнат да я прилагат при хората. Засега вече са подали заявление за предварителен патент в Съединените щати.", "date": "2018.05.04", "title": "Чили: Учени разработиха формула, която предотвратява метастазите на рака"}
{"url": "http://www.classa.bg/%D1%81%D0%B2%D1%8F%D1%82/item/381611-%D1%83%D0%B6%D0%B0%D1%81%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BD%D0%B0-%D1%81%D0%B7%D0%BE-%D0%B1%D0%B5%D0%B4%D0%BD%D0%B8%D1%82%D0%B5-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B4%D0%B8%D1%88%D0%B0%D1%82", "text": "Най-малко седем милиона души умират всяка година в резултат на замърсяване на въздуха, според доклад на Световната здравна организация (СЗО).   \"Замърсяването заплашва всички нас, но най-бедните и най-маргинализираните хора поемат най-лошата част\", каза Тедрос Адамом Гебрейъс, генерален директор на организацията.   Според документа, 90% от населението на света диша замърсен въздух, но повече от 90% от смъртните случаи, свързани с това обстоятелство, се срещат в страните с ниски и средни доходи.   СЗО подчертава, че замърсяването на въздуха е критичен фактор при незаразните заболявания. По-специално, то причинява 24% от смъртните случаи при възрастни поради сърдечни заболявания, 25% поради мозъчен удар, 43% поради хронична белодробна обструкция и 29% при рак на белия дроб.", "date": "2018.05.04", "title": "Ужасно предупреждение на СЗО: \"Бедните не могат да дишат\""}
{"url": "http://www.classa.bg/%D1%81%D0%B2%D1%8F%D1%82/item/381613-%D0%BC%D0%B0%D0%BA%D0%BA%D0%B5%D0%B9%D0%BD-%D0%BF%D1%80%D0%B5%D0%BF%D0%BE%D1%80%D1%8A%D1%87%D0%B0-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "\"Не мразя Русия. Искам за нея същата свобода, справедливост и просперитет, която американците имат\", твърди сенаторът - републиканец   Сенатор Джон Маккейн написа в новата си книга, че Америка трябва сериозно да обмисли кибератака, за да отмъсти на Русия да се намеси в изборите в САЩ, да изпрати силно послание към суперсилата, предава американският военен портал Defense News, цитиран от Агенция \"Фокус\".   \"Смятам, че ако [руският президент Владимир] Путин не съжалява за решението си, той отново ще се върне на мястото на престъплението\", пише Маккейн, сенатор - републиканец от Аризона, който се бори с рак на мозъка.   Книгата, озаглавена \"Неспокойната вълна\", която трябва да излезе от печат на 22 май, също засяга обвиненията, че Русия може да има компрометиращ материал, свързан с американския президент Доналд Тръмп, и потвърждава, че Маккейн е прегледал копие от досието \"Стийл\" от бивш британски шпионин, което включва скандални твърдения за Тръмп и предполагаемите му връзки с Русия.   Въпреки че санкциите и търговските ограничения срещу Путин и неговите приятели са възпиращи \"трябва да накараме Путин да съжалява за нападението над основите на нашата демокрация - свободните и честни избори - ние трябва сериозно да обмислим отмъщение с видовете оръжия, които той използва\", написа МакКейн.   \"Ние също имаме кибер възможности. Те трябва да се използват, за да се изложи епичната скала на корупцията на режима му или да се смути [Путин] по други начини \", пише Маккейн.   Време е Америка да отиде на офанзива в информационната война с Русия, добави Маккейн.   Маккейн, председателят на комисията за въоръжените сили на Сенатът и може би най-влиятелният глас за отбрана в партията си днес, обяви в извлечения от книгата си по-рано този месец, че няма да се кандидатира за преизбиране след изтичането на настоящия му мандат. Той е остро критичен към Тръмп, откакто президентът встъпи в длъжност в началото на миналата година, особено защото не се занимава достатъчно с това, което възприема като нарастваща руска заплаха.   В цялата книга МакКейн се застъпва за външна политика на основата на силата, която обхваща съюзи и защитава западните ценности като морално превъзхождаща. Той също така опровергава подхода на Тръмп за Америка на първо място като \"безсмислен\".   \"Тревожа се, че сме в повратна точка, на кръстопът на историята, а решенията, взети утре, може да затворят вратата за епохата на американския световен ред\", пише Маккейн. \"Надявам се, че не е и със сигурност не е твърде късно. Но времето ми в тази битка приключи\".   Визирайки Тръмп, Маккейн пише: \"Той отказа да разграничи действията на нашето правителство от престъпленията на деспотичните управления. Демонстрацията на сила или реалност показва факсимиле на сила, изглежда, има значение повече от която и да е от нашите ценности\".   В книгата МакКейн пренебрегва виждането на Тръмп за Русия като потенциален съюзник. \"[Путин] никога не е, той не е сега и никога няма да бъде наш партньор\", пише Маккейн. Сенаторът се оплаква, че Путин е постигнал целите си в намесата в американските избори, като е навредил на кампанията на Хилъри Клинтън и е насърчил правителствената дисфункция на САЩ.   \"Той вижда доказателства за неговия успех всеки ден в нашата поляризация и застой\", каза Маккейн за Путин.   Що се отнася до досието на Стийл, Маккейн потвърди, че го е получил от бившия британски дипломат Андрю Ууд чрез бившия служител на Държавния департамент на САЩ и старши директор по правата на човека и демокрацията Дейвид Крамер. Маккейн признава в книгата си, че е прегледал съдържанието му и го е предал на тогавашния директор на ФБР Джеймс Коми. Той каза, че е получил досието като постоянен критик на Путин.   \"Не знам какво е вярно, частично вярно или не е вярно в досието\", пише Маккейн.   Сенаторът, който описа доброто отношение на Тръмп към Путин, като \"наивност и обща липса на сериозност за антагонизма на Путин спрямо интересите на САЩ и ценности им\", нарече на твърденията \"смущаващи, но нямах представа, кое от всичко беше вярно.\"   \"Но бях скептичен, че Тръмп или неговите помощници активно са сътрудничили с намесата на Русия\", пише Маккейн.   \"И със сигурност не исках да вярвам, че Кремъл би могъл да придобие компромат за американски президент\", добави той, използвайки общ термин в руските политически и разузнавателни кръгове за \"компрометиращ материал\".   Маккейн също използва книгата, за да опровергае етикетирането му като \"руски наркоман\" от Russia Today, медия, която той определи като пропагандна ръка на руското правителство.   \"Не мразя Русия. Искам за нея същата свобода, справедливост и просперитет, която американците имат. Но мразя Путин\", пише Маккейн, наричайки го\" зъл човек.", "date": "2018.05.04", "title": "МакКейн препоръча кибератака срещу Русия"}
{"url": "http://www.classa.bg/%D1%81%D0%B2%D1%8F%D1%82/item/381605-%D0%BA%D0%BE%D0%B9-%D0%B8%D0%B7%D0%BA%D0%BE%D0%BF%D0%B0-%D1%82%D1%83%D0%BD%D0%B5%D0%BB-%D0%BF%D0%BE%D0%B4-%D0%BA%D1%80%D0%B5%D0%BC%D1%8A%D0%BB", "text": "      Тази история започва като хитра бизнес схема и завършва като холивудски блокбъстър: през 2008 г. местна строителна фирма на име “Старград” печели държавна поръчка за реконструкцията на надземния пасаж между две важни културни и исторически забележителности, които граничат с Червения площад – пл. “Революция” и ул. “Николская”.   На пръв поглед договорът е напълно изряден и всичко можеше да свърши съвсем добре, ако ръководството на фирмата не беше решило да се включи в съмнително начинание. С цел физически да разшири мястото за отдаване под наем в изключително скъпия централен район на Москва, “Старград” стартира дискретен строителен проект с невиждана дързост и размери: триетажно подземие под историческите сгради в центъра на града, някои от които са още от 15 век.       “Дивизия саботьори”   Амбициозното строителство, от което бизнесменът се надява да забогатее, започва. В продължение на години наетите работници копаят земята под най-древния район на Москва, като изкарвдат почвата през нощта. Тук обаче идва най-изненадващият обрат в историята, смятан за едно от най-стряскащите недоглеждания в съвременната история на града: изглежда никой не забелязва грандиозната дейност, която кипи точно под носа на Федералната служба за сигурност (ФСБ), чиято концентрация в и около Кремъл би трябвало да е доста висока.   “Тук можеше да се побере цяла дивизия саботьори”, коментира пред Russia Beyond Дмитрий Абрамов, началник на Департамента по местна история и проучване на Москва към Историческия и архивен институт на Руския държавен хуманитарен университет.   Аврамов ръководи експедиция в пещерата, която днес изглежда както гигантски изоставен подземен паркинг със забележителни пропорции и степен на разруха. “Отоплителната магистрала бе отворена и водеше направо в Кремъл”, споделя ученият пред Russia Beyond.   На фона на засилените мерки за сигурност, които полицията и службите за сигурност поддържат в Москва напоследък, е много трудно да си представим, че някой, включително гастарбайтери, наети специално за проекта, може да се мотае спокойно толкова близо до Кремъл и, според Аврамов, да има на практика безпрепятствен достъп до едно от най-охраняваните места в руската столица.     Акция на службите за сигурност   Цялото начинание е сполетяно от неочакван край в края на 2008 г., когато Юрий Лужков, по онова време кмет на Москва, получава жалба за мистериозно строителство, застрашаващо исторически обекти в центъра на града. Следват репортажи в медиите и акции на полицията и ФСБ в района на подозрителната строителна дейност.   Според информациите шефът на “Старград”   от Русия от страх за живота си, тъй като грандиозният му проект, за който се смята, че е   от неназовани криминални елементи, става на пух и прах.   “Те (строителите) са изхвърлили толкова много археологически материал. И не можем да сме сигурни, че не са намерили и съкровища”, споделя Абрамов.   Въпреки евентуалната си важност и размери, историята затихва изненадващо бързо и подземният изкоп е изоставен… до неотдавна, когато неколцина журналисти правят   да влязат там от трите дискретни, но безпрепятствено преодолими входа.   Този път ФСБ се отнася сериозно към въпроса и блокира всички входове, които биха могли да изложат стратегическите места на риск: Кремъл и близките станции на метрото.   Но макар и проблемът да изглежда решен, остава един въпрос: как така градските власти не са забелязали подобна схема, разиграваща се под носа им? Не помага и фактът, че преди да изчезне, шефът на “Старград” заявява, че строителните работи са законни, а договорът – одобрен от градските власти.", "date": "2018.05.04", "title": "Кой изкопа тунел под Кремъл"}
{"url": "http://www.classa.bg/%D1%81%D0%B2%D1%8F%D1%82/item/381606-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C", "text": "В германския град Лубмин започна подготовката на строителната площадка за извеждане на тръбите на „Северен поток-2“, съобщи за РИА „Новости“ представител на компанията-оператор Nord Stream 2 AG.   Процесът включва разчистване на площадката и завършване на строежа на административните постройки, както и подготовка за монтажните дейности в зоната на извеждането на газопровода на брега.     Според представителя на компанията всички строителни дейности се извършват в съответствие с издадените разрешения.   “Северен поток-2” се предвижда да бъде въведен в експлоатация в края на 2019 г. Тръбопроводът трябва да мине по дъното на Балтийско море от руското крайбрежие до германското. Общата пропускателна способност на двете тръби е 55 милиарда куб. м газ на година. Новият газопровод ще удвои мощността на съществуващия “Северен поток” и в основни линии ще повтори маршрута му.     Той ще заобиколи транзитните държави Украйна, Беларус и Полша и другите източноевропейски и балтийски страни и ще премине през изключителните икономически зони и териториални води на пет държави – Русия, Финландия, Швеция, Дания и Германия.", "date": "2018.05.04", "title": "В Германия започна строителството на „Северен поток-2“"}
{"url": "http://www.classa.bg/%D1%81%D0%B2%D1%8F%D1%82/item/381603-%D1%82%D0%BE%D1%80%D0%BC%D0%BE%D0%B7%D1%8A%D1%82-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D0%BE%D0%B1%D1%80%D0%B0%D1%82%D0%B5%D0%BD-%D0%B5%D1%84%D0%B5%D0%BA%D1%82-%D0%B7%D0%B0-%D1%82%D1%80%D1%8A%D0%BC%D0%BF", "text": "Бенямин Нетаняху обвини Иран, че от “доста време” лъже за ядрената си програма. В артистично изявление в понеделник израелският министър-председател представи файлове и компактдискове, които показват, според него, че Техеран е скрил тайни ядрени планове, след като подписа международното споразумение за ядрената си програма през 2015 г.   В отговор на Нетаняху иранският външен министър Джавад Зариф написа в Туитър: “Лъжливото овчарче отново се прояви.” Както внимателно документирах в книгата си, от 1992 г. насетне израелски функционери постоянно се опитват да убедят международната общност, че Иран разработва ядрени оръжия, като при това отказват да обсъждат ядрените способности на самия Израел.   Презентацията на “Пауърпойнт” на израелския лидер - като учудващо съвпадение - се появи точно преди настъпването на ключовия за президента на САЩ Доналд Тръмп краен срок за решаване дали да се оттегли от споразумението. Вън от миналите и сегашните израелски твърдения, Нетаняху не представи никакви убедителни доказателства, че Иран нарушава ядреното споразумение.   Голяма част от презентацията му се фокусираше върху иранската ядрена програма в годините преди подписването на споразумението; спазването му от Иран многократно беше потвърждавано от Международната агенция за атомна енергия /МААЕ/ и американски служители в сферата на сигурността и разузнаването. Независимо от това Нетаняху най-вероятно тласна допълнително Тръмп да направи това, което той искаше да направи от предизборната си кампания досега - да развали ядрената сделка с Иран.   През последните 15 месеца Техеран обвиняваше Тръмп, че не изпълнява поетите от САЩ по сделката задължения за вдигане на санкциите, като насърчава други държави да не правят бизнес с Иран. /Говорителката на Белия дом Сара Сандърс заяви, че миналата година Тръмп изрично е поискал от повече от дузина чуждестранни лидери “да спрат да правят бизнес със спонсориращите тероризма държави и най-вече с Иран.”/   Присъщо на подхода на Тръмп е, че може да тормози и да упражнява натиск върху Иран, за да изпълни той исканията му. Историята на американско-иранските отношения след Иранската революция от 1979 г. обаче не подсилва убеждението, че Иран отстъпва под натиск. Като бивш ирански дипломат, председател на Комитета за международни отношения на иранската национална сигурност и говорител на иранския екип за ядрени преговори, знам от непосредствения си опит, че в отговор на натиска Техеран прави всичко възможно, за да си създаде преимущество.   Когато трябва да се реагира на натиска, иранските лидери стават непреклонни, твърди и предприемат ответни мерки. Това пролича по време на ядрения спор от 2002 до 2015 г., когато в отговор на продължителните американски искания за прекратяване на обогатяването на уран на иранска територия, страната силно разшири своята ядрена програма. Разковничето за сделката от юли 2015 г. не бяха американските санкции, а това, че САЩ приеха основното иранско искане - признаване на програмата му за обогатяване уран и инфраструктурата за създаване на ядрено гориво.   Иранско-иракската война също свидетелства за факта, че Иран не се огъва дори и пред най-яростния натиск. По време на бруталния осемгодишен конфликт иракският лидер Саддам Хюсеин беше подкрепян от повечето световни сили и от арабските държави в региона. Американската подкрепа за Саддам включваше споделяне на разузнавателна информация и помощ за снабдяването му с прекурсори на вещества за химически и биологически оръжия - оръжия, които той използва с опустошителен ефект върху иранците и върху собственото си кюрдско население. Въпреки това Иран излезе от войната без териториални загуби.   Ако Тръмп се оттегли от ядреното споразумение, той не трябва да го прави с мисълта, че Иран е уязвим и в тежко положение. Противно на представите на някои хора във Вашингтон, ключовите икономически показатели на Иран са силни и се подобряват. Брутният вътрешен продукт нарасна с 11 процента миналата година, средният реален доход на глава от населението се увеличава, а цената за един барел петрол е около 70 долара и се покачва. В политически план президентът Хасан Рохани изглежда уверено, след като беше преизбран със значителна преднина пред класиралия се на второ място кандидат миналия май.   Важно е да се посочи, че протестите, които разтърсиха части от Иран преди няколко месеца, трябва да бъдат разглеждани в контекста на все по-конкурентната иранска вътрешна политика и на истинското недоволство по отношение на икономиката, породено от неоправдалите се очаквания за ползи от вдигането на санкциите и от реформите на субсидиите от иранския държавен бюджет.   Жизненоважно е обаче да се разбере, че подобни протести не са показателни за надвиснали мащабни вълнения и безредици. Бях в Иран през този период и наблюдавах лично липсата на връзка между отразяването на протестите на Запад и действително случващото се на място. Не само, че протестите бяха далеч по-малобройни отколкото бяха представяни, а и масовите проправителствени демонстрации от следващите седмици получиха слабо отразяване.   Иран също е далеч от изолация на международната сцена, поддържайки приятелски връзки с Европа и задълбочаващи се стратегически отношения със световни сили като Китай и Русия. Рохани наскоро беше на официално посещение в Индия, където подписа голям брой търговски споразумения и пътува до Русия и Турция през последните месеци.   Тръмп ще допусне основна стратегическа грешка, ако повярва, че оттеглянето от ядрената сделка ще остави Иран без други възможности освен да продължи да изпълнява споразумението. Спазването му от Техеран по-скоро отразява силата на неговия ангажимент към международните му споразумения и желанието да изгради доверие с Европа и други международни партньори.   Ако Тръмп се оттегли, Иран би могъл да използва основния механизъм за решаване на спорове по сделката и да отнесе неизпълнението на САЩ към Съвета за сигурност на ООН. Това би изолирало Вашингтон и би го поставило ненужно в положение на опасна ескалация с Иран. Отмяна на споразумението също би позволила на Иран да оправдае засилването на ядрената си програма.   Крайният резултат на подхода на Тръмп спрямо Иран би могъл да бъде война. Подобен конфликт не само ще доведе до опустошителни последици за САЩ и Иран, но допълнително ще дестабилизира Близкия изток, който се опитва да се освободи от напастта на “Ислямска държава”.   Тръмп разполага обаче с политическа алтернатива - дипломацията. Дипломатическият вариант е възможен днес и не изисква агресивно позьорство, за да успее. Ако Тръмп наистина иска “по-големи сделки” с Иран, той трябва да изгради доверие чрез точно изпълнение на ядреното споразумение, а после да разговаря с Иран с уважение, а не с обиди.", "date": "2018.05.04", "title": "Тормозът срещу Иран може да има обратен ефект за Тръмп"}
{"url": "http://www.classa.bg/%D1%81%D0%B2%D1%8F%D1%82/item/381604-%D0%B4%D0%B0%D0%BD%D0%B8%D0%B5%D0%BB-%D0%BE%D1%80%D1%82%D0%B5%D0%B3%D0%B0-%D0%BE%D1%82-%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B4%D0%BE-%D0%BE%D1%82%D0%B5%D0%B3%D1%87%D0%B5%D0%BD%D0%B8%D0%B5%D1%82%D0%BE", "text": "Дълго време той се радваше на невиждана народна подкрепа благодарение на ореола си на партизанин: но Никарагуа сега изглежда отегчена от 72-годишния президент Даниел Ортега, срещу когото се надигна вълна от демонстрации, довели до смъртта на поне 43 души.   Искрата, която възпламени гнева на 18 април, е пенсионната реформа, която въвежда повишаване на вноските и намаляване на пенсиите. За мнозина от жителите на страната - една от най-бедните на американския континент, промяната беше капката, преляла чашата на търпението им.     \"Това не ми хареса, защото щяха да ни отнемат пари, с които можем да си купим ориз или захар, пари, от които се нуждаем\", казва 61-годишният пенсионер Хилберто Кастильо, бивш партизанин, участвал в революцията, ръководена от Ортега, който беше начело на Сандинисткия фронт, за сваляне на диктатурата на Сомоса (1936-1979).     \"Сандинист съм, но не обичам несправедливостта\", добавя мъжът, който е будувал цяла нощ с мачете в ръка пред магазин за хранителни стоки, за да не допусне плячкосване - допълнителна работа към месечната му пенсия от 175 долара.     Не само тежките условия на живот провокираха гнева на никарагуанците: те осъдиха също обсебването на властта от Даниел Ортега, който е начело от 2007, след като беше управлявал страната от 1979 до 1990 г., и съпругата му Росарио Мурильо, която е вицепрезидент.   Бившият партизанин, изглежда, наистина е забравил революционните си идеи и упражнява пълен контрол върху правителството, армията и правосъдието. Президентската двойка сложи намордник на независимите медии, като цензурира например много частни телевизионни канали в началото на протестите.   \"Искаме свобода, защото това правителство ни потиска\", казва 66-годишната Емелинда Бландон, дошла на митинг в събота подобно на хиляди други в памет на жертвите от потушаването на народното недоволство.   \"Никарагуа трябва да бъде свободна\", добавя студентката Сусана Кастельон, защото \"след толкова време репресиите се завърнаха\".   Населението дълго приемаше авторитарното управление на президента Ортега, защото той му гарантираше благодарение на сделка с бизнеса икономическа стабилност и почти чудотворно равнище на сигурност в Централна Америка, която е жертва на престъпни банди.   \"Това беше нещо, с което бяхме свикнали, но този път решихме да се надигнем. Това беше моментът да кажем стига толкова\", казва Йошуа Гевара, 19-годишен студент, който илюстрира новото поколение никарагуанци, желаещи нещо повече от стабилност и сигурност.   Йошуа беше сред първите студенти, излезли да демонстрират за \"по-прозрачна Никарагуа\". Бил е с маска, за да не бъде разпознат, и е защитавал пенсията на 67-годишната си баба.   Бурните демонстрации спряха през последните дни, но гневът не е стихнал, особено сред студентите, които настояват за независимо разследване на смъртните случаи.   Изненадан от силата на вълната от гняв и критиките на международната общност, Даниел Ортега умножи отстъпките, като отмени оспорваната реформа, освободи десетки задържани демонстранти и призова към диалог.   \"Той призова за диалог, защото беше притиснат\", написа наскоро известната писателка Хиаконда Бейли, според която такъв диалог е само \"мираж\". \"Подкрепяме диалог, чиято първа и най-важна цел е демократизацията на Никарагуа\", обяви Институтът за обществени стратегически и политически изследвания (IEEPP).   Католическата църква предложи да посредничи и даде един месец на президента да преговаря, а частният сектор каза, че е готов да участва. Досега не е започнала никаква дискусия.   Разривът вече може би е приет от населението: \"Даниел Ортега да си ходи, беше прекалено дълго на власт\", отсича 45-годишната Вида Селедон, дошла на протеста през почивните дни. Опозиционната група \"Да направим демокрация\" призовава Ортега за \"предсрочни свободни и прозрачни избори\", преди изтичането на мандата му през 2021 г.", "date": "2018.05.04", "title": "Даниел Ортега - от народната подкрепа до отегчението"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381597-%D0%BA%D1%80%D0%B8%D1%81%D1%82%D0%B8%D0%BD%D0%B0-%D0%B0%D0%B3%D0%B8%D0%BB%D0%B5%D1%80%D0%B0-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0", "text": "Кристина Агилера се завърна ударно на музикалната сцена с провокативен клип. Продуцент на откровеното видео към парчето Accelerate е скандалният рапър Кание Уест. Песента е записана с участието на Ty Dolla $ign и 2 Chainz и ще влезе в новия албум на Агилера Liberation, който трябва да излезе на музикалния пазар на 15 юни.  \r\n   \r\n   В клипа Агилера позира пред камерата в дълбоко деколте, а на моменти в кадър попада голата й гръд. Почитателите й определят видеото като доста провокативно. Само няколко часа, а клипът вече е гледан над 400 000 пъти. \r\n", "date": "2018.05.04", "title": "Кристина Агилера се завърна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381598-%D0%B0%D0%BD%D1%82%D0%BE%D0%BD%D0%B8%D0%B9-%D0%B0%D1%80%D0%B3%D0%B8%D1%80%D0%BE%D0%B2-%D0%BA%D0%B0%D1%82%D0%BE-%D1%82%D1%80%D0%B0%D0%B2%D0%B5%D1%81%D1%82%D0%B8%D1%82", "text": "Едно от най-нетипичните актьорски превъплъщения, в които е влизал Антоний Аргиров, е това на руски затворник-травестит, призна самият той. Това се случило в зората на кариерата му, а лентата била с участието на хитовата екшън звезда Жан Клод Ван Дам. Негов „колега\" по транс визия бил Николай Мутафчиев, който с днешна дата се изявява основно като режисьор и продуцент.      Двамата приятели се запознали на кастинга за въпросния филм, като за ролите си им се наложило да се разделят с цялото си окосмяване по тялото и ежедневно бръснели ръцете и краката си.      Освен това прекарвали по няколко часа в учене на танци, чрез които, както сами разказват, да „забавляват останалите затворници\". В амплоато на травестит звездата от сериала „Скъпи наследници\" прекарал доста дълго, тъй като някои от сцените с негово участие продължили повече от очакваното време.", "date": "2018.05.04", "title": "Антоний Аргиров като травестит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381599-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%BC%D0%B0%D0%B9", "text": "ОВЕН ( 21 март - 20 април ) Деня, създава благоприятни условия за кариерно развитие и подобряване на финансовото ви състояние. Въпреки това, ако става въпрос за наистина стабилен успех, ще трябва да почакате още малко. Задължително, опитомете своя темперамент и бъдете по-мили и благородни. ТЕЛЕЦ ( 21 април - 21 май )  Всички придобивки за дома, обещават да бъдат успешни, особено ако ги направите от сърце и в пълно съответствие с вашите лични убеждения. Трябва да обърнете специално внимание на домашния уют. Не се скъпете да харчите пари за това, което ви доставя радост, естетическо удовлетворение и усещане за благополучие. БЛИЗНАЦИ ( 22 май - 21 Юни ) Хората около вас, могат да бъдат много щедри на думи. Не трябва да се доверявате, на всички обещания. Но и не трябва да подозирате другите в не добри намерения, напълно е възможно, обстоятелствата да им попречат, да спазят обещанията си. Денят е благоприятен за разширяване на перспективите ви, но трябва да сте готови да научите повече, отколкото искате или да се разочаровате от нещо.   РАК ( 22 юни - 23 юли ) Не всички ваши желания – дори и най-простите - може да се реализират веднага, вероятно, това ще бъде за добро. Днес е време, когато трябва да преосмислите своите знания, умения и контакти. Възможно е, в близките седмици, да имате различен поглед върху нещата около вас и вече да не ви е нужно това, за което умирате днес. ЛЪВ ( 24 юли - 23 август ) Не е препоръчително да тръгвате на път, да организирате срещи или планиране на друго важно събитие за началото на деня. Може да се сблъскате с непредвидени пречки и в резултат , да се окажете в задънена улица. Търсенето на информация, няма да ви даде нищо. Въпреки това, ситуацията няма да е обречена. ДЕВА ( 24-ти август - 23 септември ) Днес не е подходящо време за важни предприятия, особено в първата половина на деня. В някои сфери, ще бъдете в състояние свободно да действате, но в други, неочаквано ще се сблъскате със стари препятствия, професионални проблеми, както и необходимост да си налагате самоограничения. ВЕЗНИ( 24 септември - 23 октомври) Приятелските контакти в началото на деня, може да стигнат до задънена улица. Без значение колко идеалистично, сте настроени към вашите близки, ще трябва да признаете, че реалността въвежда своите собствени корекции във вашите взаимоотношения.   СКОРПИОН ( 24 октомври - 22 Ноември ) Днес, няма да е най-лесният ден за вас. Препоръчително е да изключите новите проекти от списъка си с задачи. Ако сте родени в средата на ноември, заедно с проблясъците на интелектуално, любовно или творческо вдъхновение, може да изпитате неприятно усещане за външен контрол над вашите инициативи.   СТРЕЛЕЦ ( 23 Ноември - 21 Декември ) Денят, ще се окаже спокоен и хармоничен за вас. Ще бъдете в състояние да оставите рисковете и подвизите безопасно зад вас. Размишлявайте върху възможните начини за разширяване на вашето лично влияние. Положението ви, може да се подобри в резултат на преразглеждането стар чужд проект и съживяване на връзки с правилните хора. КОЗИРОГ (22 Декември - 20 януари ) За да установите отношения на доверие с вашите събеседници, всичко, което трябва да направите е, да говорите открито за нещата, които ви интересуват. Жестовете на внимание и загриженост, могат да освободят напрежението и да създадат перфектни условия за взаимно разбирателство.  ВОДОЛЕЙ ( 21 януари -  19  февруари ) Сутринта и ранния следобед, ще имате шанс да подредите личния си живот и делата свързани с домакинството и личните ви финанси. Също, ще бъдете в състояние да внесете нова цел в тези сфери на живота. Това е добър период за експериментиране със сделки, диета или в домакинството.   РИБИ ( 20 февруари - 20 март ) Сутринта и следобед, всички недоразумения могат да бъдат решени по мирен път. През този период, ще сте по-чувствителни. С удоволствие, ще предпочете любовта, забавленията, независимото творчество и семейните дела, отколкото грубата и жестока битка за място под слънцето.", "date": "2018.05.04", "title": "Дневен хороскоп 4 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381600-%D0%B7%D0%B0%D1%89%D0%BE-%D0%B1%D1%81%D0%BF-%D0%BE%D0%B1%D0%B8%D0%B6%D0%B4%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D0%BC%D0%BB%D0%B0%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8", "text": "Те са млади, образовани, владеят езици и работят за чужди компании в България. Но за БСП те са просто \"телефонисти\", превърнати в модерни роби. Защо социалистите обиждат десетки хиляди млади българи?                \"Не искам да съм телефонист\" - това гласеше един от официалните лозунги на Първомайското шествие на БСП \"срещу корупцията, мизерията и бедността\". С него социалистите успяха да обидят наведнъж десетки хиляди млади българи, работещи в сектора на т.нар. изнесени услуги. Този плакат със сигурност не е бил донесен от някой случаен участник в шествието. Видът му издава, че е бил произведен от организаторите на шествието - и фонът му, и шрифтът му приличат на тези на останалите плакати. И докато една участничка от първия ред на шествието бодро обявяваше пред камерите \"Сред нас са шлосери, стругари и други хора на труда\", някои (неучастващи в шествието) веднага попитаха с какво право Българската социалистическа партия протестира срещу явления, за които също има принос.   Защо всъщност социалистите не искат да са телефонисти? Въпросът лесно получава отговор - архивът разкрива, че в последните месеци младежката организация на БСП редовно говори как младите българи нямат избор освен да са \"сервитьорки или служители в колцентрове\". Тази опорна точка присъства не само в изказванията, а бе материализирана в комплект лозунги - единият е този с \"телефониста\", а другият гласи: \"НЕ на модерното робство\". Очевидното послание е, че за БСП работата като стругар е уважавана, а работата в колцентър не е уважавана, тя е модерно робство и партията е решила да се бори срещу него.   Кого нарекоха \"телефонист\"?   Колцентровете са значителна част от бурно развиващата се в България аутсорсинг индустрия, наричана още сектор на изнесените услуги. По данни на Българската аутсорсинг асоциация, в този бранш работят над 50 000 души, а още 20 000 ще бъдат наети до две години. Годишният оборот в сектора доближава 4 млрд. лева и скоро ще достигне 4% от БВП. Всеки четири от пет човека в аутсорсинг индустрията са с висше образование, 80% от работещите са в София. Заплатите в този бранш са в пъти над средното заплащане за страната. Защо БСП гледа на тази част от икономиката и на работещите в нея като на \"модерни роби\"?   Да, бумът на колцентровете не е типичен за една богата икономика, защото основният фактор е по-ниско платената и сравнително добре образована работна ръка. Когато клиент позвъни на потребителския телефон на някоя световна компания, има голяма вероятност от другата страна да му отговори момче или момиче в София, Пловдив или Варна. Индустрията обаче се развива: докато в началото познанията по чужд език са единственото изискване за наемане на работа, постепенно все повече се търсят и други умения - за новите центрове по управление на човешки ресурси, финансов и счетоводен аутсорсинг. Колцентровете са работно място за десетки хиляди млади и образовани българи, които без този избор вероятно щяха да са заминали в чужбина или да търкат талончета с парите на родителите си. Младежката безработица в България е сред най-ниските в ЕС.     Какво иска да ни каже БСП?   Думата \"телефонист\" принизява работата на голяма част от младите българи и вероятно обижда част от тях - буквалното приемане на обаждания отдавна не е единствената и все по-малко е основна дейност в този сектор. Нарочването именно на аутсорсинга като враг обаче има своето идеологическо обяснение. Тук става въпрос за много на брой независими и предимно западни компании, а не за руски енергиен монополист, който иска да строи в България. Става дума за образовани и мобилни служители, които сами избират какво да работят и лесно могат да намерят нова работа, а не за зависимите миньори в Бобов дол, получаващи заплати близки до минималната и принуждавани да гласуват за някоя от големите партии, включително и БСП. Става дума и за сравнително високи доходи - това не са бедните цигански махали, пазарувани на едро по изборите.   Няма нищо по-логично от това БСП да посочи класовия враг в лицето на \"телефонистите\". С подобно политическо \"потупване\" преди години се закичи и ИТ секторът (IT). Тогава лидерът на ГЕРБ възкликна: \"Как няма работа? Ние примерно за овчари в момента... В зеленчукопроизводството... но той нямал, защото бил ИТ специалист\". Независимите бизнеси не са обичани от политиците и това е добра новина. Колкото повече са инвеститорите, колкото повече работни места създават и колкото по-малко зависят от политиците, толкова по-добре за България.", "date": "2018.05.04", "title": "Защо БСП обижда десетки хиляди млади българи?"}
{"url": "http://www.classa.bg/%D1%81%D0%B2%D1%8F%D1%82/item/381601-%D1%82%D0%B0%D0%B9%D0%BD%D0%B8%D1%8F%D1%82-%D0%BF%D0%BB%D0%B0%D0%BD-%D0%BD%D0%B0-%D0%B7%D0%B0%D0%BF%D0%B0%D0%B4%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D0%BE%D1%82-1960-%D1%82%D0%B5", "text": "През 1960-те ФРГ разработва подробни планове за употребата на химически оръжия – въпреки действащата забрана. Това сочат документи, които са били укривани десетилетия наред. Ето как точно са изглеждали плановете на ФРГ: Geheimes deutsches C-Waffenprogramm in den 60-er Jahren (WDR/Monitor) Никога вече война, никога вече Аушвиц, никога вече химически оръжия, заклева се младата Федерална република Германия след ужасите от двете световни войни. Та нали през април 1915 германците първи използват отровен газ като оръжие за масово унищожение. Та нали повечето бойни отровни вещества са разработени от германци - в това число и прословутият газ \"Циклон Б\", който нацисткият режим използва в концентрационните лагери до 1945 година. Само 16 години по-късно обаче западногерманското правителство планира да наруши това табу. През 1961 година, в тайни заседания на НАТО, ФРГ инициира дебат за използването на химически оръжия за сплашване или отмъщение. Западна Германия настоява не само САЩ, а и други страни да могат да разполагат с този вид оръжия. \"Ние не можем да се откажем от тези средства\", заявява навремето главният инспектор на Бундесвера Фридрих Фьорч. По това време НАТО се опасява, че в случай на съветска атака Варшавският пакт бързо можел да прибегне до употребата на химически оръжия. Това сочат документи на Бундесвера и американското правителство, които в продължения на десетилетия са били държани под ключ. Сега те са били проучени от екип германски журналисти от NDR, WDR и \"Süddeutsche Zeitung\". Американски документ от 1963 за запитването на ФРГ Американски документ от 1963 за запитването на ФРГ   1963 и молбата към САЩ   От документите става ясно, че през 1963 година западногерманският министър на отбраната Кай-Уве фон Хасел тайно е помолил американското правителство за доставка на химически боеприпаси. Пентагонът първоначално е бил склонен да изпълни желанието му. \"Изненадващо американските военни навремето не са разбрали, че става дума за една изключително чувствителна тема. Те са смятали, че става въпрос за някаква си оръжейна система\", казва американският военен историк Рейд Кърби. Американското външно министерство обаче изразява сериозни резерви. \"Това беше много сериозна работа, огромен политически проблем\", спомня си бившият правителствен съветник и експерт по химическите оръжия Матю Мизълсън. \"Това наистина беше горещ картоф и единствено президентът можеше да вземе решение\", добавя той.   След продължителна дискусия, през 1966 година американското правителство отказва да достави химически боеприпаси на Германия. САЩ обаче си оставят опцията да предоставят на съюзниците си химически оръжия в случай на война.   Сценарият от 1967 край Брауншвайг   Паралелно с молбата си към САЩ, между 1962 и 1968 година Бундесверът прави подробни планове за евентуална употреба на химически оръжия по указание на генералния инспектор и след консултации с министъра на отбраната и някои държавни секретари. От документите, с които разполагат германските журналисти, става ясно, че германските военни са предложили да набавят 14 000 тона бойни отровни вещества от САЩ, които в краен случай да бъдат използвани срещу войските на Варшавския договор.   През 1966 година в Бавария е създадена строго секретна \"Изследователска група за химическо оръжие\". Година по-късно експертният екип провежда проекта \"Дамоклев меч\" и симулира боеве с химическо оръжие в региона на Брауншвайг. През 1968 година министърът на отбраната Герхард Шрьодер от ХДС (няма роднинска връзка с по-сетнешния федерален канцлер Шрьодер от ГСДП) решава \"временно\" да не се води подготовка за активно използване на химически оръжия от Бундесвера. Изследователската група обаче трябвало да продължи да се занимава с темата.   Бившият шеф на кабинета на министъра на отбраната Ханс-Георг Вик, който по-късно става шеф на германското външно разузнаване, днес нарича тогавашните планове \"уместни и правилни от гледна точка на евентуалната заплаха\". Бившият генерален инспектор на Бундедсвера Волфганг Алтенбург пък признава, че е \"изненадан от голямата интензивност, с която са преследвани тези цели по това време\". А американският военен историк Рейд Кърби определя проучването за въвеждане на химически оръжия в германския Бундесвер като \"много сериозно\". \"Това проличава от логистичните планове на западногерманските военни. Те са обмислили всичко необходимо за обучението и организацията за въвеждане на химически оръжия в Бундесвера\", казва той.   Разработка от 1960-те за евентуална употреба на VX   Голямото отричане днес   Федералното правителство и Бундесверът винаги са отричали, че са планирали да придобият и употребяват химическо оръжия. Те категорично отхвърлят и информациите от ГДР след 1968 година, публикувани от разследващите журналисти Гюнтер Валраф и Йорг Хаймбрехт в броеве на списание \"Konkret\" от 1969 и 1970 и обявени в телевизонното предаване на ARD \"Monitor\" през 1970 година.   Съгласно международните споразумения, навремето Федерална република Германия няма право нито да използва, нито да произвежда химически оръжия. Както става ясно от откритите сега документи, германските юристи са оправдали тайните планове с това, че въоръжаването с бойни отровни вещества и ответен удар с химически оръжия е допустимо, ако врагът първи използва подобни оръжия и по този начин наруши международното право.   На запитване от страна на разследващите журналисти Федералното министерство на отбраната отговори, че не разполага с никакви информации за тогавашните планове, тъй като ставало въпрос за доста далечен период. \"На германска територия днес не съществуват никакви химически оръжия. Нито германски, нито такива на съюзниците от НАТО\", заявяват от министерството на отбраната.", "date": "2018.05.04", "title": "Тайният план на Западна Германия за химическа атака от 1960-те"}
{"url": "http://www.classa.bg/%D1%81%D0%B2%D1%8F%D1%82/item/381602-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82%D0%B0-%D0%B5%D1%81-%D1%80%D0%B5%D0%B6%D0%B5-%D0%BF%D0%B0%D1%80%D0%B8-%D0%BE%D1%82-%D0%B0%D0%B3%D1%80%D0%B0%D1%80%D0%BD%D0%B8%D1%82%D0%B5-%D1%84%D0%BE%D0%BD%D0%B4%D0%BE%D0%B2%D0%B5", "text": "Орязване на аграрните субсидии и на помощите за структурно слабите региони – това са само две от мерките, с чиято помощ ще се запълват дупките в европейския бюджет след Брекзита. Очакват се мъчителни пазарлъци.             Рамковите цифри за новия седемгодишен бюджет на ЕС са ясни. Еврокомисарят по бюджета Гюнтер Йотингер е предвидил разходна част от общо 1300 милиарда евро за периода от 2021 до 2027 година. Това представлява 1,114% от БВП на целия ЕС. В момента европейският бюджет възлиза на точно един процент от БВП. Тоест бюджетът на ЕС се увеличава през следващите седем години, въпреки че самият съюз се смалява. Великобритания ще напусне ЕС през следващата година. Брекзитът е едно от големите предизвикателства, тъй като Обединеното кралство е третият по големина донор в ЕС. Това означава, че в периода от 2021 до 2027 год. в бюджета ще се отвори дупка от точно 90 милиарда евро.   Дългогодишната финансова рамка на ЕС, която се определя на всеки седем години, налага актуализиране на всички приходи и разходите на общността. Този път се очертава тежка битка между източноевропейските и южноевропейските страни-членки за преразпределяне на средствата от кохезионните фондове. Те са предназначени за насърчаване на бедните и структурно слаби региони в ЕС. В Унгария, например, всички обществени строителни инициативи се финансират с европейски средства. Положението в Гърция е почти същото.   Ето кои са основните предизвикателства:   Еврокомисарят по бюджета Йотингер има намерение да намали средствата в кохезионните фондове със 7%, а аграрните субсидии ще бъдат орязани с 5% - така делът на тези две най-големи разходни пера трябва да се понижи от 80% на 60%.   Председателят на ЕК Жан-Клод Юнкер иска да бъдат отпуснати повече средства за нови задачи. „Всяко евро, което харчим, трябва да носи европейска принадена стойност – например за общи задачи, които отделните страни-членки нямат сили да осъществят сами\", заяви той при представянето на проектобюджетната рамка. Жан-Клод Юнкер визира например охраната на европейските външни граници. В тази сфера е предвидено да бъдат назначени 8800 нови служители. А бюджетът на „Фронтекс\" ще бъде увеличен тройно - до 35 милиарда евро.   Държавите, които приемат повече мигранти, ще бъдат възнаграждавани. Този критерий може би ще играе роля и при разпределянето на средствата от структурните фондове. Това означава, че страни като Полша или Унгария, които почти не приемат мигранти, ще получават по-малко пари. Полша вече заплаши на наложи вето на подобно решение.   Предвидено е също така пари да се изплащат, само ако страните-членки на ЕС спазват изискванията за правов ред и демокрация: „Нуждаем се от нов механизъм, който да защитава бюджета на общността от рисковете, произтичащи от държави без независимо правосъдие\", заяви председателят на ЕК Жан-Клод Юнкер. Той допълни, че този механизъм ще се прилага по отношение на всички 27 страни-членки, а не само срещу Унгария и Полша. В момента ЕК е завела формална процедура срещу Полша за нарушаване на върховенството на закона.   ЕК предвижда 25 милиарда евро за борба срещу икономически кризи и срещу безработицата. Други 30 милиарда евро ще бъдат заделени за укрепване на еврозоната. Това всъщност са компромисите, направени пред френския президент Еманюел Макрон, който настояваше за общ бюджет на страните от еврозоната. Такъв обаче няма да има. ЕК няма да съкращава средствата за изследователска дейност и обменни програми за студентите (например „Еразмус\"), а дори ще ги увеличи двойно. „Това е основен приоритет за нас. Обменът и взаимното опознаване са най-доброто средство срещу популизма\", заяви Гюнтер Йотингер при представянето на бюджетната рамка в Европарламента. За сближаването на шестте държави от Западните Балкани с ЕС също са предвидени средства. Бюджетът на ЕС ще трябва да увеличи разходната си част допълнително, ако през 2025 година Сърбия и Черна Гора действително се окажат готови за прием в общността.   Досегашните донори в европейския бюджет в бъдеще ще трябва да плащат по-високи вноски, за да бъде запълнена празнината, която ще се получи след излизането на Великобритания. С него отпада и досегашната система на отстъпки към отделни държави. Германският финансов министър Олаф Шолц вече обяви, че Германия ще трябва да плаща значително по-големи суми. Вместо досегашните 14 милиарда, страната може би ще внася до 19 милиарда евро годишно.   Досега Германия е единствената страна, която действително е готова да плаща по-високи вноски. Другите основни донори като Холандия и Австрия категорично отказват да плащат повече и вече заплашиха с вето. През следващите години някои от досегашните получатели на помощи ще се превърнат в донори – това вероятно ще засегне балтийските държави, Чехия и Словакия. Съответно и интересите на тези страни-членки ще се променят. „Това е най-доброто доказателство, че кохезионната политика функционира. Онези, които са били бедни, стават богати и допринасят за финансирането на другите\", заяви високопоставен служител в Брюксел.   Очертават се мъчителни преговори   Дебатът около бюджета на ЕС ще бъде мъчителен и дълъг. Всички опитни дипломати са единодушни по този въпрос. Когато става дума за пари, приятелството остава на заден план – даже и в ЕС. Еврокомисарят Гюнтер Йотингер иска да „върже\" бюджета още през следващата година преди изборите за Европарламент през юни 2019 година. Икономическите експерти в Европарламента смятат, че това е илюзия от гледна точка на многото конфликтни моменти в проектобюджета. ЕК отново предприема опит да увеличи собствените си финансови средства чрез пряко финансиране от собствени данъци, за да бъде по-независима от вноските на страните-членки. Сега Гюнтер Йотингер иска да въведе данък върху пластмасите и да си подсигури дял от приходите в търговията с емисии. И двете неща навярно ще бъдат отхвърлени от страните членки - те не са готови да отстъпят на Брюксел правата, с които се ползват в данъчната политика.", "date": "2018.05.04", "title": "След Брекзита: ЕС реже пари от аграрните фондове"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381595-%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B0-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "\"Плажна\" снимка на мексиканската телевизионна водеща Янет Гарсия е на път да постави рекорд в Инстаграм. Към момента горещият кадър, на който секси синоптичката позира по бански на брега на морето, е харесан над 360 000 пъти. Всички в мрежата са категорични, че 27-годишната дама е най-сексапилната водеща на прогнозата за времето.    На страницата си в Инстаграм Янет често демонстрира красивите си форми. Чаровната синоптичка има 5,9 милиона последователи.            ", "date": "2018.05.04", "title": "Синоптичка взриви мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381596-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%B2%D1%8A%D0%BE%D0%B4%D1%83%D1%88%D0%B5%D0%B2%D0%B5%D0%BD%D0%B0", "text": "Арменците по света са няколко милиона и сега всички са вперили поглед към Армения и следят развитието на драматичните събития - бунтът на опозицията и оставката на премиера Серж Саркисян. Известните арменци, които живеят зад граница, са разделени в оценките си за ситуацията в Ереван.    Едни са абсолютни поддръжници на масовите протести - като лидера на групата System Of A Down Серж Танкян, а други като легендарния певец Шарл Азнавур призовават да се избегне насилието. Едни ругаят правителството, а други - протестиращите.      Ето какво коментираха някои от най-известните арменци по света, пише Би Би Си. Знаменитият певец на френски шансони активно помага на Армения през годините след разпадането на СССР и винаги е подчертавал връзката си с историческата родина.      Шарл Азнавур    Сега той се обърна с призив за диалог.\"Дори и да съм далеч, моето сърце е в Армения.    Много съм притеснен от настоящата ситуация. Призовавм всички страни да седнат на масата за преговори, да намерят решение и да не допуснат насилие\", се казва в специално изявление на 94-годишния певец. Американската реалити звезда от тв шоуто на семейство Кардашиян - Ким, коментира в туитър след като Серж Саркисян подаде оставка:\"Толкова е въодушевляващо - да видиш как всички арменци се обединяват в мирен протест и постигат промени. Това са иторически дни за Армения.\" Кардашиян не коментира често политиката в Ереван, но винаги напомня за геноцида срещу арменския народ, извършен от Турция през 1915 година.", "date": "2018.05.04", "title": "Кардашиян въодушевена"}
