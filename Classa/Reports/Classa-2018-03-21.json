{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379924-%D0%B5%D1%81-%D1%81%D1%8A%D0%B7%D0%B4%D0%B0%D0%B2%D0%B0-%D1%81%D1%8A%D0%B4-%D0%B7%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%BD%D0%B8-%D1%81%D0%BF%D0%BE%D1%80%D0%BE%D0%B2%D0%B5", "text": "На свое заседание Съветът на Европа прие указания за водене на преговорите, с които упълномощи Комисията да договори от името на ЕС конвенцията за установяване на многостранен съд за уреждане на инвестиционни спорове, съобщиха оттам. Основната цел на създаването на многостранен инвестиционен съд е да бъде установен постоянен орган за уреждане на инвестиционни спорове, се казва в прессъобщението. Този многостранен инвестиционен съд ще бъде компетентен по спорове в рамките на бъдещи и действащи инвестиционни договори. За ЕС той в крайна сметка ще замени системата на двустранните инвестиционни съдилища, която е част от търговските и инвестиционните споразумения на ЕС. Инициативата е част от новия подход на ЕС към разрешаването на инвестиционни спорове, при който постепенно се премахва традиционната арбитражна рамка и се преминава към система от съдилища. Целта е да се отговори на някои от легитимните обществени опасения, изразени в рамките на традиционното уреждане на спорове между инвеститор и държава, като в инвестиционния арбитраж се включат някои основни характеристики на националните и международните съдилища. Въз основа на предоставения от Съвета мандат Комисията ще започне преговори със своите търговски и инвестиционни партньори в рамките на Комисията на ООН по международно търговско право (UNCITRAL). Kонкретните характеристики на международния инвестиционен съд – например състав на съда, неговия бюджет, възможността да се подпомага от секретариат и т.н. – ще зависят от резултата на предстоящите преговори между държавите, които ще се присъединят към новата система. Въпреки това ЕС подкрепя система, която се основава на няколко принципи. На първо място съдът трябва да бъде постоянна международна институция, а съдиите да бъдат квалифицирани, да заемат щатна длъжност и да получават постоянно възнаграждение. Според ЕС тяхната безпристрастност и независимост следва да бъдат гарантирани, а производствата пред съда – да се провеждат по прозрачен начин. Друго изискване е съдът да допуска възможността за обжалване на неговите решения. Според приетите принципи изключително важно ще бъде решенията на съда да се изпълняват ефективно. Също толкова важно е съдът да се произнася по спорове, възникващи в рамките на бъдещи и действащи инвестиционни договори, за които страните решат да предоставят компетентност на съда.", "date": "2018.03.21", "title": "ЕС създава съд за инвестиционни спорове"}
{"url": "http://www.classa.bg/%D1%81%D0%B2%D1%8F%D1%82/item/379917-%D0%BC%D0%BB%D0%B0%D0%B4-%D0%BC%D1%83%D0%BB%D1%82%D0%B8%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%BF%D0%BB%D0%B0%D1%82%D0%B8,-%D0%B7%D0%B0-%D0%B4%D0%B0-%D1%83%D0%BC%D1%80%D0%B5-%D0%B8-%D0%B4%D0%B0-%D0%B6%D0%B8%D0%B2%D0%B5%D0%B5-%D0%B2%D0%B5%D1%87%D0%BD%D0%BE-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Сам Олтман, бизнесмен мултимилионер, е платил $ 10 000 на технологична компания, за да се присъедини към списъка на чакащите за услуга, която в бъдеще ще дигитализира ума му и ще го качи на компютър. Според MIT Technologic Review, процедурата изисква хирургическа интервенция, която би означавала смъртта на пациента.   Олтман, на 32 години, е един от създателите на програмата Y-Combinator, създадена за финансиране на иновативни технологични компании, и е един от най-богатите хора в света. \"Предполагам, че мозъкът ми ще бъде запазен в облака\", каза бизнесменът за гореспоменатото дигитално списание.   Робърт Макинтайър, завършил в Масачузетския технологичен институт, е един от основателите на Nectome и каза, че неговата компания има намерение да запази мозъка чрез процес на балсамиране, следван от хай-тек дигитализиране на съдържанието му в компютърна симулация.   Всъщност, все още не съществува необходимата технология за да се извърши преобразуването на мозъчното съдържание в цифров формат, но компанията предлага възможността дотогава да се запази мозъка в продължение на стотици години, чрез определена техника на стабилизирано крио-съхранение.   Най-спорният детайл на предложението на Netcome е, че за да се избегне необратимо увреждане на мозъка, пациентът трябва да е жив в момента на инжектирането му с химическите агенти, отговорни за процеса на балсамиране. Това би довело до смъртта на пациента. \"Потребителският опит ще бъде идентичен с този на самоубийство, подпомагано от лекар\", каза Макинтайър.   Няма научни доказателства, че спомени и другите психични компоненти на личността, може да се извлекат от мъртва тъкан, но президентът на Фондацията за Церебрално опазване, Кен Хейуърт, създаде известен паралелизъм в това отношение: \"Ако мозъкът е мъртъв, това е сякаш компютърът ви е изключен, но това не означава, че информацията не е там. \"", "date": "2018.03.21", "title": "Млад мултимилионер плати, за да умре и да живее вечно в Интернет"}
{"url": "http://www.classa.bg/%D1%81%D0%B2%D1%8F%D1%82/item/379918-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D0%B2%D1%81%D1%8F%D0%BA%D0%BE-%D0%B4%D0%B5%D0%B9%D1%81%D1%82%D0%B2%D0%B8%D0%B5,-%D0%B8%D0%BB%D0%B8-%D1%82%D1%80%D0%B8%D0%BA-%D0%B7%D0%B0-%D1%80%D0%B0%D0%B7%D0%B4%D0%B5%D0%BB%D1%8F%D0%BD%D0%B5-%D0%BD%D0%B0-%D0%BA%D0%B8%D1%82%D0%B0%D0%B9,-%D0%B5-%D0%BE%D0%B1%D1%80%D0%B5%D1%87%D0%B5%D0%BD%D0%BE-%D0%BD%D0%B0-%D0%BD%D0%B5%D1%83%D1%81%D0%BF%D0%B5%D1%85", "text": "В изрично предупреждение към Тайпе и Вашингтон срещу сепаратистките движения, китайският президент Си Цзинпин, подчерта, че всяко нарушение на политиката на Единен Китай е обречено на провал.   \"Това е споделената аспирация на всички китайци и отговаря на техните основни интереси за запазване на суверенитета, териториалната цялост и обединението на Китай\", каза президентът по време на реч на годишната сесия на парламента на Китай. \"Всяко действие или трик за разделяне на Китай е обречено на неуспех и ще бъде изправено пред осъждането на народа и наказанието на историята\", добави той.   Подчертавайки, че китайците са твърдо против всякакви сепаратистки дейности в Тайван, Си призова за \"мирно обединение\" на острова с континента, като подчерта, че е \"абсолютно невъзможно да се отдели дори инч от територията на нашата велика страна.\"   Предупреждението от Пекин идва само няколко дни, след като президентът на САЩ Доналд Тръмп, подписа закон, който позволява на американски представители \"на всички нива\" да пътуват до Тайпе за срещи със своите колеги, които също да посещават Вашингтон \" при реципрочни условия. \" От 1979 г. насам контактите между Вашингтон и Тайпе са само неформални.   Принципът на единния Китай е крайъгълният камък на политиката на китайското правителство по отношение на проблема с Тайван. Остров Тайван е със собствена администрация от 1949 г., когато генерал Чан Кайши (1887-1975), заедно с други поддръжници на националистическата партия Гоминдан, избяга там, след като е бил победен в гражданската война с комунистите на Мао Цзедун Пекин счита Тайван за една от провинциите на Китай. Повечето страни по света, включително Русия, признават, че островът е неразделна част от Китайската народна република.", "date": "2018.03.21", "title": "Си Дзинпин: \"Всяко действие, или трик за разделяне на Китай, е обречено на неуспех\""}
{"url": "http://www.classa.bg/%D1%81%D0%B2%D1%8F%D1%82/item/379919-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BF%D0%B8%D1%81%D0%B0-%D0%B7%D0%B0%D0%BF%D0%BE%D0%B2%D0%B5%D0%B4-%D0%B7%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D1%82%D1%80%D0%B0%D0%BD%D0%B7%D0%B0%D0%BA%D1%86%D0%B8%D0%B8-%D1%81-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8-%D0%BF%D0%B5%D1%82%D1%80%D0%BE", "text": "Американският президент Доналд Тръмп подписа заповед за забрана на всяка сделка с криптовалутата Петро, издадена от венецуелското правителство.   Според документа, е забранена всяка сделка, предоставяне или финансиране \"от лице от САЩ или в САЩ\" с всяка цифрова валута, издадена от името на венецуелското правителство, считано от 9 януари 2018 г.   В документа се посочва, че тази нова принудителна мярка срещу Венецуела е \"по-нататъшна стъпка\", след заповедта, подписана от бившия президент на САЩ Барак Обама на 8 март 2016 г., която обяви южноамериканската държава като \"необичайна и извънредна заплаха за Американската национална сигурност и външна политика. \"   Официалния текст обяснява също, че тази резолюция е продължение на \"силните санкции\", обявени от ръководителя на Белия дом на 24 август 2017 г., когато той забрани да се прави бизнес с нов дълг и акции на Венецуела или нейното държавно петролно дружество PDVSA, както и с някои съществуващи облигации, принадлежащи на публичния сектор.   \"Колкото повече санкции, толкова повече революция\", казаха в отговор във Венецуела.   Тази мярка от Вашингтон бе обявена един ден преди началото на продажба на петрол в Петро, обявен на 20 февруари,като досега има заявки за покупка за 5 милиарда долара.   Общо 127 страни са изразили интерес да търгуват в Петро сред тях са: Афганистан, Аржентина, Бразилия, Боливия, Еквадор, Русия, Чили, Колумбия, Южна Корея, Куба, Испания, САЩ, Франция, Япония и Китай, съобщава от властите.   Счита се, че тази нова криптовалута ще отвори \"широко поле в рамките на икономическите маневри, провеждани от правителството на южноамериканската страна, за да скъса оковите на долара\", при вноса на продукти от първа необходимост и да анулира финансовите си ангажименти в чужбина.", "date": "2018.03.21", "title": "Доналд Тръмп подписа заповед за забрана на транзакции с венецуелски Петро"}
{"url": "http://www.classa.bg/%D1%81%D0%B2%D1%8F%D1%82/item/379920-%D0%BC%D0%B0%D0%BB%D0%BA%D0%B8%D1%8F%D1%82-%D0%BF%D1%80%D0%BE%D0%BF%D1%83%D1%81%D0%BA-%D0%B2-%D0%B4%D0%BE%D0%BA%D0%BB%D0%B0%D0%B4%D0%B0-%D0%BD%D0%B0-%D1%81%D0%B0%D1%89-%D0%B7%D0%B0-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F", "text": "В доклада \" Глобална Ядрена Панорама 2018\", публикуван през февруари от Агенцията по разузнаване на отбраната (DIA) на САЩ, не е включена информация за повечето от ядрените сили, които в момента съществуват в света.   Докладът от 36 страници е разделен на три раздела, посветени на описанието на способностите и характеристиките на ядрените оръжия на Русия, Китай и Северна Корея. Там са описани подробно броят на ядрени бойни глави и различни видове ракети, които попадат в категорията оръжия за масово унищожение (ОМУ), както и местоположението на промишлени комплекси за производство и тестовите райони.   Пропуснат е един детайл: днес има не три, а девет държави с ядрен капацитет. В допълнение към гореспоменатите три са също и Израел, Обединеното кралство, Съединените щати, Индия, Франция и Пакистан, които в доклада не се споменават. Това означава, че докладът на американската агенция пропуска мнозинството.   Ханс Кристенсен, директор на проекта за ядрена информация на Федерацията на американските учени, разказа този факт и спомена в своя Twitter акаунт, че докладът предлага \"малко или никаква\" информация. Той също така сподели линк, който да допълни вакуума, оставен от доклада на DIA.   Докладът описва дори историческия процес на ядрените програми на Иран, Либия и Сирия, въпреки че тези държави не могат да бъдат считани за ядрени сили.   DIA, посочва в доклада, че след края на Студената война, броят на държавите с ядрена мощност \"се е увеличил\", като са изградени нови оръжия или са подобрени старите. \"Прагът за използване\" на споменатите оръжия потенциално е намалял, се отбелязва в изложението.", "date": "2018.03.21", "title": "\"Малкият\" пропуск в доклада на САЩ за ядрените оръжия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379921-%D0%B3-20-%D0%BD%D0%B5-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D0%BF%D1%80%D0%BE%D1%82%D0%B5%D0%BA%D1%86%D0%B8%D0%BE%D0%BD%D0%B8%D0%B7%D0%BC%D0%B0-%D0%BD%D0%B0-%D1%81%D0%B0%D1%89", "text": "Страните от Г-20 изтъкнаха в заключителното си комюнике на срещата в Буенос Айрес значението на международната търговия, като избегнаха да критикуват открито протекционизма на САЩ, предаде ДПА. „Международната търговия и инвестициите са важни двигатели на растежа, продуктивността, иновациите, създаването на работни места и развитието\", заявиха в съвместното комюнике финансовите министри и шефовете на централни банки от 19 страни и Европейския съюз. „Световната финансова система трябва да остане открита, гъвкава и подкрепяща растежа, както и основана на договорени международни стандарти\", се казва още в документа. По време на срещата Германия, Франция, Аржентина и Бразилия изразиха опасения от засилването на протекционизма в САЩ, отбелязва агенцията. Германският финансов министър Олаф Шолц (на снимката) заяви след срещата, че в разговорите са доминирали опасенията за световната търговия, предаде Ройтерс. По думите на Шолц повечето от от участниците във форума за изразили безпокойство от опасността от ескалация на търговския спор около планираните от САЩ мита върху вноса на стомана и алуминий и са подчертали колко е важно да продължат да бъдат отправяни предупреждения срещу протекционистичните тенденции. На срещата в Буенос Айрес беше обсъден също въпросът за криптовалутите, за които в заключителното комюнике се посочва, че имат потенциала да подобрят ефективността и свързаността на финансовата система. В същото време те създават проблеми при защитата на потребителите и инвеститорите, както и крият риск от заобикаляне на данъчните закони, пране на пари и финансирането на тероризма, се отбелязва в документа.", "date": "2018.03.21", "title": "Г-20 не критикува протекционизма на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379922-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D0%BB%D0%BE%D0%B2%D0%B0%D0%BA%D0%B8%D1%8F-%D0%BD%D0%B5-%D0%BE%D0%B4%D0%BE%D0%B1%D1%80%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Президентът на Словакия Андрей Киска отказа днес да одобри новото правителство, предложено му от временния премиер Петер Пелегрини, чийто предшественик на поста се оттегли след скандал с убийството на разследващия журналист Ян Куцияк, съобщи АФП. „Казах му, че няма да назнача състава на кабинета, предложен от него\", заяви Киска през журналисти. Той добави, че е дал срок на Пелегрини до петък да предложи нов състав на правителството, пише Cross.bg. „Той трябва да убеди (хората), че новото правителство ще направи промените, които се очакват. Трябва да формира стабилно правителство, чийто състав, особено на вътрешното министерство, ще е способен да успокои напрежението в нашето общество\", добави Киска, цитиран от Ройтерс. Роберт Фицо подаде оставка миналата седмица след масови протести, предизвикани от убийството на журналиста Ян Куциак и годеницата му в края на февруари. Исканията на демонстрациите бяха за обективно разследване и назначаване на партийно необвързана личност за вътрешен министър. Пелегрини бе вицепремиер в правителството на Фицо, като има подкрепата на същата трипартийна управляваща коалиция, която включва тяхната „Смер\", партията „Мост-Хид\" на унгарското малцинство и Словашката национална партия.", "date": "2018.03.21", "title": "Президентът на Словакия не одобри правителството"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/379923-%D1%80%D1%8F%D0%B9%D0%B0%D0%BD%D0%B5%D1%8A%D1%80-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%B0-75-%D0%BE%D1%82-%D0%BB%D0%B0%D1%83%D0%B4%D0%B0%D0%BC%D0%BE%D1%88%D1%8A%D0%BD", "text": "Най-големият европейски нискотарифен авиопревозвач Ryanair съобщи днес, че се е съгласил да придобие 75 процента от Laudamotion, новата авиокомпания на австрийския бизнесмен Ники Лауда, предадоха световните агенции. Дъблинската компания Ryanair уточни, че първоначално ще купи 24,9 процента и след това ще увеличава дела си до 75 процента, колкото може по-бързо, очаквайки одобрение от регулаторните органи на ЕС. Laudamotion наследи авиокомпания Niki, подразделение на фалиралия германски авиопревозвач Air Berlin. Ryanair обяви още, че 75-те процента в превозвача ще плати под 50 милиона евро (61,5 милиона долара) и ще даде още 50 милиона евро за инвестиция в създаване на стартъп компания и оперативни разходи през първата година. Купувачът възнамерява да даде под наем шест от самолетите и екипажите си на Laudamotion, която ще увеличи флотилията си до 21 самолета. Бившият шампион от Формула 1 Ники Лауда основа Niki през 2003 година. През 2011 година я продаде на Air Berlin, а след това през януари я купи отново и я кръсти Laudamotion, припомня ДПА.", "date": "2018.03.21", "title": "Ряйанеър придобива 75 % от Лаудамошън"}
{"url": "http://www.classa.bg/%D1%81%D0%B2%D1%8F%D1%82/item/379915-%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B8%D1%81%D1%82-%D0%BE%D1%82-%D0%BD%D0%B1%D0%B0-%D1%81-%D0%BD%D0%B5%D0%BE%D0%B1%D0%B8%D1%87%D0%B0%D0%B9%D0%BD%D0%B0-%D1%85%D0%B8%D0%BF%D0%BE%D1%82%D0%B5%D0%B7%D0%B0-%D0%B7%D0%B0-%D0%B4%D0%B8%D0%BD%D0%BE%D0%B7%D0%B0%D0%B2%D1%80%D0%B8%D1%82%D0%B5", "text": "Младият играч на НБА Джордан Кларксън изглежда дава нов силен импулс на модата за изстрелване на луди хипотези за историята на нашата планета, които противоречат на всякаква научна перспектива.   Гардът на 25 години, който е бил прехвърлен от Лейкърс към Кливлънд Кавалиърс, на 19 март, заяви по радио Road Trippin Podcasts, излъчвано в iTunes, че смята, че динозаврите са били \"домашни любимци по-големи хора\", съществували преди нас. Играчът дори сравни динозаврите с кучета и други домашни любимци, цитира спортната верига CBS Sports.   Тази хипотеза, толкова ненаучна, се присъединява към изложените от колегата му Кайри Ървинг, от Бостън Селтикс, който миналата година заяви, че земята е наистина плоска, или от Джей Джей Редик, от Филаделфия 76-ърс, който през месец януари издигна спорната си хипотеза за думата \"динозавър\", която според него \"не е съществувала до 1842 г.\", така че той вярва, че всички те са просто измислица.", "date": "2018.03.21", "title": "Баскетболист от НБА с необичайна хипотеза за динозаврите"}
{"url": "http://www.classa.bg/%D1%81%D0%B2%D1%8F%D1%82/item/379916-%D1%80%D0%B0%D0%BA%D0%B5%D1%82%D0%B0%D1%82%D0%B0-%D1%81-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%8F-%D0%BA%D0%BE%D1%80%D0%B0%D0%B1-%D1%81%D0%BE%D1%8E%D0%B7-%D0%BC%D1%81-08-%D0%B2%D0%B5%D1%87%D0%B5-%D1%81%D0%BE%D1%87%D0%B8-%D0%BA%D1%8A%D0%BC-%D0%BD%D0%B5%D0%B1%D0%B5%D1%82%D0%BE-%D0%BD%D0%B0-%D0%B1%D0%B0%D0%B9%D0%BA%D0%BE%D0%BD%D1%83%D1%80", "text": "Ракетата носител Союз-ФГ с космическия кораб Союз МС-08 е инсталирана на платформата за старт на космодрума Байконур (Казахстан).   Стартирането на космическия кораб е насрочено за днес - 21 март, а скачването му с Международната космическа станция (ISS) е планирано да се състои два дни по-късно. Космическият кораб ще отнесе на орбита руския космонавт Олег Артьомиев и астронавтите на НАСА Ричард Арнолд и Андрю Фестел.", "date": "2018.03.21", "title": "Ракетата с космическия кораб \"Союз\" МС-08 вече сочи към небето на Байконур"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379913-%D0%B3%D0%B8%D0%BD%D0%BA%D0%B0-%D0%B2%D1%8A%D1%80%D0%B1%D0%B0%D0%BA%D0%BE%D0%B2%D0%B0-%D0%B8%D0%BC%D0%B0%D0%BC-%D1%81%D1%83%D0%BF%D0%B5%D1%80-%D0%B1%D0%B8%D0%B7%D0%BD%D0%B5%D1%81-%D0%BD%D1%8E%D1%85", "text": "        Неслучайно моята приятелка и министър на енерГЕПИката Теменужка Петкова ме нарича “млад, интелигентен и почтен човек”, мисли за себе си Гинка. Ако не вярвате вижте в “ “.   Утре, по всяка вероятност, ще ви покажа още пикантни доказателства за почтеността и интелигентността на бизнес дамата.     Кандидатката за придобиването на активите на ЧЕЗ България и фирмата и Инерком си имат интернет страничка, която е много интересна. И сега ще ви предложа един по-задълбочен, но несравнимо интересен и познавателен прочит на информацията в тази не много богата страница. И за да не губим време нека видим раздел МЕНЮ / НАШИЯТ БИЗНЕС / ПРОИЗВОДСТВО НА ЕЛЕКТРОЕНЕРГИЯ ОТ ВЕИ           Тогава аз се обръщам към любимия ми инструмент Google Earth (Гугъл Земя) и започвам да търся декларираните фотоволтаични паркове, а вие виждате всичко което открих на другите три части от горната снимка. Те ( снимките ) са правени в периода април – юли 2016-та г., което означава, че за Мало Конаре и Елшица парковете отдавна са завършени и общо ШЕСТ на брой. Ние, обаче, виждаме само ДВА.  Това издава или дълбоко непознаване на терминологията и понятията в този вид бизнес или умишлен и целенасочен опит за подвеждане и измама на бъдещите клиенти на Гинка. Отделните секции в един парк (може още да се нарече ферма или централа) не са отделни паркове, така както и отделните етажи в подземния паркинг или отделните паркоместа не са отделни паркинги. Най-долу можете да видите кратко видео (около 4 минути) с най-големият фотоволтаичен парк в света, за да придобиете по-добра представа за “объркването” на Гинка и компания. Така заявените от нея СЕДЕМ парка на практика стават ТРИ. Но това далеч не е всичко!   Отиваме в раздел МЕНЮ / ИНЕРКОМ / ИЗПЪЛНЕНИ ПРОЕКТИ, където виждаме следната картинка:         Шарена картинка и нищо повече. Никакво пояснение и разяснение, никакви линкове, никаква информация, която да може да се провери и потвърди. Поради тази причина не мога да ви покажа успехите и в съседните Румъния и Гърция, ако въобще има такива.   И това не е всичко! На интернет сайта на Инерком има още пикантерийки, но се опасявам да не ви досаждам и за това за сега ще спра до тук.  ", "date": "2018.03.21", "title": "Гинка Върбакова: Имам супер бизнес нюх"}
{"url": "http://www.classa.bg/%D1%81%D0%B2%D1%8F%D1%82/item/379914-%D0%BB%D0%BE%D0%BD%D0%B4%D0%BE%D0%BD-%D0%B8-%D0%BC%D0%BE%D1%81%D0%BA%D0%B2%D0%B0-%D1%81%D0%B5-%D1%85%D0%B2%D0%B0%D0%BD%D0%B0%D1%85%D0%B0-%D0%B7%D0%B0-%D0%B3%D1%83%D1%88%D0%B8%D1%82%D0%B5-%D0%B2-%D0%BE%D0%BE%D0%BD-%D0%B7%D0%B0%D1%80%D0%B0%D0%B4%D0%B8-%D1%81%D0%BA%D1%80%D0%B8%D0%BF%D0%B0%D0%BB-%D0%B2%D0%B0%D0%BB%D1%8F%D1%82-%D1%81%D1%82%D1%80%D0%B0%D1%88%D0%BD%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F,-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B5%D1%81%D0%BA%D0%B0%D0%BB%D0%B8%D1%80%D0%B0-%D0%B4%D0%BE-%D0%BD%D0%B5%D0%B1%D0%B5%D1%82%D0%BE", "text": "Великобритания обвини Русия в разпространяване на \"полуистини и полулъжи\". Това се случи по време на дебат в ООН във връзка с химическата атака срещу бившия руски шпионин Сергей Скрипал. Руски представители цитираха британци от опозицията, които поставиха под съмнения повдигнатите обвинения, съобщава \"Ройтерс\".      Лондон обвинява Москва, че е използвала химически агент \"Новичок\" за елиминирането на Скрипал и дъщеря му, които се намират в критично състояние в болница. Русия отрича обвиненията. Руски дипломати заявиха на Конференцията по разоръжаване на ООН в Женева, че Лондон не е изпълнил задълженията си, тъй като не е споделил доказателствата по случая. Те подчертаха, че Русия е невинна до доказване на противното.    Денис Давидов изтъкна, че лидерът на Лейбъристката партия Джереми Корбин е поискал най-малко парламентарна оценка на разследването, но е получил отрицателен отговор. Не е нужно да коментирам повече, добави той. Четете още: Един от създателите на \"Новичок\" сензационо: Русия не може да стои зад отравянето, защото... шпионинът Скрипал е още жив! Потвърдено е, че Русия е унищожила химическите си оръжия след разпадането на СССР. Русия не е извършвала проучвания на Новичок, въпреки че проучванията са продължили във Великобритания и много други държави, продължи руският представител.    По думите му атаката срещу Скрипал е извършена до град Солсбъри, който се намира до правителствената лаборатория Портън даун, където потенциално може да е произведен невротоксинът, акцентира Давидов. Една от съставките също съществува в САЩ от дълго време, обяви представителят на Русия. Британският посланик Матю Роуленд заяви, че Русия използва \"серия от безумни хипотези и полуистини и полулъжи\", които отвличат вниманието от истината.    Според него твърденията, че новичокът е унищожен са \"неясни\". Четете още: Изгонените от Лондон руски дипломати напуснаха Острова със сълзи в очите. Роуленд не е съгласен с Давидов, че Русия има право да види доказателствата, пояснявайки, че той се опитва да обърка картината с подвеждащи процедурни аргументи. \"Опитът на Русия да се скрие зад измислено тълкуване на конвенцията за химически оръжия никого не може да заблуди\", продължи нападките британският посланик.    Американският посланик за разоръжаване Робърт Ууд определи като \"абсурдна\" позицията на Москва, че използваният новичок може да е от британска или американска лаборатория. Според него това е пример за типична руска пропаганда, с която Москва обвинява други за това, което самата тя е направила. Давидов отговори на нападките, че на британските източници не може да им се вярва. Давидов отговори на нападките, че на британските източници не може да им се вярва.    Всички си спомняме много добре, че общественото мнение в тази страна повярва на думите на премиера Тони Блеър, когато той поведе страната си във войната с Ирак. Той потвърди и беше напълно убеден, че режимът на Саддам Хюсеин притежава химически оръжия, но се оказа, че е бил излъган от собствените си съюзници, каза руският представител.  ", "date": "2018.03.21", "title": "Лондон и Москва се хванаха за гушите в ООН заради Скрипал! Валят страшни обвинения, напрежението ескалира до небето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379911-%D0%BD%D1%8F%D0%BC%D0%B0-%D1%81%D0%BC%D0%B8%D1%81%D1%8A%D0%BB-%D0%B4%D0%B0-%D1%81%D0%B5-%D0%B4%D1%8A%D1%80%D0%B6%D0%B0%D1%82-%D0%BF%D0%B0%D1%80%D0%B8-%D0%B2-%D0%B1%D0%B0%D0%BD%D0%BA%D0%B8-%D0%B2-%D0%BA%D0%BE%D0%B8-%D0%BB%D0%B8%D1%85%D0%B2%D0%B0%D1%82%D0%B0-%D0%B5-%D0%BE%D1%82%D1%80%D0%B8%D1%86%D0%B0%D1%82%D0%B5%D0%BB%D0%BD%D0%B0-%D0%BA%D1%8A%D0%B4%D0%B5-%D0%B5-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B0", "text": "Сега лихвите в банките са между чиста нула и най-много 0,7-0,8 процента годишно. Данъкът върху лихвите, който е 8%, а ГЕРБ искаше дори да го увеличи на 10% преди две години, изгуби смисъла си, както стана дума в публикацията вчера (виж  ). Тоест няма сериозни или дори никакви приходи, които да се облагат.     Само две-три банки у нас се рекламират с годишна лихва 0,7-0,8%, но като отиде клиентът да прави депозит, се оказва, че има разни условия за размер на депозита и др., и реалната лихва в тези най-примамливи банки е около 0,5-0,6% на година. (Виж по-долу най-високите и най- ниските лихви в банките).   А няколко големи банки имат лихви по депозити чиста 0,0% до 0,05% годишно, като СИБанк, „Уникредито Булбанк” и др. „Уникредито Булбанк” се кани да въвежда и големи такси за големите сметки с половин-един милион и нагоре – тоест да взима „наем”, че ти съхранява парите.   Дори обявена лихва от 0,5-0,6% годишно,    за суми до около 10 000 лева. Защото почти всички банки имат изискване освен депозит, вложителят да има и разплащателна сметка, особено ако е юридическо лице. Така банката взима такса от 5-10-20 лева месечно, в зависимост от вида на разплащателната сметка. И по този начин лихвата става отрицателна.    За депозит от 10 000 лева, годишна лихва от 0,5% е 50 лева. Като те задължат като физическо лице да поддържаш и разплащателна сметка с месечна такса от 5 лева, това годишно е 60 лева. Тоест при 10 000 лева депозит си на минус с 10 лева годишно. При по-ниска лихва от 0,3% примерно, загубата е по-голяма. Към това трябва да се добави и загубата от годишната инфлация.  Дори при 50 000 лева депозит с годишна лихва 0,5% може да излезеш на минус. Лихвата е 250 лева. Но например таксата за обслужване на разплащателна сметка, каквато те задължават да си откриеш освен депозита, е 10-20 лева за юридически лица, тоест 120-240 лв. годишно. И като се извади данъкът от 8% върху лихвата, излиза, че няма никакъв смисъл да държиш пари в банка.  ДСК е една от банките например, в която не може да си откриеш само депозит. Задължително трябва и разплащателна сметка. Служителка там наивно обяснява на клиенти, че депозитната сметка нямала ИБАН. И затова трябва да си откриеш разплащателна, в която да вкараш парите, а после ти откриват депозит, ама не можеш да закриеш разплащателната. Тези условия предлагат почти всички банки.    Българска банка за развитие 1%  Те-Дже Зираат банкасъ 0.85 %  TBI Банк:    0.80 %  БНП Париба 0.75 %  Българо-американска кредитна банка 0.65 %  Тексим банк 0.60 %  Инетрнешънъл асет банк 0,60%   (Данните са от потребителския сайт   към 20 март 2018. Всяка от тези банки има свои изисквания, според които може да се окаже, че лихвеният процент е по-нисък от обявения в конкретни случаи. Също някои банки задължително искат да поддържаш и разплащателна сметка, по която се плащат месечни такси).   СИБанк  Уникредито Булбанк  ДСК  ОББ  Пиреос банк  Пощенска банка  Алианц банк  Сосиете Женерал Еспресбанк  Райфайзен банк   (Данните са от потребителския сайт   към 20 март 2018. В тези банки, заедно с другите условия и изисквания по депозитите, реално лихвата може да се окаже отрицателна, заради такси по сметките)   Според много икономисти банките са главната спирачка на икономиката у нас, потискат икономическата активност с условията си и лобистки наложени закони.", "date": "2018.03.21", "title": "Няма смисъл да се държат пари в банки. В кои лихвата е отрицателна? Къде е най-висока?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379912-%D1%82%D0%BE%D1%82%D0%B0%D0%BB%D0%B5%D0%BD-%D0%B3%D1%80%D0%B0%D0%B1%D0%B5%D0%B6-%D0%BD%D0%B0%D0%B4-16-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%BB%D0%B5%D0%B2%D0%B0-%D0%B5-%D0%B4%D1%8A%D0%BB%D0%B6%D0%B8%D0%BC%D0%B8%D1%8F%D1%82-%D0%B4%D0%B4%D1%81,-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B3%D0%BE%D1%80%D0%B0%D0%BD%D0%BE%D0%B2-%D0%B3%D0%BE-%D0%BA%D1%80%D0%B8%D0%B5", "text": "    Грандиозният дълг е установен при ревизии от външни институции, ангажирани за борба с данъчните измами.  Оказва се, че от тези 16 млрд. лв., които са за влезли в сила ревизионни актове,  6 млрд. лв. са доказани дългове от самата приходна агенция.     Реалната цифра на  щетите за държавата ни са поне 4-5 пъти повече, като се има предвид, че институциите засичат само малка част от далаверите с ДДС.  От НАП обяснават, че повечето от дължимите средствата не могат да се съберат по никакъв начин, защото хората, които ги дължат, не притежават никакви активи и имущество. Или казано накратко-държавата се  е отказала да си ги търси, сиреч-харизала ги е.   Шокиращите данни за тоталния грабеж на държавата, особено в трите периода на управление на ГЕРБ,  изнесе на пресконференция гражданско сдружение БОЕЦ.   Организацията се позова на официални данни, получени на 15 март т. г.  от шефката на НАП  Галя Димитрова. Куриозното е, че на запитване на  БОЕЦ за дължимото ДДС,  от ведомството на финансовия министър Владислав Горанов отговорили малко преди скандалното писмо от НАП, че не  разполагат с никаква информация. Странно е как Горанов няма данни за несъбраното ДДС, при положение, че подопечната му агенция разполага с точни разчети.   Поискахме информация за    , за да разберем как на фона на реките от милиарди от Европа и на събраните данъци, България продължава да е на последно място по доходи и на първо по бедност и корупция. Оказва се, че голяма част от ресурса ни е източен. Следовател Бойко Атанасов разкри наскоро, че се случват споразумения между прокуратурата и организирани престъпни групи за източване на  , след които за виновните няма никакви последствия, каза лидерът на БОЕЦ Георги Георгиев. Той зададе реторичен въпрос: Как нито една партия не е поставяла този въпрос досега?! Все пак става дума за пари, които всеки гражданин е платил от своя джоб.   От   правят разбивка на     в размер на 6  .  . по години /виж по-долу отговора на  /.   са категорични. Този, който винаги се връща на власт, веднага се повишава    . Най-ниските стойности са през 2013 г. и 2014 г., когато ТОЙ не беше в управлението на страната. През 2015 година има рязък скок на    , а през 2016 г., по времето, когато не ни  , е регистриран отново спад. Само за 2017 г., когато управлява Бойко Борисов и ГЕРБ, дългът от   скача на четвърт милиард, допълни Георги Георгиев.   Лидерът на БОЕЦ допълни: България се е превърнала в  държава. Как се източват 16  .  ? Това не може да стане без чадър над тези схеми. Какво са правили  ? Какво е правил Владислав Горанов, който беше два мандата министър и един  .-министър, след като казва, че не е имал тази информация?!    ", "date": "2018.03.21", "title": "Тотален грабеж! Над 16 милиарда лева е дължимият ДДС, министър Горанов го крие"}
{"url": "http://www.classa.bg/%D1%81%D0%B2%D1%8F%D1%82/item/379905-%D0%B7%D0%B0%D1%89%D0%BE-%D0%BF%D1%83%D1%82%D0%B8%D0%BD-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D1%83%D1%81%D0%BF%D0%B5%D1%88%D0%B5%D0%BD", "text": "На тези избори за първи път гласува поколението на Путин, родените след 1995 г., които помнят единствено времето на Путин. Поколението на Путин се оказа путинско във всеки смисъл.   Владимир Путин бе преизбран за нов, четвърти мандат. Никой нямаше съмнения за победата му на първи тур, но почти никой не очакваше такъв висок резултат.  Когато противниците на президента още преди около година измислиха фалшивата новина за уж съществуващия кремълски план \"70-70\" - процентите гласували за Путин и избирателната активност, малцина вярваха в толкова високи цифри за действащия президент.  Но резултатът от изборите надхвърли очакванията - Путин събра своя най-висок резултат от 2004 г. насам, когато за него гласуват 71% от гласоподавателите. Максимална стана и преднината му през заелия второ място кандидат - Павел Грудинин, номиниран от КПРФ, получил 13%.  Шестимата други кандидати отбелязаха общо по-малко от Грудинин - 6 процента за Жириновски, 1.5 за Собчак, 0.9 за Явлински и малко повече от половин процент за Бабурин, Сурайкин и Титов. Тези данни са много сходни с данните от социологическите проучвания, проведени по време на кампанията, но се смяташе, че гласуването на гласоподавателите би довело до малко по-различен резултат от анкетата.  Въпреки това, хората дадоха на Путин дори повече гласове, отколкото показваха проучванията. И много висок процент за сегашния президент дадоха Москва и Санкт Петербург - въпреки факта, че на последните избори, които се проведоха на фона на протестите, много от жителите на столицата гласуваха за конкурентите на Путин.  На първо място вече го нямаше фона от 2012 г.  Крим, твърдата и умна позиция в конфликта със запада - всичко това донесе на президента допълнителни привърженици. И сред тях, на второ място, се оказаха много младежи.   родените след 1995 г., които помнят единствено времето на Путин.  - и хората искат той да ги използва в полза на страната. Това е рационално и едновременно емоционално чувство - хората се доверяват на своя лидер.   - не защото е принципно невъзможно, а защото това е обективна реалност. Свързана не само с личните качества на Путин и опит, но и с това че нито един от конкурентите му не може да се формулира идеологическа платформа, която да се превърне в по-привлекателна за избирателите. Имаше повече или по-малко либерални, комунистически и патриотични програми - но те, както и техните носители, загубиха пред разбирането на Путин за патриотизма.   или че ситуацията в неговата страна е удовлетворителна за избирателите - просто всички разбират, че Путин няма да се успокои и да спре.   И няма политически мерки, до които Путин да не прибегне при постигането на тази цел.  \"  Трябва да използваме тази историческа възможност, както и да се възползваме от нашите постижения във всички области, за да направим това. Но, разбира се, хората трябва да разберат какво ще правим\", заяви Путин по време на митинг, когато стана известно за победата му.  \"  И за това трябва да почувстваме всеки гражданин на страната \", напомни той и обобщи: \"Ще помислим за бъдещето на нашата голяма родина, за бъдещето на нашите деца. И при това, ние със сигурност сме обречени на успех. Заедно ще извършим мащабна работа в името на Русия. \"   - властите сами направиха всичко, за да осигурят прозрачност както на самото гласуване, така и при преброяването. И за целта трябваше да се преодолеят установените навици на регионалните \"елити\" в някои региони - които не искаха да разберат, че чрез \"наливането на гласове\" те вредят не само на своята власт, но и на имиджа на властите като цяло. Твърденията за измами на изборите, разбира се, вече са изразени от някои от кандидатите - но това е съдбата на губещите.   - имаше излъчване на живо по Интернет от този сайт, в който се събраха много политически технолози, политици и журналисти. На следващите президентски избори интернет вече няма да бъде просто място за получаване на информация - вероятно е гласуването да се състои вече във виртуалното пространство.   - след встъпването в длъжност. Владимир Путин, който отговаряше на въпрос за новото си правителство, заяви, че ще започне да мисли подробно още от днес: \"Ще помисля какво и как да направя. Мисля, че всички промени ще настъпят след встъпването в длъжност. \"  Новият президентски мандат на Путин ще бъде на промени, чийто мащаб ще надхвърли всичко направено по-рано от него.   \r\n  ", "date": "2018.03.21", "title": "Защо Путин е толкова успешен?"}
{"url": "http://www.classa.bg/%D1%81%D0%B2%D1%8F%D1%82/item/379906-%D0%B2-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8%D1%82%D0%B5-%D0%BD%D0%B0-%D0%B5%D1%81-%D1%81%D0%B5-%D0%B3%D0%BE%D0%B2%D0%BE%D1%80%D0%B8-%D1%82%D0%B2%D1%8A%D1%80%D0%B4%D0%B5-%D0%BC%D0%BD%D0%BE%D0%B3%D0%BE-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8", "text": "Английският език има твърде голям превес в Брюксел, особено с наближаващото излизане на Великобритания от ЕС, каза френският президент Еманюел Макрон и обеща да се бори за по-широко използване на френския в институциите на ЕС, предаде Ройтерс. По данни на Международната организация на франкофонията по света има 274 милиона френскоговорящи.      Така френският е петият най-говорен език и четвъртият най-използван в интернет. Френският дълго време доминираше в централата на ЕС в Брюксел, но английският стана вездесъщ в европейските институции, особено след приемането на източноевропейски членки през 2004 г., отбелязва Ройтерс, цитирана от БТА. \"Ситуацията сега е доста парадоксална. Английският вероятно никога не е имал толкова силно присъствие в Брюксел в момент, когато обсъждаме Брекзита.    Тази доминация не е неизбежна. От нас зависи да установим някои правила, да присъстваме и да превърнем френския в езика, с който човек получава достъп до редица възможности\", каза Макрон. Макрон, който за разлика от повечето предишни френски лидери често говори на английски при посещенията си в чужбина, увери, че това не е кампания против английския, а за насърчаване на многоезичието. Той заяви, че подкрепя идеята всеки в Европа да изучава по два чужди езика и че Франция ще увеличи усилията си в преподаването на френски на европейски официални лица. Председателят на Европейската комисия Жан-Клод Юнкер написа в Туитър, че е \"въодушевен поддръжник на многоезичието\".    \"Защо езикът на Шекспир да е по-висш от този на Волтер? Допуснахме грешка, като станахме толкова англицизирани\", каза Юнкер на френски за телевизия Франс 5.Той обаче добави: \"Английският се превърна във всекидневен работен език в институциите на ЕС. Брекзитът с нищо няма да промени това, понеже тези, които не идват от западната част на Европа, са свикнали да говорят на английски.\"", "date": "2018.03.21", "title": "В институциите на ЕС се говори твърде много английски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379907-%D1%81%D0%B2-%D0%BA%D0%B8%D1%80%D0%B8%D0%BB,-%D0%B5%D0%BF%D0%B8%D1%81%D0%BA%D0%BE%D0%BF-%D0%BA%D0%B0%D1%82%D0%B0%D0%BD%D1%81%D0%BA%D0%B8", "text": "    Свети Кирил бил родом от Антиохия . Той бил ученик на   и от него бил поставен за Катански епископ в Сицилия. Добре и богоугодно пасял той своето стадо, обръщал неверните в Христовата вяра и извършил много чудеса, от които ще споменем само едно.     В тази местност имало извор, от който течала горчива вода; но светителят Кирил, като се помолил на Бога, превърнал нейната горчивина в сладост. Като видял това, началникът елин, който бил идолопоклонник, повярвал в Христа, а заедно с него повярвали и още много други.   Достигнал дълбока старост, свети Кирил тихо и блажено починал и бил погребан с чест на този остров (Сицилия), като подава изцеление на тези, които прибягват към него.", "date": "2018.03.21", "title": "Св. Кирил, епископ Катански"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379908-21-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1191 г. - Целестин III става римски папа.     1201 г. - Българо-византийски войни: Започва Обсадата на Варна.   1413 г. - Хенри V става крал на Англия.   1590 г. - Персийско-османска война (1578-1590): Сключен е мирен договор, с който Персия признава османските завоевания.   1684 г. - Италианският астроном Джовани Доменико Касини открива Диона и Тетида - естествени спътници на Сатурн.   1772 г. - Създаден е окръг Нортъмбърланд в щата Пенсилвания, САЩ.   1804 г. - Обнародван е Наполеоновият кодекс.   1857 г. - При земетресение в Токио, Япония загиват над 100 000 души.   1871 г. - В имението си край Крайова е убит видният възрожденец доктор Петър Берон.   1871 г. - Журналистът Хенри Мортън Стенли започва своето странстване, в опит да открие мисионера и изследовател Дейвид Ливингстън.   1895 г. - Прожектиран е първият филм на Братя Люмиер - \"Работници напускат фабриката Люмиер в края на работното време\", който трае 46 секунди.   1908 г. - Френският пилот Анри Фарман пилотира първия самолет с пасажери.   1909 г. - В Румъния е приет закон, задължаващ изселващите се от Северна Добруджа българи да продават земите си по занижени цени на държавата.   1919 г. - Създадена е Унгарската съветска република.   1922 г. - Приет е Закон за общ български правопис.   1930 г. - Извършен е първият полет на тежкия бомбардировач ТБ-3, използван от ВВС на СССР през 1930-те години и от времето на Втората световна война.   1933 г. - Ден на Потсдам.   1942 г. - Извършен е първият полет на съветски едноместен едномоторен изтребител Ла-5, използван по време на Втората световна война.   1946 г. - Първото правителство на Отечествения фронт подава оставка.   1963 г. - Затворът Алкатрас, разположен на остров в Санфранциския залив, е закрит.   1964 г. - Димитър Димов става председател на Съюза на българските писатели.   1966 г. - поставя се началото на традиционния празник на град Кюстендил, известен като \"Кюстендилска пролет\".   1969 г. - САЩ извършват ядрен опит на полигона в Невада.   1969 г. - Състои се премиерата на българския игрален филм Мъже в командировка.   1980 г. - Американският президент Джими Картър обявява бойкот на Летни олимпийски игри 1980 в Москва в знак на протест срещу нахлуването на СССР в Афганистан.   1986 г. - Георги Атанасов става министър-председател на България на мястото на Гриша Филипов.   1988 г. - Самолет Боинг 747 на американската компания \"Пан Ам\", извършващ полет 103 по линията Лондон - Ню Йорк експлоадира във въздуха над Локърби - Шотландия. Загиват 243 пасажера, 16 човека екипаж и 11 жители на Локърби.   1991 г. - Преустановено е награждаването с орден Георги Димитров.   1999 г. - След 478-часово пътешествие Бертран Пикар и Брайан Джонс стават първите хора обиколили Земята с балон.   2001 г. - Военният министър Бойко Ноев подписва споразумение с генералния секретар на НАТО лорд Джордж Робъртсън за преминаване на войски през българска територия и за създаване на военни бази.   2003 г. - Започват Битката за Ум Касър и Битката за Басра - първите битки от войната в Ирак.      ", "date": "2018.03.21", "title": "21 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379909-%D0%B2%D1%80%D0%B5%D0%BC%D0%B5-%D0%B7%D0%B0-%D0%B8%D0%B7%D0%B1%D0%BE%D1%80", "text": "В последно време очите на много от днешните „велики сили“ са обърнати към Балканите. Полуостровът отново е апетитна сфера за влияние. Нищо чудно – регионът е един от ключовете в борбата за световно господство. И за „покоряването“ му се използват най-различни инструменти: от военното сътрудничество до опитите да се поеме контрола върху икономическото развитие на страните от тази част на Европа.    Лека-полека Сърбия, Черна гора, Македония, Хърватия, България и Албания попадат във властта на най-големите играчи на международната политическа сцена.  България, която понастоящем председателства Съвета на ЕС, особено привлича вниманието на световните лидери.  От началото на тази година Евросъюзът активно се опитва да разшири границите си, като за целта дори прие стратегия за Западните Балкани и ясно определи условията за евентуално присъединяване на балканските страни. Основно място сред тях заемат въпросите за сигурността в ЕС, за по-нататъшното развитие на тези държави, както и санкциите срещу Русия.  В този контекст България се намира в доста трудна ситуация. От една страна, тя трябва да пази интересите на ЕС, а от друга – да лавира ловко в отношенията си с Русия, които традиционно се считат за близки, колкото и да са изстинали в последно време.  И какво се получава – българският външен министър Екатерина Захариева изразява подкрепата си за Великобритания в санкциите й срещу Русия, а по-късно посланикът на България в Русия Бойко Коцев заявява, че в София са поканени няколко руски министри, които да подобрят отношенията между двете държави.  Трябва да сме наясно, че ако страната ни хукне да гони два заека, много е вероятно да не хване ни един!", "date": "2018.03.21", "title": "Време за избор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379910-%D0%B7%D0%B0%D1%80%D0%B0%D0%B4%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%B8-%D0%B2-%D1%85%D1%8A%D1%80%D0%B2%D0%B0%D1%82%D0%B8%D1%8F-%D1%81%D0%B5-%D0%BA%D0%B0%D1%80%D0%B0%D1%82", "text": "             Кои са главните противници на Истанбулската конвенция в Хърватия?    Това е шарена коалиция от различни организации, сред които няколко свръхконсервативни НПО. Разбира се, и организации, които пропагандират един традиционен образ на семейството, на мъжа и на жената. Те твърдят, че са против „лудостта на модернизацията\". Интересно е, че сред противниците на Конвенцията са и вдовиците на ветераните от войната. И, разбира се, Католическата църква, която има голямо влияние в Хърватия - 86% от хърватите се самоопределят като католици.    А какви са аргументите на противниците на Конвенцията?    Аргументи е силно казано. Не става дума толкова за факти, колкото за мнения. Споделят се многобройни предразсъдъци, изказват се обобщения, които изобщо не се опират върху фактите и върху съдържанието на Истанбулската конвенция. Всичко се съсредоточава върху интерпретацията на Конвенцията. Любопитно е например твърдението на противниците, че ако Конвенцията бъде ратифицирана, тогава тази ултралиберална, така наречена „джендър-идеология\" ще подкопае хърватските традиции и ценности. И дори ще ги унищожи. Твърдят още, че, видите ли, всеки мъж, който се смята за жена, ще може да ходи в дамската тоалетна, че еднополовите бракове ще бъдат узаконени, а малките деца още от детската градина ще учат за джендър и ще ги карат свободно да избират сексуалната си идентичност. Това са така наречените „аргументи\".   Кадър от София: протест срещу Истанбулската конвенция    Какви са политическите измерения на дебата около Истанбулската конвенция?    Цялата работа доста се разрасна и се стигна до истински сблъсък в хърватския парламент. Не изключвам дори възможността сегашното хърватско правителство да падне в близките дни. Министър-председателят Андрей Пленкович, бивш евродепутат, настойчиво се застъпва за ратифицирането на Конвенцията, може би още идната седмица. Той иска да се наложи по този въпрос. Но вътре в неговата партия, Хърватската демократична общност, която членува в ЕНП, съпротивата е много силна. Той се опита да успокои своите вътрешни противници с обещанието, че към Конвенцията ще бъде добавен допълнителен текст за дистанциране от джендър-идеологията. Той твърди, че по този начин Истанбулската конвенция ще бъде в съзвучие с хърватската конституция. Но това не успокои критиците, съпротивата е голяма. Много по-голяма, отколкото примерно срещу корупцията в Хърватия. Освен това и опозицията играе недостойна роля. Предишната управляваща партия, социалдемократите, пропусна да ратифицира Конвенцията по време на последния си мандат, а сега се обявява против, защото се опасява, че допълнителните клаузи ще обезсилят Конвенцията. Макар че тези клаузи всъщност няма да имат никакво правно значение.    Как се отнася населението, как се отнася обществеността към цялата тази дискусия?    Наблюдаваме как се развива дискусията, най-вече в социалните мрежи, където споровете са много остри. Там обаче се спори за нещо, което само малцина са чели. Роля играят главно предразсъдъците. На тези предразсъдъци, които противниците на Конвенцията обявяват за „аргументи\", трябва да се възразява с факти. А това не са способни да сторят дори депутатите в хърватския парламент. Както се видя на дебатите, самите депутати изобщо не са чели Конвенцията. Та се наложи министър-председателят да ги призовава: „Моля Ви, прочетете я, вижте за какво става дума и нека да го обсъдим\". В обобщение, както казах: много предразсъдъци, малко факти.      И накрая: как в Хърватия се гледа на проблема с домашното насилие, какво е отношението на обществото?    За съжаление този проблем го има и обществото добре знае това. Статистиката е ужасяваща. Според последните официални данни, през 2016 година е имало 20 убити жени. А за последните години над 300 жени са били убити при домашно насилие, като е имало и стотици опити за убийство. В повечето случаи извършители са били най-близките хора: съпрузи, партньори, дори синове. Това е тема-табу в едно общество, което възприема себе си като консервативно и традиционно. Много жени, особено в селските региони, имат сериозен проблем с насилието. Тъкмо те са класическите жертви. Обикновено нямат възможност да се съпротивляват, няма свидетели, няма и социални домове за жени, бягащи от насилие. Ясно е, че трябва да се подобри законодателството - по този въпрос управляващата партия и опозицията са на едно мнение. Но засега в тази посока не се предприема почти нищо и затова положението не се подобрява. А най-вече - не се върши почти нищо, за да се подобри превенцията срещу домашното насилие.", "date": "2018.03.21", "title": "Заради Истанбулската конвенция: и в Хърватия се карат"}
{"url": "http://www.classa.bg/%D1%81%D0%B2%D1%8F%D1%82/item/379903-%D0%B1%D1%80%D0%B5%D0%BA%D0%B7%D0%B8%D1%82-%D0%BE%D1%82%D1%81%D0%BB%D0%B0%D0%B1%D0%B2%D0%B0-%D0%B0%D0%B2%D1%82%D0%BE%D1%80%D0%B8%D1%82%D0%B5%D1%82%D0%B0-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BA%D0%B0%D1%82%D0%BE-%D0%BD%D0%B0%D0%B4%D0%B5%D0%B6%D0%B4%D0%B5%D0%BD-%D0%BF%D0%B0%D1%80%D1%82%D0%BD%D1%8C%D0%BE%D1%80", "text": "Британия има право да моли за международна солидарност по случая Скрипал. Но Брекзит отслабва авторитета на Британия като надежден партньор в реда, основан на правила, който тя се стреми да защити.   Две много важни за Британия срещи се състояха в понеделник в Брюксел.   Британската роля в първата среща беше разумна и конструктивна. Във втората обаче беше пълна противоположност - глупава и деструктивна. Взети заедно, срещите илюстрират международната рана, която съвременна Великобритания причинява на себе си (и на Европа) в резултат от вота за Брекзит.     На първата среща, външните министри от ЕС, включително британският, се опитаха да нанесат последните щрихи по декларация за Русия след отравянето на Скрипал и преизбирането на Владимир Путин. Имаше разногласия и различни акценти, но крайният резултат беше успешен, полагайки още една тухла в стената.   Срещата беше поредната от серия международни усилия след престъпленията в Солсбъри за сплотяване на съюзниците около единен отговор на случая Скрипал. Тези усилия включваха съвместната декларация на Обединеното кралство, Франция, Германия и САЩ миналата седмица, лобирането във Вашингтон за по-ясно изразена подкрепа от администрацията на Тръмп и резолюция на НАТО в подкрепа на Великобритания.     На втората среща, преговарящите от ЕС и Обединеното кралство обявиха споразумение по условията за 21-месечен преходен период на Брекзит, по време на който Великобритания ще продължи да се възползва от условията на единния пазар и митническия съюз на ЕС, макар и губейки ролята си в органите за вземане на решения.     Добрата новина е, че договорките за преходния период оставят Обединеното кралство в синхрон с ЕС до края на 2020 г. по общите икономически и търговски проблеми - това е по-добре от обратното. Лошата новина е, че опитът на правителството да представи това като “прилагане” на смислени нови отношения с Брюксел напълно се провали. Сделката за прехода за пореден път поставя основния въпрос: какъв е смисълът на това отчуждаване за Великобритания?   Пред лицето на кризи като европейските връзки с Русия и твърде различните британски отношения с ЕС, една разумна модерна Великобритания щеше да се постарае да възприеме последователен стратегически подход. Щеше да има общ фактор, залегнал и в двата подхода: стратегическото признание на важното значение на защитата на международните правила в Европа в полза на всички национални държави.   Дългосрочната цел е да се укрепва и възнаграждава международен ред, основан на правила, и да се наказва агресивното нарушение като това на руския президент Владимир Путин.   Реакцията на Британия на отравянето на Скрипал беше общо взето правилна.   Жизненоважно е да се заяви колективно, че подобни опити за убийство, особено когато включват химически агенти, са недопустими. Всички политически действия трябва да бъдат насочени към това да покажат цената на излизането извън тези правила. Важно е да се използва договорен процес на съгласуване, да се намери правилния тон и да се избегне лицемерието. Като цяло, Британия следваше този път.   Това има по-широко значение след преизбирането на Путин, защото макар че неговата победа на изборите в неделя беше напълно очаквана и предвидима, тя служи като напомняне, че либералните демокрации трябва да играят дългосрочна игра в състезанието с авторитарните режими. Справянето с Русия ще остане сложно години занапред.   Стратегическите алианси между европейските страни са жизненоважни, за да бъде успешен продължителният процес на защитаване на либералната демокрация от руската и други заплахи. В това състезание европейското единство е от ключово значение, за да не се допусне отделни европейски страни да станат площадки за игрите на Путин.   Не може да има никакво съмнение, че Британия ще направи по-ефективен принос в този общ подход, ако Европа вижда в нея надежден съюзник. И все пак поради Брекзит това не е така.   Брекзит не само обижда съюзници и съседи, правейки ги по-малко склонни да се отзоват когато Британия моли за помощ, но и активно отслабва либералния ред, основан на правила, като прави спазването му от страна на Британия не толкова сигурно и като отслабва цялостния авторитет на системата.   Точно това се опитва да направи правителството на Тереза Мей в преговорите за Брекзит и точно това се опитват да защитят Мишел Барние и колегите му. Великобритания е права да иска подкрепа по аферата Скрипал. Но принципът “всички за един, един за всички” е реципрочен принцип. Точно затова Брекзит е такава заплаха, не само за Великобритания, но и за основните и общи интереси на Европа в сферата на сигурността.", "date": "2018.03.21", "title": "Брекзит отслабва авторитета на Британия като надежден партньор"}
{"url": "http://www.classa.bg/%D1%81%D0%B2%D1%8F%D1%82/item/379904-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B7%D0%B0-%D0%BD%D0%B5%D0%B3%D0%B0%D1%82%D0%B8%D0%B2%D0%BD%D0%B8%D1%82%D0%B5-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8-%D0%BE%D1%82-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D1%9D-%D0%B2-%D0%BD%D0%B0%D1%82%D0%BE", "text": "Русия предупреди Македония за негативните последици за регионалната сигурност и двустранните отношения от присъединяването на републиката в НАТО.   Това заявиха от руското външно министерство след срещата на заместник-министъра на външните работи Александър Грушко с македонския посланик в Москва Гоце Караянов.     „Имаше обмяна на мнения за положението на Балканите. От руска страна подчертаха негативните последици за регионалната сигурност и двустранните отношения от плановете за въвличането на Република Македония в НАТО“, посочиха от дипломатическото ведомство.     Едновременно с това събеседниците са потвърдили готовността да си сътрудничат в сферите, представляващи взаимен интерес. „Отбелязано е важното значение на възобновяването на работата на междуправителствената руско-македонска комисия за търговско-икономическо и научно-техническо сътрудничество“, подчертаха от руското МВнР.  ", "date": "2018.03.21", "title": "Русия предупреди Македония за негативните последици от влизането ѝ в НАТО"}
{"url": "http://www.classa.bg/%D1%81%D0%B2%D1%8F%D1%82/item/379900-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BF%D1%83%D1%82%D0%B8%D0%BD-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8F%D0%B3%D0%B0-%D0%BE%D1%82-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82", "text": "           Преди няколко дни Вие заявихте, че с най-голяма вероятност може да се твърди, че Владимир Путин лично е дал указание да бъде отровен двойният агент Сергей Скрипал. С какви доказателства разполагат британското правителство и парламентът в подкрепа на това твърдение?    Мисля, че е много важно първо да кажем, че виновниците за случилото се не са нито гражданите на Русия, нито Русия. Не там е проблемът, а в Кремъл, в руската държава и в състоянието, в което се намира тя в момента. Това е и причината да направя това изявление. Експертите от нашата лаборатория \"Портън Даун\" стигнаха до заключението, че е използвана отровата \"Новичок\". А те се добри специалисти. Ние поканихме представители на Организацията за забрана на химическите оръжия да анализират пробите от нервнопаралитичното вещество. Трябва да бъде отчетено, че човекът, когото са искали да ликвидират - Сергей Скрипал - е идентифициран като мишена на атаката. Самият Владимир Путин заяви, че предатели като Скрипал трябва да бъдат отравяни. Освен това тази химическа субстанция се е произвеждала само в Русия...      Имате ли доказателства, че лично Путин е дал указанието? Защото досега никой не е обвинявал така пряко руския лидер.   Борис Джонсън: Да така е. Но се опасявам, че именно той е дал нареждането. Все някой трябва да носи отговорност. И ние във Великобритания смятаме, че доказателствата по престъплението ясно показват, че зад него стои руската държава. Както и в случая с Александър Литвиненко. Ако си спомняте, следите от полоний водеха към Русия. В крайна сметка отговорността за действията на руската държава носи Владимир Путин. Така че той не може да избяга от тази отговорност или да се дистанцира от нея.    Защо направихте това изявление без да дочакате резултатите от разследването? И нямам предвид само Вас, но и британското правителство?    Ние предоставихме проби на специалистите от Организацията за забрана на химическите оръжия. Лично аз им имам пълно доверие, както и в резултатите от тяхната работа. Ще ви кажа и причината, поради която искам да продължа това дело: ние натрупахме много лош опит с Русия, с начина по-който се държи руската държава при управлението на Путин. Особено когато възникнат проблеми като този. Преди 12 години в Лондон беше извършено покушение срещу Александър Литвиненко. Тогава това беше извънредно събитие. При покушението беше използван радиоактивен полоний. Великобритания проведе много дълго и деликатно разследване. Ние решихме да си сътрудничим с руското правосъдие за екстрадирането на главните заподозрени Луговой и Ковтун. В крайна сметка получихме саркастичен отказ те да бъдат привлечени към съдебния процес. Сега сметнахме, че е много важно да вземем решение и да покажем, че ако Русия възнамерява безотговорно да използва нервнопаралитично вещество, каквото не е използвано в Европа от края на Втората световна война насам, за нея това ще има сериозни дипломатически последствия.    Вие твърдите, че източникът на \"Новичок\" е Русия. Как успяхте да установите това толкова бързо? Има ли във Великобритания мостри от това вещество?    Проведохме разследването възможно най-бързо. Нека Ви кажа пределно ясно: преди две години, когато станах външен министър, си поставих за цел да протегна ръка на Русия. И го направих, когато посетих Сергей Лавров - въпреки че някои хора тогава ме уверяваха, че това е напълно безполезно. Но аз исках да пробвам, защото искрено смятам, че Русия е невероятна страна, фантастично място. И сега ми е болно, като гледам какви отношения възникнаха между нас. Станалото сега ме огорчи дълбоко. Но когато видях доказателствата, имам предвид заключенията на специалистите от лабораторията \"Портън Даун\"...    Значи те разполагат с проби.  Да, и те бяха абсолютно сигурни в своите заключения. Лично ги попитах, дали са напълно сигурни. И те ми отговориха, че няма никакво съмнение. Ние не разполагаме с много други възможности, освен с това, което направихме. Искам да кажа и това, че сега усещаме значително повече солидарност от страна на международната общност, отколкото преди 12 години при отравянето на Александър Литвиненко.   Двете жертви - Сергей Скрипал и дъщеря му Юлия    В интервюто, което дадохте в неделя, казвате, че бихте искали конструктивно сътрудничество с Русия по случая Скрипал. Как си представяте това сътрудничество, след като открито обвинихте Путин?    Те имаха избор - казахме им, че е използвано веществото \"Новичок\", и че ако имат рационално обяснение за това, как то е изчезнало от техните лаборатории, за да стигне до Солсбъри, тогава нека си сътрудничим и заедно да установим истината. Ако обаче не получим обяснение, тогава ще приемем, че това е било действие на руската държава. Не получихме никакъв отговор.    От Кремъл казват, че искат да получат достъп до материалите по делото. Ще дадете ли тази възможност на руските следователи?    На първо време ще изчакаме разследването на техническите експерти от Организацията за забрана на химическите оръжия. Ще видим до какви изводи ще стигнат. Такава е приетата в такива случаи процедура, която сме длъжни да спазваме съгласно Конвенцията за забрана на химическите оръжия. От друга страна съм длъжен да кажа, че руската позиция по отношение на \"Новичок\" става все по-странна. От руския посланик в ЕС първо научихме, че руснаците никога не били произвеждали \"Новичок\". После последва друго официално изявление, според което те все пак го били произвели, но всички запаси били унищожени. После пък беше казано, че запасите били унищожени, с изключение на малки количества, които биха могли да попаднат в страни като Швеция, Чехия, Словакия, САЩ, а може би и във Великобритания. Изглежда, че руският посланик в ЕС искаше да каже, че количества от \"Новичок\" са били във Великобритания. Мисля, че руснаците трябва да изяснят този въпрос. Ако режимът на Путин може да внесе яснота по въпроса, или да обясни какво се е случило, ние сме готови да го изслушаме с цялото си внимание.    Отказало ли е британското правителство достъп на руски дипломати до Юлия Скрипал, която е руска гражданка? И ако да, какви са причините за това решение?  Не съм убеден, че трябва да защитавам това наше решение. Позволете ми само да кажа, че събраните от нас данни говорят, че агенти на руската държава са се опитали да убият и Юлия Скрипал, и баща ѝ. Така че нашата задача в момента е да ги защитим, доколкото е възможно.   През 2006 г. Александър Литвиненко беше отровен с радиоактивен полоний - също на британска земя    Вие изгонихте 23-ма руски дипломати. В отговор Русия също експулсира същия брой дипломати. Какви други мерки ще предприемете в бъдеще?    Ние експулсирахме 23-ма дипломати - вероятни шпиони, маскирани като дипломати. Ще предприемам и редица други мерки. В частност ще засилим контрола по границите. Във Великобритания има редица закони, които ни позволяват да запорираме активите на лица, които не могат да докажат произхода на парите си. Във Великобритания съществува и Агенция за углавните престъпления, която може да се заеме с тази работа. Но Великобритания е страна, спазваща върховенството на закона. И никой политик не може да каже: заемете се сега с парите на еди кой си човек. У нас така не става. Ние обменяме разузнавателни данни и информации с партньорите и приятелите по цял свят. Но винаги действаме на принципа за върховенството на закона.    Казахте, че сте почувствали силна поддръжка от страна на ЕС и САЩ. Смятате ли, че западните държави могат да предприемат радикални мерки, като например да се опитат да изключат Русия от Съвета за сигурност на ООН или да наложат нови санкции? : За промяна на състава на Съвета за сигурност е необходимо единодушното решение на същия този Съвет за сигурност и аз не вярвам, че Русия ще гласува за собственото си изключване. Но ние бяхме удивени от подкрепата и голямата солидарност с нас.Това, което искаме е, да работим с нашите приятели и партньори, да обменяме разузнавателни данни, да засилим нашата отбрана срещу дезинформации и кибератаки. И да преследваме хората, които са натрупали незаконно големи състояния. Но държа да подчертая, че целта не е да наказваме Русия. Ние искаме да покажем, че не сме безразлични към разрушителното, безотговорно и незачитащо човешкия живот поведение на Русия. Ние искаме да окажем натиск върху този политически режим, за да потърси той нови пътища. А такива пътища има. Има и надежда. Ако обаче ние просто позволим да се случват такива неща, няма надежда.", "date": "2018.03.21", "title": "Борис Джонсън: \"Путин не може да бяга от отговорност\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379901-%D0%BA%D0%B0%D0%BA%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D1%81%D0%BA%D0%B0%D1%82-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD", "text": "            Президентът Румен Радев изпрати още в понеделник поздравителен адрес до Владимир Путин по повод преизбирането му за държавен глава на Русия. Ден по-късно същото направи и премиерът Бойко Борисов. В това време българският министър на външните работи Екатерина Захариева, заедно с колегите си от целия ЕС, се солидаризира с Великобритания, осъди отравянето на бившия руски шпионин Скрипал, за което Западът обвини Русия, и декларира за пореден път, че не признава незаконната анексия на Крим. И въпреки че протоколните поздрави на президент и премиер са повече протоколни, отколкото поздрави, България отново напомня на объркана страна, която излъчва успоредно различни сигнали и не е съвсем сигурна къде точно е нейното място.   Усещането е още по-силно и заради неприкрития възторг на част от публичните фигури, предизвикан от четвъртата изборна победа на Путин. Лидерката на БСП Корнелия Нинова го поздрави за „огромната победа\". Съуправляващият Волен Сидеров забеляза „много добри примери за провеждане на избори\" и посъветва други страни да се учат. Червеният депутат Таско Ерменков обяви САЩ, Германия, Франция и целия ЕС за идиоти, като за доказателство посочи високия резултат на Путин в Крим. А лидерът на пловдивската БСП Георги Гергов, който се оказа и руски гражданин, наруши тайната на вота и обяви на всеослушание, че е гласувал за Путин.     Личните симпатии, традиционната любов към Русия и наследените шаблони за „дружбата\" не са достатъчни отговори. Защото всеки от цитираните (а изобщо не са само те) е политическо лице и с всяка изразена позиция отправя послание към своите избиратели. Възторгът от победата на Путин означава възторг от политическата му линия. А тя доведе руснаците до изолация, потисничество и бедност. Високият резултат на Путин не променя фактите - Русия днес е страна, с която почти никой не иска да бъде приятел, руснаците са лишени от голяма част от гражданските и политическите си права, а резултатът от всичко това е намалена покупателна способност и повишен дял на бедните. Гордостта от „величието на Русия\" със сигурност печели избори, но още по-сигурно е, че не решава споменатите по-горе проблеми.   Затова всеки, който днес държи да покаже на избирателите си колко много се радва от победата на Путин, е добре да бъде откровен докрай - и да прегърне също погрома над западния тип демокрация, враждебността към външния свят и готовността да предложи да хората лишения, вместо благоденствие. Симптоми за това в България вече има - през последните години се засилват атаките срещу неправителствените организации, работещи по утвърдения международен модел - прозрачно и на проектен принцип. Все по-чести са обвиненията към външни фактори за едно или друго неблагополучие в България. А призивите за здрава ръка, която да замести върховенството на закона и работещите институции, са едва ли не всекидневие. Честното отношение към българските избиратели изисква още сега всички фенове на Путин да кажат открито накъде искат да водят страната.     Радостта от победата на Путин включва и възхищение от „единството\" на руския народ. Но това единство се изразява в липса както на политическа конкуренция, така и на идеологическо съревнование в публичния дебат. За да стигне дотук, Русия отстрани един по един политическите противници на Кремъл, забрани или силно ограничи дейността на неправителствените организации в сферата човешките права, превърна най-големите медии в източник на мощна пропаганда. Мнозинството от руснаците просто няма къде да чуят различен глас, а какво остава да си представят някаква политическа алтернатива.   В България феновете на Путин питат: Защо Меркел да може, а той да не може да управлява толкова дълго? И никой от телевизора не им напомня, че Меркел нито е заглушила различното мнение, нито е променила конституцията в своя полза.     Феновете на Путин в България правят и това: опитват да представят България като жертва, която едва ли не целият свят иска да унищожи. То не бе Европа, която иска „да ни обезличи като нация\", то не бяха САЩ, които „ни изкореняват ценностите\", да не говорим за съседните държави...   Наскоро същите депутати от „Атака\", които бяха на гости на Държавната дума за изборите в Русия, започнаха да обясняват от трибуната на българския парламент, че за корупцията, бедността и демографската криза е виновна „западната либерална демокрация\". С уверения си ход по стъпките на „Атака\", и БСП вече убеждава избирателите си във враждебността на външния свят.       Когато чуете някой да призовава „държавата да се намеси\", без да обръща внимание на законността, на ролята на институциите и на общата бизнес среда, трябва да знаете, че тогава също става дума за явни или прикрити почитатели на Путин. И това го има в България. Разбира се, те не казват в прав текст, че искат да превърнат страната в изолиран остров на бедността - не е привлекателно все пак. На думи обичат демокрацията, но само като тапет - изглежда, че има избори, изглежда, че има плурализъм, изглежда, че има пазарна икономика.   Това са политическите послания на възторга от разгромната победа на Путин. Това споделят като ценности, на това се радват - тук феновете са искрени. Не докрай обаче. Защото привържениците на Путин никога няма да назоват открито резултатите от подобна политика - намалена покупателна способност, изтичане на капитали, ръст на бедността.", "date": "2018.03.21", "title": "Каква България искат феновете на Путин?"}
{"url": "http://www.classa.bg/%D1%81%D0%B2%D1%8F%D1%82/item/379902-%D1%82%D0%BE%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D1%83%D0%B1%D0%B8%D0%B5-%D0%B5%D0%B2%D1%80%D0%BE%D0%BF%D0%B0", "text": "            Новият германски министър на вътрешните работи не спира да подклажда обществения дебат. След като с едно свое интервю първо разпали дебата за исляма в Германия, сега Хорст Зеехофер, който е и министър на Родината, се обяви за прекратяване на действието на Шенгенското споразумение за неопределено време. \"Ако ЕС не започне ефективно да пази и контролира външните си граници, което в обозримо време не се очертава да се случи, дотогава ще имаме нужда от контрол по вътрешните граници\", обяви той.   С атаката си срещу свободното придвижване в Европа Хорст Зеехофер подбра точния момент: дебатът за бежанците и терористичните нападения в Париж, Брюксел и Берлин доведоха до известно ограничаване на свободата на придвижване в Шенгенското пространство. Заради терористичната заплаха, произтичаща от нелегалната миграция, четири страни - Швеция, Дания, Австрия и Германия - върнаха временно граничните контроли. ЕК одобри тази мярка под условие, че тя наистина ще бъде само временна.   С Шенгенското споразумение от 1995 година 26 страни се договориха да премахнат напълно граничните проверки по своите граници - 22 държави от ЕС плюс Норвегия, Исландия, Швейцария и Лихтенщайн. Това трябваше да бъде компенсирано със засилен контрол по външните граници.   Във връзка с частичното отменяне на действието на споразумението, еврокомисарят по въпросите на миграцията и вътрешните работи Димитрис Аврамопулос не спира да повтаря, че не бива така лекомислено да поставяме на карта свободата на придвижване в Европа. „Ако Шенген бъде погребан, ще умре и Европа\", предупреждава Аврамопулос.    Но също и България, която в момента държи ротационното председателство на общността, припомни тази отговорност на германските си приятели. Според ЕК и българското европредседателство, временните гранични контроли трябва да бъдат премахнати през май. Миналия месец българската външна министърка Екатерина Захариева припомни, че контролът по вътрешните граници пречи на икономиките на страните. България се надява до края на годината да бъде приета в Шенген.   Това обаче изглежда изобщо не тревожи Хорст Зеехофер. В интервю за „Велт ам зонтаг\" той дори заяви, че има нужда проверките да обхванат и други гранични пунктове. Ако той едностранно наложи разширяването на граничния контрол, с това може да си навлече неприятности от Брюксел. Защото всяка промяна на шенгенския регламент изисква единодушното одобрение на всички страни-членки. Тоест, ако Хорст Зеехофер продължи в същия дух, ЕК би трябвало да задвижи наказателна процедура срещу Германия за нарушаване на европейските договори.       Хорст Зеехофер рискува да предизвика и гнева на коалиционните партньори на ХСС от ХСС и ГСДП. Само преди няколко дни трите партии подписаха договора за съвместно управление, в който европейската политика на Германия фигурира като техен приоритет. Под документа стои и подписът на Хорст Зеехофер. В него между другото се казва и това:     Много социалдемократи сега се питат как идеите на Зеехофер се вписват в тази линия. Неговата цел за ефективен подход към нелегалната миграция всъщност може да бъде постигната чрез строг граничен контрол по външните граници на ЕС, вместо със затягане на контрола по вътрешните граници. Председателката на зелената фракция Катрин Гьоринг-Екарт също разкритикува остро Зеехофер. \"Изглежда той не е разбрал, че Германия не е изолиран остров, и че европейските проблеми трябва да бъдат решавани по европейски\".   Ако коалиционните партньори не се отвърнат от заявените си позиции, намеренията на вътрешния министър Хорст Зеехофер би трябвало да се натъкнат на силен отпор в широката коалиция. Защото точно по отношение на европейската политика залогът е огромен. И той се нарича доверието в Германия.", "date": "2018.03.21", "title": "\"Това може да убие Европа\""}
{"url": "http://www.classa.bg/%D1%81%D0%B2%D1%8F%D1%82/item/379899-%D0%BF%D1%80%D0%B5%D0%B2%D1%80%D1%8A%D1%89%D0%B0%D1%82-%D1%81%D0%B8%D1%80%D0%B8%D1%8F-%D0%B2-%D0%BA%D0%BE%D0%BB%D0%BE%D0%BD%D0%B8%D1%8F-%D0%B8%D0%BB%D0%B8-%D0%BF%D0%BE%D0%BD%D0%B5-%D0%B2-%D0%BF%D1%80%D0%BE%D1%82%D0%B5%D0%BA%D1%82%D0%BE%D1%80%D0%B0%D1%82", "text": "          Преди почти два месеца турските танкове навлязоха в Сирия. А от събота насам над кметството в Африн се развява и турското знаме. Ердоган обясни, че неговата страна в никакъв случай не идва като окупатор. Но знамето си е знаме: то е издигащ се високо в небето символ на властовите амбиции на Анкара.   Чуждите наблюдатели вече гадаят колко дълго ще останат турските войници в Африн. По-песимистично настроените припомнят, че Турция навлезе и в Кипър през 1974 година, и че до днес на острова има турски войници. Във всеки случай турското знаме вероятно още дълго ще се развява над Африн. Ердоган е твърдо решен да прогони кюрдските бойци от отдалечения на 100 километра град Манбидж. Значи още един град ще бъде обкръжен и обстрелван от турската армия. А след Африн вече знаем, че тя не изобщо не се церемони с цивилното население.     Защо ли? Войната в Сирия, разрушенията и смъртта предлагат чудесна възможност за преследване на всички, които в очите на Анкара са \"терористи\". Години наред режимите в Сирия, Иран и Русия използват това понятие като оправдание за разправа с противниците. Сега и Анкара с благодарност се възползва от тази възможност.   \"Терористи\" наистина е сериозен кандидат за \"анти-дума\" на годината - отдавна с нея се оправдава географското разширяване на действията. Самият Ердоган даде да се разбере, как ще протече по-нататък инвазията: \"Първо ще прочистим Африн, после Манбидж и областите източно от Ефрат до границата ни с Ирак\".     Прави впечатление, че правителството в Дамаск се държи изключително сдържано. Никой не обелва и дума за инвазията на съседната страна и не полага никакви усилия за защита на собственото население. Това, разбира се, можеше да се очаква от един режим, който години наред води брутална война срещу собствените си граждани. Но защо този режим не реагира под някаква форма в защита на своя териториален суверенитет?     Това може да означава, че Анкара и Дамаск отдавна може да са се договорили тайно. Сирийската държава е съсипана и просто не може да се противопостави на нашествениците. Русия и Иран също се държат резервирано. Вероятно е имало договорки и в тази посока. И Анкара се чувства окуражена да действа както си иска. Изглежда, че Ердоган не се стряска и от факта, че може да разгневи американците, които подкрепят кюрдите в Манбидж. Дали пък и тук не е имало тайни договорки?     След седем години война става все по-ясно, че географската карта на Сирия ще бъде прекроена. А с нея и картата на целия регион. Сирия ще се превърне в колония, или в най-добрия случай протекторат на своите непосредствени съседи Турция и Иран, както и на глобални сили като Русия.   В този смисъл в Сирия е в ход процес на глобално преструктуриране. И Анкара също иска да си осигури парче от тортата. А това означава, че в Сирия, както и в целия Близък изток, удря звездният час на автократите. И както изглежда - за дълго.", "date": "2018.03.21", "title": "Превръщат Сирия в колония. Или поне в протекторат."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379895-%D0%BC%D0%B5%D0%B3%D0%B7-%D0%B8-%D0%B0%D1%81%D1%8F-%D1%81%D0%B5-%D1%85%D0%B2%D0%B0%D0%BD%D0%B0%D1%85%D0%B0-%D0%B7%D0%B0-%D0%BA%D0%BE%D1%81%D0%B8%D1%82%D0%B5", "text": "Мегз избухна срещу Ася КаПчикова и намекна, че знае грозни истории за нея: „Измисля си, за да напишат някоя статия за нея. Ще я съдя!\" Както вчера писа БЛИЦ Ася Капчикова твърди, че топ дизайнерката Мегъз й дължи 1000 лв. Капчикова се е снимала за Мегз и не е получила хонорар. Изглежда Мегз е прочела материала и избухна в сторитата си в инстаграм срещу плеймейтката с думите: „Ася Капчикова твърди, че й дължа пари, защото се е снимала за бранда ми. Но искам да я попитам аз - къде е тази фотосесия, защото аз не съм я виждала.      Всеки може да провери - тя няма снимки за нас. Това са лъжи, нека покаже снимки\". Видимо изнервена красавицата прави кратки паузи, за да се успокои и продължава като разказва каква е реално ситуацията. Предаваме дословно думите й: „Знаете, аз съм супер искрена и никога не лъжа, дори с цената на това някои хора да кажат, че не съм добре. С Ася съм говорила само веднъж по работа. Бяхме на маса с общи познати и тя ми каза, че ще влиза във „Фермата\".      Попитах я колко пари искаш, за да носиш само дрехи във формата. Тя каза 600лв и дрехите остават за мен. Казах си - Супер, това е идеална оферта за прайм тайм на една от най-гледаните телевизии. Правим го. После Ася замина за Америка. Беше спечелила да гостува в имението Плейбой. Съсипах се да я търся, тя се върнала и влязла веднага във формата. Както и да е, свързах се с организацията, защото ги познавах от „Къртицата\" някога - екипът на Иван и Андрей.    Вкарахме й два куфара дрехи, въпреки, че вече беше влязла. И накрая госпожицата решила, че заради мисиите и е по-удобно да носи само спортни дрехи. И за целия й престои във формата сложи една моя рокля и една риза. Е, питам, ако визира тази ситуация и смята, че за това й дължа пари, колко пари трябва да ти дам бе Ася? При положение, че съм ти подарила два куфара дрехи и при положение, че за 600лв трябваше да носиш само мой дрехи, а ти не спази уговорката ни - сега колко да ти дам - 100лв.\"    Каканашева продължава да беснее в още 10 сторита и обяснява, че ще осъди Капчикова \"Но сега съм супер искрена, че ще я осъдя. Не защото ще взема някакви пари. Тя пари, така или иначе няма, за да ми даде. Но ще я осъдя, за да си наеме един адвокат и с разходите да се наложи да плати горе -долу толкова за колкото ме клевети\". Накрая амбициозното миньонче индиректно заплаши плеймейтката с нещо много по-страшно като намекна, че ще разкаже много грозни истории за нея: „...и съветвам такива момичета като Ася да спрат да си правят ПР на мой гръб.    Знам толкова истории, включително и за Ася. Но просто не ми се иска да ставам част от цялата тази помия. Ако взема да говоря какви ги вършат за суми дори по-малки от 1000лв. никога няма да могат да се оправдаят\".    Не можем да знаем какво се опитва да намекне Мегз, но със сигурност е достатъчно грозно, за да бъде дълбока тайна. Капчикова побърза да отговори на Миглена, като наблегна на парите си, но не каза нищо друго за втората част от скандала.    Тя сподели коментара си в Instagram: \"Ако нямаш страх от нищо поне имай страх от Господ, той вижда...на теб да ти тежи, как може да имаш толкова гнила и лъжлива душа! Сигурно и в Бесо не беше на среща с мен, и не прати дрехите, които дори лично не ми донесе в хотела, в който бяхме преди да ни вкарат във Фермата, сигурно не се кри после и само написа трябва да се засечем по трасето да ти дам парите и после рязко започна да си измиваш ръцето с PR ката ти, която постоянно лъжеше моята!    СРАМ НЯМАШ, А ДА НЕ КАЗВАМ И НА КОЛКО ОЩЕ ХОРА ДЪЛЖИШ ПАРИ! Ии ДА НЕ ЗАБРАВЯЯ ЕДНА ГОДИНА И ПОЛОНИНА СИ МЪЛЧАХ, ДАДОХ ТИ ШАНС, КАЗАХ СИ АБЕ МОЖЕ ДА ТИ СТАНЕ ГУЗНО...НО НЕ ДАЖЕ И ЛЪЖЕШ, ЗАСЛУЖАВАШ СИ ГО!!!\"", "date": "2018.03.21", "title": "Мегз и Ася се хванаха за косите!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379896-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D0%BC%D0%B0%D1%80%D1%82", "text": "Ще получите финансови приходи, приятни изненади и ярки впечатления в любовта. Всичко това, ще се превърне в красив калейдоскоп от чувства и емоции. Загуби са възможни, само за тези, които са прекалено безразсъдни и непоследователни в действията си. Вечерта, ще давате съвети на всеки, който иска да уреди личния си живот. Очаква ви дългоочаквано пътуване, което ще донесе само радостни емоции. Чакахте толкова дълго тази почивка, че ще летите от щастие, докато събирате куфарите. В областта на финансите, спестяването ще е приоритет, но не и до степен, да не купувате това, от което се нуждаете. Необвързаните имат шанс, да се влюбят и да завържат нов роман. Очаква ви важен, но приятен ден. Ще успеете да избягате от изпитанията на съдбата, които жестоко висят над вас. С чувство за хумор, гледайте на всичко, спрете да се самообвинявате и измъчвате от съмнения. Интересна културна програма ви очаква вечерта, така че не мислете да се отказвате. Предстои ви един натоварен ден, когато дори и за обедна почивка, няма да имате време. Въпреки че, точно за такъв ритъм на живот, сте мечтали. Особено, ако той разгръща пред вас много перспективи за кариера. Основното нещо е, не се конфронтирайте с другите, не натрапвайте мнението си и бъдете по-инициативни. В любовта не плувайте по течението. Ще имате нужда да осъзнаете всичко, което се случва наоколо. Анализирайте всяка своя стъпка и действие, за да излезете от трудните ситуации от победител. Романтична среща, ви очаква на път, след което ще искате да промените личния си живот. Във финансовата сфера, засега е тихо, но има вероятност да ви върнат стари дългове. Заемете се с организационни въпроси, укрепване на авторитета и решаване на битови проблеми. Ако трябва да подписвате важни документи, внимателно проверете всичко. В личния си живот, не пречи да установите ред, в противен случай, ще настане постоянна бъркотия. Възможни са проблеми с нервите и простуди. Ще ви измъчват неприятни спомени за човек, с когото неотдавна се сте се скарали. Ако се освободите от всички ненужни мисли, скоро ще намерите решение на този проблем. В работата всичко ще е изключително ясно, но с един от колегите ще трябва да поспорите на глас. Основното е, да не преминете на лична основа.   Не ви очаква прекрасен ден, тъй като, ще имате много работа. Имайте предвид, че няма да се отдалечите от задачите си, дори и по време на обедната почивка. Но ще може да докажете професионализма си и да очертаете перспективите за бъдещето. В областта на финансите, ще трябва да измислите такъв ход, че повече да получавате и по-малко да харчите.   Ще трябва непрекъснато да комуникирате с хората, както и да давате мъдри съвети на всички. Другите, ще разчитат на вас, ще ви вярват и най-важното, ще ви гледат с уважение. В семейния кръг, също ще трябва да действате като \"учител\". Много от вашите препоръки, ще бъдат от значение, особено за децата. Вечерта е идеална за срещи. Kомуникирайте повече с тези, на които бихте искали да направите отлично впечатление. Това могат да бъдат не само колеги или приятели, но и ваши почитатели. Днес мнозина ще ви вярват и ще бъдат убедени във вашата непоклатима честност. Романтично увлечение очаква тези, който не са обвързани в брак. Може би, ще решите да създадете семейство? Нещата в любовта, ще се развиват с бързината на вятъра. Дори ще се страхувате, докъде може да стигне всичко това? Покажете най-добрите си качества на избраника, така че да не се разочарова от нищо. Благодарение на интуицията си, ще може успешно да решите финансовите проблеми. Най-накрая ще получите това, за което сте работили дълго време. Очакват ви много приятни, ярки и светли събития. Само самите вие, трябва да гледате на света по-позитивно, а не да се гневите за всяка дреболия. Стремително ще се изкачват в кариерата тези, които не остават без работа. Ако поемете малък риск, успешно може да инвестирате в нов проект. Повече вярвайте на себе си, а не на онези, които ви обещават нещо.", "date": "2018.03.21", "title": "Дневен хороскоп 21 март"}
{"url": "http://www.classa.bg/%D1%81%D0%B2%D1%8F%D1%82/item/379897-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%BF%D0%B5%D1%88%D0%BD%D0%BE-%D1%82%D1%8A%D1%80%D1%81%D0%B8-%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D0%BC%D0%B0%D0%B9%D1%81%D1%82%D0%BE%D1%80%D0%B8", "text": "          През следващите пет години само в западната германска провинция Северен Рейн-Вестфалия цели 30 000 занаятчийски предприятия ще трябва да си търсят нови шефове. Причината: сегашните собственици искат най-сетне да излязат в пенсия. Намирането на наместник обаче се оказва трудно начинание. Манфред Рил от град Витен в Рурската област го знае от собствен опит. Неговата електротехническа фирма \"Рьослер\" върви много добре, има голям брой постоянни клиенти и общо 20 работници. Дъщерите му обаче не искат да поемат ръководството на предприятието. Нито пък четиримата му главни техници.      \"Предпочитат да останат на позицията, на която са сега\", казва в интервю за радио WDR2 70-годишният германец, който вече три години търси човек, който да го наследи начело на фирмата. \"В днешно време много хора предпочитат да не поемат рикове и да не носят отговорност, тъй като искат да имат повече време за семейството си\", обяснява в тази връзка Биргит Хемзинг от Занаятчийската камара в Дюселдорф.   Ако до две години не намери подходящ кандидат, Манфред Рил ще трябва да закрие предприятието си. Подобна съдба грози цели 4 000 занаятчийски предприятия в провинция Северен Рейн-Вестфалия. Проблем обаче е не само липсата на хора, които да поемат ръководството на дадена фирма, а най-вече недостигът на занаятчии като цяло.     \"При нас кандидатите за придобиване на занаятчийска квалификация преминават първо триседмичен стаж. За съжаление повечето се отказват от професията още през този период\", оплаква се собственик на занаятчийско предприятие пред радио WDR2. Водопроводчик от Кьолн пък признава, че много малко от кандидатите притежават нужните качества. Анжело Димперио, собственик на фирма за инсталация и ремонт на санитарна и отоплителна техника, е още по-директен: \"18 от 20 кандидати въобще не стават за тази професия\", казва той пред кьолнския вестник \"Експрес\".     Недостигът на майстори и техници се усеща и от клиентите. Много фирми отказват поръчки или пък ги изпълняват чак след месеци. Ако например се обадите през март, за да сменят крана на чешмата ви с по-модерен, вероятно ще ви отговорят, че могат да изпълнят поръчката чак през юли.      Ако пък ви трябва зидар, ще ви се наложи да чакате средно 11 седмици. За електротехник се чака най-малко 9 седмици. През последните години запитванията са толкова много, че редица занаятчийски предприятия в Северен Рейн-Вестфалия изобщо не приемат нови клиенти и откликват само при спешни случаи. Или пък изискват неприлично високи цени за дреболии. Потвърждава го Ерик Уве Амая от кьолнското сдружение \"Дом и собственост\": \"Някои предприятия нарочно посочват твърде високи цени за малки поправки - за да накарат клиентите сами да се откажат от поръчката си\".     Допреди десетина години занаятчийският бранш в Германия беше в застой. Покрай световната финансова криза обаче лихвите спаднаха значително, в резултат от което от 2010 насам в строителството се наблюдава истински бум. Все повече хора си строят собствен дом или пък се захващат с основен ремонт. А за това са нужни водопроводчици, електротехници, фаянсаджии, дърводелци, зидари...   Но бумът в строителството не е единствената причина за това развитие - все по-малко млади хора избират занаятчийски професии, защото предпочитат да завършат висше образование, вместо да се обучават три години за придобиването на професионална квалификация. \"Занаятчийството е много интересен отрасъл, пълен с вълнуващи професии. И заплащането е много добро. Често занаятчиите печелят дори повече от някои висшисти\", казва министър-председателят на Северен Рейн-Вестфалия Армин Лашет в интервю за WDR2. И добавя: \"Задача на политиката, на медиите и на занаятчийските организации е да подобрят имиджа на тези професии\".   Но как се стигна дотук? \"Години наред Организацията за икономическо сътрудничество и развитие твърдеше, че в Германия има твърде малко висшисти. И че човек има добри шансове за професионална реализация само ако получи добро образование\", казва Ханс-Петер Волзайфер от Занаятчийската камара в Кьолн във включване на живо по WDR2. И добавя, че именно това е причината за влошения имидж на професиите от занаятчийския бранш. \"Днес 60% от абитуриентите продължават образованието си във висши учебни заведения. И изведнъж няма достатъчно хора за цели 130 занаятчийски професии\", посочва експертът.     При това заплащането в този бранш не е никак лошо. Още по време на обучението си младежите получават заплата - за разлика от студентите. \"През третата година от професионалното си обучение занаятчиите получават 14 000 евро годишно\", казва Волзайфер и добавя: \"Освен това между заплатите на занаятчиите и на завършилите бакалавърска степен няма почти никаква разлика. А безработицата в занаятчийския бранш е само 1,6%\".   \"Крайно време е да се разделим с тази мания за още и още академици\", четем в коментар по темата на WDR4. \"Навсякъде казват: младежите трябва да следват, само с висше образование можеш да постигнеш нещо. И ето, че днес университетите са препълнени (...) В центъра на вниманието са все висшите учебни заведения. В новия коалиционен договор думата \"студент\" се среща цели 24 пъти, докато за \"обучаващ се за занаятчия\" става дума само два пъти - и то във връзка с това, че кандидат-занаятчиите получават безплатна карта за транспорт. (...) За да подобрят имиджа на занаятчийския бранш, за да направят тези професии по-привлекателни за младите хора, политиците трябва да свършат много повече. Само с безплатни билети няма да стане.\"", "date": "2018.03.21", "title": "Германия спешно търси десетки хиляди майстори"}
{"url": "http://www.classa.bg/%D1%81%D0%B2%D1%8F%D1%82/item/379898-%D0%BF%D1%83%D1%82%D0%B8%D0%BD-%D0%B8-%D0%B7%D0%B0%D0%BF%D0%B0%D0%B4%D1%8A%D1%82-%D1%81%D1%82%D0%B0%D1%80%D0%B0%D1%82%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B0-%D1%88%D0%BA%D0%BE%D0%BB%D0%B0-%D1%80%D0%B0%D0%B1%D0%BE%D1%82%D0%B8", "text": "          Как ли да се държим с този режим? Често ще чуете, че той ни е необходим за решаването на различни големи международни кризи. Но всъщност същият този режим често пъти разпалва въпросните конфликти, именно за да ни бъде „необходим\". Могъществото на Москва се състои главно в умението ѝ по всяко време да раздуха нов конфликт, да го ескалира и да го превърне в хронична язва. Примери колкото искаш – от Украйна до Сирия. В своя кръстоносен поход към възвръщането на имперското си величие Кремъл се превърна в покровител на диктаторите – и в заплаха за всички съседи на Русия, у които Путин съзира най-голямата от всички големи опасности: демокрацията.   Властническата система на Путин е несъвместима с идеите на либералната демокрация и поради това е сбъркана стратегията на всички онези, които апелират за търпениe, отстъпчивост и известни аванси в дипломатическото премерване на силите с Москва, защото се надяват на „промяна чрез сближаване\". Путин никога няма да престане да подхвърля бонбонки на всички, които мечтаят за пълно възстановяване на добрите отношения с Русия. Това си е старата съветска школа, която все още работи много успешно. И режимът на Путин вече няма да се промени, просто защото нито желае, нито може да се промени.     Разбира се, дори политиците на Запад, които добре осъзнават тази действителност, все пак трябва да използват всички възможности да насочат Кремъл отново в онзи дипломатически коловоз на сътрудничество, от който ще спечели и самата Русия. Но те трябва да се ръководят не от отстъпчивост, а от твърдост, не от разприте си, а от солидарността помежду си. Единство е нужно както по въпроса за санкциите срещу Русия, заради войната в Украйна, така и в отговор на кремълския опит да се внесе раздор чрез проекта „Северен поток\".     Западът съвсем правилно осъди нападението с бойно отровно вещество във Великобритания. Радващ е и фактът, че новият германски външен министър Маас не е представител на фракцията на наивниците в своята социалдемократическа партия. Но дори неговите недвусмислени изказвания не могат да замажат позора, който навлече на себе си, на своята партия и на цяла Германия един бивш канцлер от ГСДП (Герхард Шрьодер – б.ред.), който се постави в услуга на Путин.", "date": "2018.03.21", "title": "Путин и Западът: старата съветска школа работи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379894-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%85%D0%B8-%D0%B7%D0%B0-%D0%B8%D0%B7%D0%BD%D0%B5%D0%B2%D1%8F%D1%80%D0%B0", "text": "Когато се влюбите и узаконите връзката си, разменяте клетви за вечна вярност и наистина вярвате, че сте намерили единствения, човекът, с когото ще бъдете до края на живота си. Но понякога въпреки вярата в моногамността, се случва някой от двамата партньори, или и двамата, да кривнат от правия път и да изневерят.      Основната причина за изневяра е неудовлетвореността на първичните нужди от любов и сексуална задоволеност, пише independent.co.uk. Също така прекаленото обсебване от партньора и отнемането на необходимата за всеки човек свобода е сред главните причини да се стигне до изневяра.      Възможно е нарушаването на клетвите за вярност да не е породено от конкретен проблем във взаимоотношенията с половинката, а от комбинацията между твърде много алкохол и силно чисто физическо привличане към някого от противоположния пол. Ето и с кого най-често изневеряват мъжете според британско проучване:      Най-често мъжете слагат рога на съпругата си с бивше гадже - това разкриват 31% от анкетираните. 25% от изневерите пък се случват с колега, а 15% с роднина на половинката. 11 % от изневеряващите признават, че са съгрешили с приятелка на любимата си. Също толкова са и тези, които разкриват, че са изневерявали с непозната. Най-рядко - около 7 % от анкетираните, изневеряват със съседка.", "date": "2018.03.21", "title": "Най-големите заплахи за изневяра"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379892-%D1%81%D0%B5%D0%BA%D1%81%D0%B8-%D0%BC%D0%B8%D1%81%D0%BA%D0%B0-%D1%89%D0%B5-%D1%80%D0%B0%D0%B4%D0%B2%D0%B0-%D0%BE%D0%BA%D0%BE%D1%82%D0%BE-%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0", "text": "Феновете на Световното първенство по футбол това лято определено няма да страдат от липса на красиви гледни преди, по време и след мачовете. Това се отнася най-вече за двубоите на Полша, тъй като избраната за Мис Евро 2016 Марта Барчок обеща да пътува за Русия за срещите от Мондиала. Брюнетката бе сред най-често сниманите на Европейското във Франция, а феновете на спират да споделят снимките й две години по-късно.                          ", "date": "2018.03.21", "title": "Секси миска ще радва окото на Мондиала"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379893-%D0%B3%D0%B0%D0%B1%D1%80%D0%B8%D0%B5%D0%BB%D0%B0-%D0%B5-%D0%B3%D0%BE%D1%82%D0%BE%D0%B2%D0%B0-%D0%B7%D0%B0", "text": "Малко са нещата , които наистина могат да ни вдъхновят чак до края на работната седмица. В крайна сметка важното е човек да е жив и здрав.    Така той все някак ще намери начин да изкара до края, а през почивните дни всичко ще се нареди – пари и жени, нуждаещи се от ремонт на ... коли. Затова Габриела ти пожелава успешна седмица и предупреждава да не се изморяваш много. Все пак трябва да ти останат сили за почивните дни, за да обърнеш малко внимание ѝ на нея. Мацката си заслужава вниманието, няма слаба снимка в Инстаграм.                             ", "date": "2018.03.21", "title": "Габриела е готова за....."}
