{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/392905-%D1%82%D0%B5%D0%B0%D1%82%D1%80%D0%B0%D0%BB%D0%B5%D0%BD-%D0%B4%D0%B5%D1%81%D0%B0%D0%BD%D1%82-%D0%BE%D1%82-%D0%B2%D0%B0%D1%80%D0%BD%D0%B0-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0", "text": "  „Варна в София 2019“ е най-успешният гастрол на Варненския драматичен театър през последните 20 години – с тази равносметка приключи февруарският десант в столицата. При това става дума само за първата част от мащабното двумесечно турне с най-новите постановки на трупата.         2 500 зрители видяха през февруари „Драконът“, притча за въплъщенията на властта от Евгений Шварц, реж. Явор Гърдев (3 представления в Театър „София“), „Изборът на Марта“, комедиен трилър от Жорди Галсеран, реж. Георги Михалков, първа постановка в България (2 представления в Театър „Българска армия“) и „Приключения опасни със герои сладкогласни“, мюзикъл от Недялко Йорданов и Хайгашод Агасян, реж. Костадин Бандутов“ (2 представления в Театър „Театро“).     100% посещаемост (съобразно капацитета на залите) и приходи, които надвишават разходите оформят добрия финансов резултат от гастрола. Разбира се, далеч по-значима за твореца е високата оценка на публиката и критиците, която несъмнено представлява най-вярната естетическа мярка.     „Варненският театър мина като морска буря в София със спектакъла си „Драконът“, разпали способността ни да харесваме и се прибра у дома. Явор Гърдев, който във Варна изработи някои от хитовете си с национална стойност („Бастард“, „Марат/ Сад“, „Пухеният“, „Калигула“), сега ни сервира спектакъл по антисталиновата пиеса на Евгений Шварц, избирайки екип мечта. Жалко, че днес едно пътуване на театър е такъв голям лукс и публиката в столицата остава неинформирана, че и в провинцията се прави страхотно качествен театър. Къде другаде ще гледаме заедно на една сцена Михаил Мутафов, Михаил Билалов, Ованес Торосян и Стоян Радев (варненския артист с бистро сините очи и таланта да се прави на какъвто си ще)!“, пише Димитър Стайков в „Площад Славейков“.     Съпоставен с турнетата в София през последните 20 години, февруарският гастрол 2019 на Варненския драматичен театър, освен всичко останало, е и най-трудният в техническо отношение. Само строежът на „Драконът“ изисква 8 до 10 часа сериозна екипна работа от техническите служби, под ръководството на техническия директор Стоян Стоянов и дългогодишния главен театър-майстор Никола Колев. Неслучайно театърът получи номинация за наградата ИКАР на САБ за майсторско техническо осъществяване именно за сценографията на Свила Величкова за „Драконът“.      „Е дно от сценографските решения за огромни сиви въздуховоди, превзели като пипала на огромен митологичен звяр сцената, а и част от залата, е особено успешно като концепция на сценографа. Средата излъчва мрак и безнадежност, подобна на времето на написване на пиесата на Щварц, но и време сякаш посттехнологично. Съскащите огнени езици включени през специални инсталации на сцената разкъсват мрака, а червените пожарогасители допълват общата безрадостна картина. На този макабрен фон бялата рокля на Девойката и светлите дрехи на Героя ни дават ясни и категорични послания“, обобщава Деница Езекиева за най-новия брой на списание „ Homo Ludens” .       Дали номинацията ще се превърне в награда, ще стане ясно на 27 март, Световния ден на театъра. Тогава Михаил Мутафов ще бъде удостоен с Наградата за чест и достойнство на САБ. Едно изключително отличие, което толкова приляга на харизматичния актьор на Варненския драматичен театър.     През годината „Драконът“ ще гостува в Европейската столица на културата Пловдив (18 март), също в Благоевград, Плевен и други градове. Също предстоят турнета в страната за „Изборът на Марта“ и за „Приключения опасни със герои сладкогласни“, чиято следваща спирка ще бъде фестивалът „Вълшебната завеса“ в Търговище.     А софийските почитатели на варненските театрали вече знаят, че в рамките на тазгодишното турне ще гледат още две от най-новите постановки на Драматичен театър \"Стоян Бъчваров“ – камерните „Магьосническо езеро“ по „Чайка“ от Чехов, реж. Стоян Радев Ге.К. (Учебен театър НАТФИЗ, 16 март) и „Телефонът на мъртвеца“ от Сара Рул, първа постановка в България, реж. Петър Денчев (Театър „Крикор Азарян“, НДК, 17 март).  ", "date": "2019.02.22", "title": "Театрален десант от Варна в столицата"}
{"url": "http://www.classa.bg/%D1%81%D0%B2%D1%8F%D1%82/item/392899-%D1%82%D0%B5%D1%81%D0%BB%D0%B0-%D0%B5%D0%BB%D0%B8%D0%BC%D0%B8%D0%BD%D0%B8%D1%80%D0%B0-%E2%80%9E%D1%82%D0%B0%D0%B9%D0%BD%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5%E2%80%9C,-%D0%BA%D0%BE%D0%B5%D1%82%D0%BE-%D0%BF%D0%BE%D0%BD%D0%B8%D0%B6%D0%B0%D0%B2%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B5%D0%B4%D0%B8%D0%BD-%D0%BE%D1%82-%D0%BC%D0%BE%D0%B4%D0%B5%D0%BB%D0%B8%D1%82%D0%B5", "text": "Компанията за електрически автомобили Tesla елиминира наличието на по-евтина версия на Модел 3, заради която луксозното превозно средство щеше да се придобива през следващите няколко месеца на по-достъпна цена. Става дума за избора на стандартен пакет батерии. Според Фред Ламбер, журналист от специализирания портал Elektra, тази опция, която се счита за „тайно оръжие\" на компанията за завладяване на автомобилния пазар, вече не се намира на уебсайта на марката. Най-скъпата версия на Модел 3, която има батерия с дълъг живот и струва около $ 45 000, стана най-продаваният луксозен автомобил от 2018 г., според CNBC. Въпреки това, компанията имаше за цел да увеличи присъствието си на конвенционалния пазар, като намали разходите и пусне по-евтина версия, която би позволила по-масовата продажба на автомобила. Основателят на компанията, Илън Мъск, в началото на февруари дори обяви, че моделът ще струва около $ 35,000, благодарение главно на стандартната батерия и по-малко луксозния интериор. Според Ламбърт обаче, след като се елиминира тази възможност, планът на Тесла може да бъде отложен. Очевидно основният модел ще бъде достъпен до средата на тази година, според изявления на Мъск на миналата конференция. Там той говори за \"приближаване\" на термина, тъй като компанията трябва да работи още повече върху стратегиите си за подобряване на разходите за производство и общите разходи и по този начин да намали цената до предлаганата сума. Пълното изчезване на тази опция от уебсайта предизвика безпокойство сред клиентите, които вече са поръчали автомобила и сред феновете на марката, която възнамеряват да купят автомобила. Порталът напомни, че Мъск е известен с поставянето на кратки срокове за обявяване на важните събития на Тесла, често по-късно неизпълнявани. Медията посочва, че намаляването на цената на Модел 3 е истинско предизвикателство, с което съществува вероятност компанията да не може да се справи.", "date": "2019.02.22", "title": "Тесла елиминира „тайното оръжие“, което понижава цената на един от моделите"}
{"url": "http://www.classa.bg/%D1%81%D0%B2%D1%8F%D1%82/item/392900-%D1%85%D0%B0%D0%B8%D1%82%D0%B8-%D0%B2-%D0%BF%D0%BB%D0%B0%D0%BC%D1%8A%D1%86%D0%B8", "text": "Хаити рядко фокусира вниманието на международната общност и медиите. За разлика от Венецуела, Хаити няма петролни залежи и не може да предложи нищо, но живее в бедност, глад и хаос, които рядко заемат първите страници на вестниците. \"Най-бедната страна на американския континент представлява малък или никакъв интерес за високата политическа класа\", казва анализаторът Хавиер Родригес Карраско. \"Хаити е провалена държава, в която можете да оцелеете с два долара на ден, със спряла разрушена икономика и в цялата тази ситуация, къде е Организацията на американските държави? Къде са тоновете хуманитарна помощ, средствата, милионите долари, които са необходими на гражданите, за да имат достъп, например, поне до питейна вода? \" От 7 февруари ситуацията в Хаити бе изострена от демонстрациите, които отбелязаха годишнината на президента, който е изправен пред силна критика, че не е предприел ефективни мерки за облекчаване на реалността на своя народ. В допълнение, на масата е предполагаема измама с публични средства чрез PetroCaribe, платформа, чрез която карибската страна получава гориво от Венецуела на изгодна цена. „Решението за страната, в която бедността, добавена към корупцията, се превърна в неразделна част от знамето, е в много фактори, започвайки с разчупването на веригата на корупцията, търсейки достойни и честни хора, санирайки неустойчивата икономика и овластявайки честните институции, но преди всичко - в подкрепа отвън\", заключава експертът.", "date": "2019.02.22", "title": "Хаити в пламъци"}
{"url": "http://www.classa.bg/%D1%81%D0%B2%D1%8F%D1%82/item/392901-%D0%BF%D0%B5%D1%80%D1%81%D0%BE%D0%BD%D0%B0%D0%BB,-%D0%BD%D0%B0%D0%B7%D0%BD%D0%B0%D1%87%D0%B5%D0%BD-%D0%BE%D1%82-%D0%B3%D1%83%D0%B0%D0%B9%D0%B4%D0%BE,-%D0%B7%D0%B0%D0%B2%D0%B7%D0%B5-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2-%D0%BA%D0%BE%D1%81%D1%82%D0%B0-%D1%80%D0%B8%D0%BA%D0%B0", "text": "Венецуелският външен министър, Хорхе Ареаза, съобщи, че \"група чужденци и крадци\", рано сутринта в сряда са завзели помещенията на венецуелското посолство в Коста Рика. Ареаза поиска от правителството на Коста Рика да приложи Конвенцията за дипломатическите отношения и \"да гарантира функционирането и безопасността\" на дипломатическия персонал и помещения. След тези изявления Коста Рика изрази своето отхвърляне на събитията и описа като \"неприемливо навлизането на персонал, изпратен от самопровъзгласилия се президент Хуан Гуайдо, във венецуелското посолство в тази страна\". Заместник-министърът на външните работи на Коста Рика Лорена Агилар заяви, че това действие \"вреди на елементарните правила за уважение и доверие в рамките на международното право\" и припомни, че правителството му е предоставило срок от 60 дни на венецуелските служители да напуснат страната. Президентът на централноамериканската държава Карлос Алварадо Кесада призна венецуелския депутат за \"временен президент\" на 23 януари, в деня на самопровъзгласяването му. Венецуелските дипломати информираха, че властите в Коста Рика не са предоставили полицейска подкрепа нито на дипломатическия персонал, нито на резиденцията на посланика. \"Ще се опитаме да се погрижим сами официалната резиденция да не бъде завзета, но ще държим отговорно правителството на Коста Рика\". Те смятат това действие за \"враждебен и насилствен акт\", нарушаващ Виенската конвенция, която урежда дипломатическите отношения. \"Посолствата са неприкосновени и се ползват с имунитет\", казват специалистите, позовавайки се на международните договори. Според тях тази безпрецедентна ситуация може да се случи и в други страни", "date": "2019.02.22", "title": "Персонал, назначен от Гуайдо, завзе посолството на Венецуела в Коста Рика"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/392902-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2-%D0%BA%D1%83%D0%BF%D0%B8-%D0%BD%D0%BE%D0%B2%D0%B0", "text": "  \"Адванс Медиа Груп\" и MTG сключиха споразумение за Нова Броудкастинг Груп, събощиха за classa.bg от медията. То предвижда българската компания да придобие 100% от Нова Броудкастинг Груп АД.   „Адванс Медиа Груп\" ЕАД и шведската медийна група Modern Times Group (MTG) съобщиха, че е подписан договор за продажбата на Нова Броудкастинг Груп. Споразумението предвижда българската компания да придобие 100% от Нова Броудкастинг Груп АД.     Прехвърлянето на собствеността подлежи на регулаторно одобрение от страна на Комисията за защита на конкуренцията, а финализирането на сделката се очаква да е факт през второто тримесечие на 2019 г.   Георги Домусчиев, изпълнителен директор на „Адванс Пропъртис\" ООД: „Инвестицията ни в „Нова Броудкастинг Груп\" е стратегическа за нашия инвестиционен холдинг. Възнамеряваме да продължим успешното развитие на медията, опирайки се на качеството и доказания професионализъм на хората и мениджърите, работещи в групата на „Нова\". Неслучайно медията е водеща в страната. Възнамеряваме да поддържаме досегашната политика на „Нова Броудкастинг Груп\" за обективна публицистика, лоялност към зрителите и партньорите, както и високо качество на съдържанието и програмите\".   Йорген Линдеман, президент и главен изпълнителен директор на MTG коментира, че сделката е част от стратегическото решение да бъдат намерени нови собственици, които да инвестират в развитието на медийната група в България.", "date": "2019.02.22", "title": "Домусчиев купи Нова"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/392903-%D0%BF%D0%BB%D0%B0%D0%BC%D0%B5%D0%BD-%D0%BA%D0%B0%D1%80%D1%82%D0%B0%D0%BB%D0%BE%D0%B2-%D1%81%D1%8A%D0%B1%D0%B8%D1%80%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B5%D0%BA%D0%B8%D0%BF-%D0%B7%D0%B0-%D1%82%D1%80%D1%83%D0%B1%D0%B0%D0%B4%D1%83%D1%80-%D0%B2-%D1%81%D0%BE%D1%84%D0%B8%D1%8F", "text": "    И още ...   Оперната продукция \"Трубадур\" ще продължи колаборацията на Първия ни оперен театър с оперната академия на \"Райна Кабаиванска\". След участия в спектаклите на „Вертер\", „Турандот\" и „Дон Паскуале\", сега и в „Трубадур\" ще се включат ученици на Кабаиванска, която е обещала да присъства лично за спектакъла им на 24-ти февруари.      На сцената в главните роли ще пеят: Марили Санторо (сопрано, Италия), Ана Витория Питс (мецосопрано, Аржентина), Карло Сео (баритон, Корея), Давиде Риу (тенор, Корея) и Костадин Мечков (бас, България).     Премиерният състав е ясен: Граф Ди Луна - Кирил Манолов, Леонора - Радостина Николаева, Азучена - Иванка Нинова, Манрико - Даниел Дамянов, Ферандо - Светозар Рангелов, Инес - Баясгалан Дашням, Руиц - Ангел Антонов, Старият циганин - Антон Радев, Вестител - Слави Манов.     Маестро Лоран Кампелон е категоричен, че музикалната интерпретация ще търси максимално точното и автентично възпроизвеждане на нотната партитура. \"Има традиции да се отрязват твърде много части от партитурата, или да се добавят и дописват ноти. Такава практика често няма нищо общо с оригиналната партитура. Опитахме се да бъдем максимално верни на написаното от Верди, който е човек на театъра. Следвахме изключително точно идеята на композитора, защото, когато той указва темпо, корона, пауза – то това не е случайно написано, а има своето важно значение\", обяснява Кампелон.     Концепцията на режисьора Филипо Тонон е стъпила на естетиката на Средновековието, но осмислена и пресъздадена през светоусещането на Романтизма. Тонон определя продукцията като изключително красива. Благодарен е на академик Карталов за възможността да работи по проекти със Софийската опера и балет. „Това е едно прекрасно сътрудничество, което ни позволява да израстваме - дори режисьорски, търсейки най-адекватните и верни решения на съпоставянето на музиката и мизансцена.\"   Филипо Тонон казва, че решава да включи един танц, композиран от Верди. Изключително рядко е такова съчетание на операта с балетните номера. Създадените танцови номера са седем на брой и продължават почти 25 минути. В сегашната премиерна продукция на „Трубадур\" ще бъде представен един от тях, който е включен във второ действие. По думите на Тонон това ще предаде уникалност на спектакъла, който ще го отличи и по този принцип от другите, създавани до момента.   Джузепе Верди е привлечен от необичайния сюжет на драмата на испанския писател Антонио Гарсиа Гутиерес - \"Трубадур\". Заради романтиката - като експресия, чувства, развитие, цялостен заряд; заради кипящите страсти и ярко изразените действия, развръзка и обрати.   В творбата отчетливо манифестира темата за борбеността, героиката и душевната устойчивост. \"Трубадур\" е изключително ярка, чувствена, въздействаща и запомняща се опера. С достъпната си и бързо разпознаваема от широката публика мелодика, с емблематични арии и музикални ансамбли - превърнали се в част от символите на непреходната музикална оперна съкровищница, заглавието идентифицира една от най-популярните и обичани опери в света.   \"Трубадур\" е израз на огъня от непримирими противоборства, контрасти, стълкновение, но и дълбоки и невероятно красиви извисени чувства и преживявания на персонажите. Особена красота на музиката придава характерният национален колорит, защото много от темите са близки до народните мотиви.   Верди пише музиката само за 29 дни, запленен и увлечен от сюжета изцяло. По време на работата си над операта внезапно умира либретистът Салваторе Каммарано, което налага третото и четвърто действие да бъде дописано от поета Леон Бардаре. Много от мелодиите в операта стават любими революционни песни за народа на Италия.   Първото представяне на \"Трубадур\" е в Рим, в театър \"Аполо\" на 19 януари 1853 г. и веднага завоюва невероятен успех. Шедьовърът на Верди е представен в Болшой през 1972 г, а постановката е на немския режисьор Ерхард Фишер. На сцената е самата Елена Образцова и баритона Юрий Мазурок.   Сред световните емблематични постановки на „Трубадур\" трябва да бъде отбелязана премиерата по време Залцбургския фестивал, състояла се на 15 август 2014 г. Спектакълът бе предаван на живо в много страни. В главните роли се представиха Анна Нетребко и Пласидо Доминго. Спектакълът бе дело на латвийският режисьор , а на диригентския пулт застана Даниел Баренбой.   Меломаните със сигурност помнят и още една постановка - представена през март 2016 г. в Опера „Бастилия\". Сюжетът бе пренесен в периода на Първата световна война, а зрелищността, светлинната еферия и сценографията белязаха уникалността на постановката. В България „Трубадур\" е представена за първи път през 1914 година, а откъси от операта са играни още през 1891 година.   Традицията да бъдат представени италиански шедьоври ще бъде продължена с две изпълнения на „Реквием\" - Верди. Академик Карталов посочи, че „Дон Жуан\" на Моцарт ще бъде последната премиера от цикъла нови постановки на Софийската опера и балет за сезона.   С премиерата на балета „Легенда за езерото\" - на 15 март т.г., по музика на Панчо Владигеров, ще бъде отбелязана 120-годишнината от рождението на композитора.   След премиерата на 23-ти февруари, следващите спектакли на „Трубадур\" са на 26-и, 27-и и 28-и февруари от 19 часа, а представлението с ученици на Райна Кабаиванска ще се състои на 24-ти февруари от 16 часа. Билетите са в продажба на касата на Софийската опера и балет на ул.\"Врабча\" 1, чрез касите на EasyPay в страната, както и в интернет на адрес: operasofia.bg и в мрежата на eventim.bg .    ", "date": "2019.02.22", "title": "Пламен Карталов събира европейски екип за \"Трубадур\" в София"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/392904-%D1%82%D0%B2%D0%BE%D1%80%D1%87%D0%B5%D1%81%D0%BA%D0%B8%D1%8F%D1%82-%D0%BA%D1%80%D1%8A%D0%B3-%D0%B4%D0%B0-%D0%B2%D0%B8%D0%BD%D1%87%D0%B8", "text": "   е химик, художник и поет. Талантите ѝ се отключват след като завършва Силва метод. Прави десетина изложби като използва акрилна техника и рисува сакрална символна живопис. Пише космическа поезия, издадена в стихосбирката „Звукът на спиралата“, с която е приета в СНП. Изучава  Паневритмията, като издава монографията „Паневритмия, сакрална геометрия, торсионни полета“ с 26 графики и символи. Основната фигура в изследванията ѝ е тази на кардиоида. Това е графиката, изразена с възходяща и низходяща спирала на Фибоначи, която описва кулминацията на танца, наречен    „пентаграм“. Фигурата с форма на сърце или    кардиоида, според акад. Вселенски, е най-мощната във Всемира.                   ", "date": "2019.02.22", "title": "Творческият кръг \"Да Винчи\""}
{"url": "http://www.classa.bg/%D1%81%D0%B2%D1%8F%D1%82/item/392896-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%B0-%E2%80%9E%D0%B5%D0%B2%D1%80%D0%B8%D0%BA%D0%B0%E2%80%9C-%D0%BD%D0%B0%D1%81%D0%B0-%D0%BE%D0%B1%D1%8F%D0%B2%D0%B8-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%E2%80%9E%D0%BF%D0%BE%D0%BF%D0%BE%D0%B2%D0%B8-%D0%BB%D1%8A%D0%B6%D0%B8%D1%87%D0%BA%D0%B8%E2%80%9C-%D0%BD%D0%B0-%D1%81%D0%BB%D1%8A%D0%BD%D1%86%D0%B5%D1%82%D0%BE", "text": "Скорошно проучване на НАСА хвърля светлина върху едно от най-впечатляващите явления в нашата планетарна система: фактът, че най-външният слой на Слънцето - короната му - достига температури от един милион градуса по Целзий, почти 200 пъти повече, отколкото повърхността му, явление, което досега е било загадка за научната общност. Учените, прекарали век и половина опитвайки се да решат загадката защо външният слой на слънцето е по-топъл от повърхността му, вече са по-близо до решаването на загадката, благодарение на така наречените „попови лъжички\", открити на слънчевата повърхност в райони с по-интензивно магнитно поле. Благодарение на инфрачервения спектрограф на НАСА (IRIS), изследователите открили уникални удължени струи гореща плазма, подобни по форма на попови лъжички, излизащи от слънчевите петна - райони на относително студена и магнитно активна слънчева повърхност - издигащи се на около 4 800 километра към вътрешната корона. Както определи компютърната симулация, тези струи могат да носят достатъчно енергия и плазма, за да загреят външния слой на Слънцето. До откриването на тези „попови лъжички\" - официално наречени псевдо-шокове - само две основни теории за възможните причини за затопляне на короната бяха разглеждани. Според първата хипотеза, топлината на слънчевата външна атмосфера се инжектира от наноламарадите, многобройните малки експлозии, които освобождават вълни от заредени и горещи частици. Втората се корени в идеята, че енергията там пътува с помощта на електромагнитни вълни, които могат да изтласкват заредени частици в атмосферата, както океанската вълна тласка сърфиста. Сега специалистите се надяват да придобият някои допълнителни данни от космическата сонда Parker Solar Probe, пусната през август миналата година с основната цел да изследва как енергията и топлината се движат през слънчевата корона. „Заедно те биха могли да дадат пълна картина на коронарното нагряване\", казва Алейда Хигинсън, от Лабораторията по приложна физика при Университета „Джон Хопкинс\" в Лорел, Мериленд (САЩ).", "date": "2019.02.22", "title": "Неочаквана „еврика“: НАСА обяви откриването на „попови лъжички“ на Слънцето"}
{"url": "http://www.classa.bg/%D1%81%D0%B2%D1%8F%D1%82/item/392897-%D0%B5%D0%BC%D0%BE%D1%82%D0%B8%D0%BA%D0%BE%D0%BD%D0%B8-%D0%BD%D0%B0-%D0%BF%D1%8A%D1%82%D1%8F-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B8%D1%82%D0%B5-%D1%88%D0%BE%D1%84%D1%8C%D0%BE%D1%80%D0%B8-%D0%B2%D0%B5%D1%87%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B3%D0%B8-%D1%81%D0%BB%D0%B0%D0%B3%D0%B0%D1%82-%D0%BD%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D0%BE%D0%BD%D0%BD%D0%B8%D1%82%D0%B5-%D1%81%D0%B8-%D0%BD%D0%BE%D0%BC%D0%B5%D1%80%D0%B0", "text": "Властите в Австралия ще разрешат на жителите да добавят емотикони на регистрационните номера на техните превозни средства. Официалният доставчик на регистрационни номера, Personalized Plates Queensland (PPQ), ще пусне тази опция на 1 март, въпреки че вече е възможно да я поръчате предварително. PPQ предлага широка гама от възможности за персонализиране на регистрационни номера, включващи цветове, лога на местни спортни отбори и др. Говорителката на Кралския автомобилен клуб на Куинсланд, Ребека Майкъл заяви за 7News Brisbane, че предлагането на емотикони е естествено продължение на желанието за разнообразие. Ще има обаче и ограничения. Водачите не могат да имат табели само с емотикони и могат да избират само една от тези пет възможности: с намигване, с усмивка, със сълзи на радост, с очи на сърце или слънчеви очила. Цената за поставянето им е около 340 долара. Това не е първият път, когато в Австралия е позволено да се добавят различни символи към номерата. В щата Виктория може да поставите имената на любими футболни отбори, както и символите на Батман и Супермен.", "date": "2019.02.22", "title": "Емотикони  на пътя: австралийските шофьори вече могат да ги слагат на регистрационните си номера"}
{"url": "http://www.classa.bg/%D1%81%D0%B2%D1%8F%D1%82/item/392898-%D0%BE%D0%BF%D1%80%D0%B5%D0%B4%D0%B5%D0%BB%D0%B8%D1%85%D0%B0-%D1%82%D0%BE%D1%87%D0%BD%D0%B8%D1%8F-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D0%BA%D0%B0%D0%BC%D1%8A%D0%BD%D0%B8-%D0%BD%D0%B0-%D1%81%D1%82%D0%BE%D1%83%D0%BD%D1%85%D0%B5%D0%BD%D0%B4%D0%B6", "text": "Осемгодишен проект за разкопки най-накрая позволи да се установи произхода на известните сини камъни, които съставят известния британски мегалитен паметник Стоунхендж. Както беше съобщено от портала Science Alert, изследователи от Университетския колеж в Лондон са открили, че тези камъни, които не трябва да се бъркат с трилитите от Сарсън, идват от Пресели Хилс в Пемброкшайр, намиращ се в Уелс. По-конкретно, две самостоятелни кариери, наречени Карн Гоедог и Крейг Рос, намиращи се на около 230 км западно от Стоунхендж, са определени като \"точните геоложки източници на сините камъни\", твърдят експертите. Археологът Майк Паркър Пиърсън описа новите констатации като \"вълнуващи, защото отиваме с една стъпка по-близо до решаването на най-голямата тайна на Стоунхендж: Защо камъните идват от толкова далеч?\" Изследователят казва, че \"всички други неолитни паметници в Европа са построени с мегалити, донесени от не повече от 16 километра.\" \"Сега искаме да разберем какво е било толкова специалното на Пресели Хилс преди 5000 години, имайки предвид каменните кръгове, построени преди сините камъни да са докарани в Стоунхендж\", добавя той. Археолозите са определили и датата на извличане на сините камъни: \"втората половина на четвъртото хилядолетие преди Христа\". Специалистите уточняват, че доказателствата, открити в кариерите са \"между 3350 и 3000 г. пр. Хр.\" Също така, останките от намерени на място дървени и земни платформи предполагат и начина на транспортиране на камъните. Специалистите смятат, че върху тези конструкции са били поставени стълбове от син камък, които са действали като товарен док, за да спускат блоковете в дървените шейни.", "date": "2019.02.22", "title": "Определиха точния произход на сините камъни на Стоунхендж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392895-%D1%80%D0%B0%D0%B7%D1%85%D0%BE%D0%B4%D0%B8%D1%82%D0%B5-%D0%B7%D0%B0-%D0%B7%D0%B4%D1%80%D0%B0%D0%B2%D0%B5-%D1%81%D0%B0-%D0%BF%D1%80%D0%BE%D0%B1%D0%BB%D0%B5%D0%BC-%D0%B7%D0%B0-%D0%BD%D0%B0%D0%B4-30-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8-%D0%BF%D1%80%D0%B5%D0%B7-2017-%D0%B3", "text": "България е сред страните в Европейския съюз (ЕС), в които  разходите за здравеопазване  представляват голяма финансова тежест за домакинствата. Това сочат данни на Евростат за 2017 г. В Кипър е най-голям делът на хората, за които разходите за здравеопазване представляват голямо финансово бреме (39%), следвана от България (32%), Италия (29%) и Латвия (28%). За разлика от тях делът на лицата, които декларират, че заплащането на медицински грижи не е причинило никаква финансова тежест, е най-голям в Дания, Словения и Швеция (по 86%), Естония (85%) и Франция (84%).     За 11% от домакинствата в Европейския съюз (ЕС) разходите за здравеопазване представляват голяма финансова тежест. За 55% този вид разход не е финансов проблем, а за 34% - са с известна финансова тежест, показват данните. Към медицинските грижи се отнасят индивидуалните здравни услуги като прегледи или лечения, здравни грижи за лечебни, рехабилитационни и психично-здравни грижи, както и превантивни медицински услуги. Стоматологичните грижи и лекарствата не са включени. Най-голяма в ЕС е финансовата тежест на медицинските грижи за тези, които живеят в домакинства с две лица с поне едно лице на възраст 65 или повече години (13% от хората в тези домакинства съобщават, че медицинската помощ е голяма финансова тежест). Хората, живеещи в домакинства с едно лице (12%), домакинства без деца (12%), домакинства с двама възрастни и в домакинства с деца на издръжка (и двете по 10%) също съобщават, че здравеопазването е голямо бреме за техния бюджет. Близо половината от населението (48%) в ЕС не съобщава за финансова тежест, свързана с разходите за  стоматологични прегледи  или лечение. В Кипър 47% казват, че стоматологичната помощ представлява голяма финансова тежест за бюджета на домакинствата, следвана от Италия (39%), Латвия (36%) и Испания (34%). За разлика от тях 79% от хората в Дания и 77% в Швеция посочват, че тези разходи не са финансово бреме.     Малко под половината (49%) от европейските граждани заявяват, че  разходите за лекарства  не са финансова тежест за домакинството. 39% обаче съобщават, че тези разходи представляват известна финансова тежест, а 13% смятат, че плащанията за медикаменти са високи. Страните с най-висок дял на хората, за които цената на лекарството е голяма финансова тежест, са Полша (40%), следвана от Кипър (34%), България (33%) и Латвия (30%). Купуването на лекарства няма сериозно отражение върху бюджета на домакинстватавъв Франция (90%), Дания (84%) и Швеция (78%).  ", "date": "2019.02.22", "title": "Разходите за здраве са проблем за над 30% от българите и през 2017 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392891-%D0%B7%D0%B0%D0%BB%D0%B5%D0%B7%D1%8A%D1%82-%D0%BD%D0%B0-%E2%80%9E%D0%B2%D0%B8%D0%BD%D0%B0%D1%80%D0%B8%D1%8F%E2%80%9D-%D0%BD%D1%8F%D0%BC%D0%B0-%D0%B2%D0%B5%D1%87%D0%B5-%D0%B7%D0%BB%D0%B0%D1%82%D0%BD%D0%B8-%D1%80%D0%B8%D1%82%D0%BE%D0%BD%D0%B8", "text": "Тази година конкурсът за вина на изложението„Винария” в Пловдив се провали. Това беше най-престижният преглед на български вина през последните повече от 20 години.  Нямаше го традиционното тържествено награждаване на участниците. Беше заменено с раздаване на измислени призове и грамоти за храни и безалкохолни напитки. Традиционното връчване на златни ритони и златни медали на вина не се състоя. По неофициална информация за конкурса са представили мостри твърде малко участници и той е отменен.  А и сега интересът към това събитие е незначителен, в сравнение с минали години. Ако отвори човек вестниците отпреди 20 или дори отпреди десетина години, ще види, че има изписани цели страници с новини, интервюта, коментари, прогнози за българското винарство. Изложенията са откривани от министър-председатели и президенти. Днес и министри не се мяркат.  В последните години конкурсът и изложението ставаха все по-скромни. В миналото изложителите с щандове са били десетки, а в конкурса за вина са участвали по 700-800 и повече проби от производители.  Винарско изложение все пак има, само че някогашните големи изложбени площи на производители са се свили до малки щандове.  Започналият в началото на 90-те конкурс и изложение „Винария” тогава бързо се превърна в най-престижния преглед на българското вино. Наградите „Златен ритон” бяха гордост за винарските изби. Почти нямаше производител, който да не участва. Панаирът още беше държавен и наемите не бяха високи.  След 2000-а година производители постепенно започнаха да се отказват от участие, недоволни от начина по който се провежда конкурсът за вина. Той се опитваше да угоди и разпредели награди между някои големи винпроми от миналото, които постепенно бяха приватизирани. Такива, например като винпром „Черноморско злато”-Поморие представяха на конкурса десетки проби. Взимаха и по 50-ина медала, а те нямаха в портфолиото си толкова разновидности вина. Тези представени проби не бяха вина, които се продават в магазините, а направени специално за конкурса образци, с надежда като са повече, да има повече шанс да вземат медал.  След коментари от специалисти и журналисти, че това опорочава конкурса, организаторите въведоха правило да не се представят вина, от които няма партида минимум 5000 литра. Това беше качка в правилна посока, но недостатъчна и закъсняла. През 2005 г. стана първият голям скандал. На дегустациите (провеждани на сляпо) в почти всички категории победители с най-много точки се оказват вината на „Домейн Бойар”. Останалите големи винопроизводители надигат недоволни гласове и Лозаро-винарската камара, организатор на конкурса, се поддава на исканията им и изпраща проби от участвалите в конкурса вина на „Домейн Бойар” в Германия за лабораторно изследване, за да се провери дали в тях няма съдържание на австралийски вина. Предположението идва, защото тогава „Домейн Бойар” започва да внася на българския пазар за пръв път австралийски вина, но съвсем не от най-висок клас. Изследването в Германия не доказва съдържание на вино от чужд произход, освен български. Лозаро-виинарската камара праща комисия във винарната „Сините скали” в Сливен да провери дали наградените вина имат достатъчни партиди. Оказва се, че партидите ги има. Но награди тази година не са дадени. По-нататък „Домейн Бойар”, един от най-големите износители на българско вино, се отказва да участва в конкурса за вина. Но след него постепенно и други големи и качествени производители един след друг се отказват – например „Телиш”, винарска изба „Дамяница” и др.  Нужни бяха десетина години, докато организаторите на конкурса от Лозаро-винарската камара да се осъзнаят и започнат да допускат за участие в някои категории само вече произведени и бутилирани вина. Дори въведоха категория „вино от магазина”. За справка – в почти всички световни винарски конкурси се допускат само вече произведени вина, които да могат да се намерят в магазинната мрежа и ресторантите. А не проби за дегустация – мерло, реколта еди коя си, проба еди коя си. Така беше години наред на „Винария”.  На организаторите им трябваха също години да се осъзнаят и да включат в журито чужденци дегустатори. Защото дегустаторите бяха основно технолози от производителите, някои естествено познаваха своите вина при дегустации.  И колкото конкурсът ставаше по-честен, по-обективен, толкова повече участниците в него намаляваха един по един, докато накрая той загина.  Преди 10 години панаирът беше приватизиран и наемите скочиха драстично. Това отказа около 30 процента от традиционните участници още на първата година. И оттогава досега един по един се отказват много български участници. Тази година липсваха най-големите производители, някои от които не участват вече години наред. За сметка на тях имаше нови малки изби.  Някогашните големи павилиони на големите производители изчезнаха отдавна. Някои от тях се свиха до малки щандове, изравниха се и с дребните изложители. Други се отказаха напълно да излагат и даваха мостри само за конкурса. После започнаха да се оттеглят и от конкурса. Защото е по-престижно да участваш в „Мондиал дю вен – Брюксел” или „Мундус вини” в Германия и да вземеш медал оттам, отколкото от „Винария”. Тя вече е минала слава. Не се знае какво трябва да направи винаро-лозарската камара, за да се възроди този конкурс. Шансовете това да стане не са големи.  Сега тежестта на панаира от виното се измести към едновременно провеждащите се с „Винария” „Техфуд” и „Агра” – изложенията на храни и техника за хранителната промишленост и на селскостопански производители и техника. Изложението на храни например почти засенчи прегледа на виното.  В последните години преобладават малките изложители, малки изби, които се представят на изложението само с едно щандче колкото бюро. Но и много от тях се оттеглиха, за да дойдат нови малки изби на тяхно място. Винарското изложение вече няколко години наред е скромно.  Като най-широк преглед на българското вино се очертава „Ди вино тест”, който се провежда в София преди Коледа. На него не се дават медали и награди, просто преглед. Проблемът там пък е, че накуп са разположени на малки щандчета на над 70 производители и любителите на виното се замайват от опитване едно след друго и в крайна сметка не могат да се ориентират. Има също салони на виното в София, на които се явяват по 10-20 изложители и там може да се дегустира по-спокойно.  И другият проблем е, че в България вече е пълно с малки изби, които произвеждат по 50-100 хил. бутилки годишно, които не можеш да намериш, освен в отделни ресторанти или специализирани магазини. Такива нямат нужда от изложения, освен че на такива места успяват да продават от вината си.     Трифон Зарезан цял месец Св. Трифон Зарезан се превърна в празник, който се празнува в продължение на почти целия месец февруари. По нов стил Св. Трифон Зарезан е на 1 февруари. Някои изби го празнуваха тогава и зарязаха тържествено.  Други го празнуваха на 2 февруари – събота, защото е почивен ден. Такъв празник при производителя всъщност е нещо като маркетингова атракция, представяне на вината.       Повечето го празнуваха по традиция на 14 февруари. Но това беше четвъртък и затова други изби си направиха празник в първия почивен ден след това – събота.  Няма лошо, през целия февруари има винарски празници.  В Ямбол винарската изба организира празник на виното, който събра над 10 хил. души и които изпиха 3000 литра наливно вино и 250 бутилки. Плюс мезетата от Ути Бъчваров.  Този месец е и изложението „Винария” в Пловдив, което по традиция се правеше точно на Трифон Зарезан. После производителите поискаха да се премести през март, защото вината от последна реколта имат нужда от време, за да станат, февруари им е рано. По-късно организаторите преместиха празника пак през февруари, но вече не на Трифон Зарезан, а от срядата след него.    ", "date": "2019.02.22", "title": "Залезът на „Винария”. Няма вече златни ритони"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392892-%D0%B4%D0%B6%D0%B5%D0%BD%D0%B4%D1%8A%D1%80-%D0%B8%D0%BD%D0%B2%D0%B0%D0%B7%D0%B8%D1%8F%D1%82%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D1%81%D0%BF%D1%80%D1%8F%D0%BD%D0%B0", "text": "Джендър-инвазията трябва да бъде спряна! Джендър-идеологията – изкоренена! Това си е джендърска агресия в училищата. Пълен потрес!       “Инструментът SELFIE на Европейската комисия за дигитализацията в образованието съдържа въпроси, които са еднакви за всички страни и е разработен от ЕК. Ние сме разпространили инструмента в над 900 училища, които участват в тази самооценка за дигиталната готовност на училищата и тя е важна за тях, каза пред журналисти министърът на образованието и науката Красимир Вълчев в коментар за разпространената в българските училища анкета, която се попълва от учениците над деветгодишна възраст, като в нея те трябва да отбележат и пола си. Вариантите в анкетата са четири – момче, момиче, друго и предпочитам да не казвам. Анкетата е част от платформата SELFIE на Европейската комисия и е за всички 28 страни от ЕС, а у нас се разпространява от Министерството на образованието и науката.”     SELFIE пита учениците от кой пол са с четири възможни отговора        ", "date": "2019.02.22", "title": "Джендър-инвазията трябва да бъде спряна!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392893-%D1%8E%D0%B1%D0%B5%D1%80-%D0%B2%D0%B5%D0%B4%D1%80%D0%B8%D0%BD-%D0%B2-%D1%81%D0%B2%D1%8F%D1%82-%D0%BD%D0%B0-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%85%D0%B8%D1%89%D0%BD%D0%B8%D1%86%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D1%81%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B2%D0%B5%D0%B3%D0%B5%D1%82%D0%B0%D1%80%D0%B8%D0%B0%D0%BD%D1%86%D0%B8", "text": "“Бившият лидер на ГСДП Зигмар Габриел има една поразителна формулировка, под която се подписвам: “В свят на геополитически хищници европейците са последните вегетарианци. Без Великобритания ще станем вегани. После плячка”. Преди много време предупредих: “Внимавайте, да не станем идиота на глобалното село”. Фокусирани сме върху Доналд Тръмп, но злоупотребата на американската суперсила с едностранните екстериториални санкции е старо явление, което не бива да толерираме. Това казва в интервю за \"Фигаро\" Юбер Ведрин. Според бившия шеф на френската дипломация е време европейците да си върнат суверенитета.     - Какъв е залогът на европейските избори? - Да изберем 79 френски депутати от общо 705 в Европейския парламент. Това е важно, но не решаваме бъдещето на Европа, играейки на двойно или нищо! Като цяло “популистите” няма да напреднат толкова много. Това ще бъде показател за състоянието на общественото мнение във всяка страна и напредъка на идеята за суверенитет. - Какви са дълбоките причини за възхода на популизма? - Някои виждат “популизма” като външен вирус, който атакува здрав организъм, или като “отвратителна” идея, която трябва да бъде заклеймена. Всъщност аз мисля, че навсякъде на Запад става дума най-вече за откъсване на народните класи, после на средните класи, от глобализацията, провеждана от глобализаторите отвъд това, което искаха глобализираните потребители, и от нормативната европейска интеграция, провеждана от елитите, дори когато народите изразяваха недоволството си. Забравяме, че това откъсване започна отдавна - Маастрихт, 1992 г. е точката на отклонение! Стигна се дори до оспорване на традиционната демокрация от онези, които не искат вече да бъдат “представени”. Тези сили се преместиха от селското бистро - което изчезна - към социалните мрежи и кръстовищата. В “популизма” има опасни идеи, с които да се борим, и реални искания. Но осъждането и светената вода (сякаш ще гоним вампири!) не помагат. Трябва да лекуваме и премахнем причините. - Защо не видяхме какво се задава? - Многобройните признаци за откъсването на населението се смятаха за архаични и отживели. Спомнете си движението “Окупирай Уолстрийт”. В Европа през 2005 г. конституционният договор бе отхвърлен от холандците, още повече от французите. От дълго време расте процентът на въздържалите се на европейските избори. Никой не знаеше как и кога тези движения ще изкристализират, но тенденцията от доста време беше видима. Тези, за които Европа, е вяра, отказваха да го видят. Други смятаха, че нямат избор. Дълго време предупреждавах за риска европейските елити да се превърнат в локомотив без вагон. Но всичко това трябва да се постави в по-общ контекст: Западът загуби монопола над поведението на света. Дори за най-безразличните към геополитиката, тази промяна е тежка. Нашите универсални ценности, специалната ни мисия, намесата ни и всички тези понятия, така популярни в продължение на тридесет години във Франция, вече не могат да прикрият факта, че в световния хаос днес ние сме в отбранителна позиция. Може би “популизмът” нямаше да бъде толова лош, ако бяхме във фаза на експанзия и на самоувереност… - Има ли различия между популистите в Източна и Западна Европа? - Да, има различни популизми. “Социален популизъм”, както виждаме в смесицата на “жълтите жилетки”, или културен, или идентичностен. Има също различия между САЩ и Европа. А в Европа има разцепления, свързани с католическите или протестантските корени и историята. Да вземем финансите: германо-скандинавците смятат, че не трябва да се харчи повече от това, което имаме, докато страните от Юга смятат обратното, те са кейнсианци и вярват, че могат да живеят и растат на кредит. На фона на миграционните потоци, има противопоставяне между обществата, които се примириха с това да станат “мултикултурни” или дори такива, които намират това за хубаво - малка част от елитите в медиите, висшата администация, съдебните и интелектуалните кръгове смятат, че всяка идентичност е опасна и лекарството срещу нея е смесването. Източна Европа, в най-широк смисъл, независимо дали е католическа, протестантска или православна, казва “не” на мултикултурното общество. Доминиращата фигура в тези страни е Виктор Орбан, тъй като той е най-провокативният, лесно плашило, щастлив, че е избран за мишена, но мнозина на Изток мислят като него. Това разпепление е дълбоко. - Може ли той сам да раздели Европа? - Не вярвам в разпадането на Европа: дори и най-изнервените народи не искат да изоставят еврото, което е спасителен пояс в бурно море. И никой не иска да излезе от ЕС, особено след британския контрапример. Не вярвам и във федералния скок. Нито една сила, нито един народ не върви в тази посока. Това е опция за икономическите вестници. По-скоро вярвам в прочутата “федерация на национални държави”, достигнала най-добрата възможна точка на организация, с изясняване и адаптация на съответните правомощия на Европейската комисия, съда, парламента, държавите-членки, няколко нови проекти. - Кои са проявите на стратегическото отслабване на Запада? - Има много такива! Краят на западния “монопол” е очевиден. Неприемлив за американците, травматичен за европейците, които бяха повярвали в един свят на целувчиците, или в “международната общност”, докато това е Джурасик парк. За тях приземяването е ужасно. Откъдето и изкушението да не виждат проблемите, дори и сега. Но вече не е възможно да не осъзнаят, че се борят, за да съхранят постиженията си и са атакувани у дома си. “Изправени сме пред нелечима болест, рухването на съществуващата международна система”, казва моят приятел, германският дипломат Волфганг Ишингер. А бившият лидер на ГСДП Зигмар Габриел има една поразителна формулировка, под която се подписвам: “В свят на геополитически хищници европейците са последните вегетарианци. Без Великобритания ще станем вегани. После плячка”. Преди много време предупредих: “Внимавайте, да не станем идиота на глобалното село”. Фокусирани сме върху Доналд Тръмп, но злоупотребата на американската суперсила с едностранните екстериториални санкции е старо явление, което не бива да толерираме. Много други сили не зачитат вече Европа: Китай, Владимир Путин, въпреки че аз смятам, че руската заплаха е преувеличена, Ердоган, Нетаняху, Саудитска Арабия, която разпространи уахабизма по света, ГАФА, които смятат, че са на завоюван терен, китайските ГАФА, мафиите, трафикантите от Африка, които възстановиха търговията с хора. Европа се мислеше за морална суперсила, но тя е виртуален колос с глинени крака. - Как може Европа да си върне мястото? - Какво да се прави? Да възстановим суверенитета си, да го конкретизираме. Да направим пътен лист за намаляване на зависимостта ни, област по област, и то спрямо всяка външна сила. Да си върнме уважението на Ердоган, на Нетаняху, да спрем уахабитския прозелитизъм, да възпираме Русия, но да установим съседски отношения с нея. Да се съпротивляваме на американския правен империализъм по иранския въпрос и други. Дори неоконсерваторът Робърт Каган твърди, че с Доналд Тръмп Америка е станала хулиганска суперсила. Но трябва да погледнем и себе си. Тази стратегическа зависимост търсехме след Втората световна войната, когато помолихме американците да сключат съюз с нас. Какво са готови да направят европейците, за да възстановят стратегическата си автономия, като същевременно останат съюзници със САЩ? Трябва да убедим всички европейци: ако Европа не стане разумна и мирна сила - не пацифистка - ще трябва да се сбогуваме с надеждата си за суверенитет. Ако това не е възможно с цяла Европа, ще бъдат нужни нови сътрудничества с променлива геометрия, с германците и дори с британците извън ЕС. Както казваше бившият американски министър на отбраната Доналд Ръмсфелд, мисията прави коалицията. И тъй като не сме сигурни, че ще успеем да вкараме реалната геополитика в ДНК-то на Европа, ще трябва да запазим автономната си френска способност за мислене, решаване и възпиране.      ", "date": "2019.02.22", "title": "Юбер Ведрин: В свят на геополитически хищници европейците са последните вегетарианци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392894-%D0%BA%D0%BE%D0%B9-%D0%B8%D0%BC%D0%B0-%D0%B8%D0%BD%D1%82%D0%B5%D1%80%D0%B5%D1%81-%D0%B4%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B5%D0%B2%D1%80%D0%BE%D0%BF%D0%B0-%D0%B2-%D1%8F%D0%B4%D1%80%D0%B5%D0%BD%D0%BE-%D0%B1%D0%BE%D0%B9%D0%BD%D0%BE-%D0%BF%D0%BE%D0%BB%D0%B5,-%D0%BE%D1%82%D0%B2%D0%B0%D1%80%D1%8F%D0%B9%D0%BA%D0%B8-%D0%BA%D1%83%D1%82%D0%B8%D1%8F%D1%82%D0%B0-%D0%BD%D0%B0-%D0%BF%D0%B0%D0%BD%D0%B4%D0%BE%D1%80%D0%B0", "text": "Европейските лидери до последния момент така и не разбраха, че отказът от Договора за ракетите със среден и малък обсег не подкрепя сигурността на стария континет, а я ерозира. В ежегодния доклад на ко нференцията по сигурността в Мюнхен с основание бе отбелязано, че  светът се намира в епоха на съперничество на великите сили, което се превръща във фактор, формиращ процесите на прехода към нов световен ред и че настъпва «фаза на продължителна нестабилонст и несигурност». По време на конференцията освен, че бяха излъчени отрезвяващи и стряскащи послания и изводи, имаше възможност за многобройни двустранни контакти между лидерите на 35 държави и 80 външни министри и министри на отбраната.      По един от най–тревожните проблеми обаче, оттеглянето на САЩ и Русия от Договора за забрана на ракетите със среден и малък обсег от 1987 г. двустранните разговори между двете велики сили завършиха без успех, но и без визия и надежда за излизане от задънената улица. Въпреки че основен потърпевш от това е Европа, защото тя ще понесе последствията от евентуален пълен провал, цели пет години от европейските политици не бе направено нищо, независимо, че страни по договора са само САЩ и Русия.  Министрите на отбраната едва на 13 февруари т.г. за първи път обсъдиха въпроса в Брюксел, дни преди Мюнхенската конференция. Западни анализатори считат, че този договор вече не може да бъде спасен, без да са предложили аргументи и визии за решаване на проблемите. Европейските лидери до последния момент така и не разбраха, че отказът от Договора за ракетите със сре ден и малък обсег не подкрепя сигурността на стария континет, а я ерозира. Поведението им беше двойнсвено: от една страна те подкрепиха позицията на САЩ срещу Договора, а от друга– обясняваха, колко е опасно за Европа да остане без такъв договор. След като няколко години бяха свидетели, как САЩ и Русия взаимно се замеряха с обвинения, днешните европейски ръководители бързо се съгласиха, че едниствено Русия е виновна за нарушаване на договора. Ако си бяха припомнили текста на Договора, трябваше да им направи впечатление, че заявеното първо от САЩ намерение за оттегляне не бе съобразено със залегналото там положение, че уведомлението за това трябва да съдържа заявление за « .» Тоест да обясни на световната общетвеност, какво я тласка към разтрогване на договора.   за заплахата от руска страна силно куца. Генералният секретар на НАТО Столтенберг заяви на конференцията по сигурността в Мюнхен, че «тези ракети могат да достигат европейските градове като Мюнхен за кратко време», но нямаше обяснение, защо Русия би използвала ядрени ракети срещу най–голямия си търговски партньор. Независимо от разширяването на икономическите си отношения с Азия, тя остава силно зависима от търговията си с Европа, работи по газовия Северен поток–2. Разграждането на отношенията между Европа и Русия освен щети на руската страна, би предизвикал хаос и нестабилност в самата Европа, нарушавйки икономическите връзки, които не могат да бъдат компенсирани с други направления. Не се задава логичния въпрос:  Не бе забелязано  и това, че  Едва  ли политиците от европейските страни не са се вслушали и в разузнавателните служби, дипломатите и анализаторите, които без съмнение са наясно, че Конгресът на САЩ предложи финансови средства в закона за бюджета още през 2017 г. за разработване на нов тип ракета с далечен обсег в нарушение на Договора. Военните експерти не може да не са обяснили, че американските пускови установки на комплексите за противоракетна отбрана в Румъния Мк–41 лесно могат да бъдат пригодени за изстрелване и на крилати ракети «Томахоук» с обхват от 2500 км. Те сигурно са могли да разяснят и доколко верни са твърденията на руската страна, че ракетата 9М729, за която я обвиняват, действително има обсег от 480 км, тоест в рамките на изиквания от Договора праг от 500 км, но тя е с по–голяма мощност, а пусковота установка е пригодена към по–голямия й размер и може да изстрелва едновременно балистични и крилати ракети с изключително голяма точност, което очевидно би било твърде тревожно за евентуалния противник. САЩ отказаха обаче да изпратят представители на организирания от Русия брифинг и демонстрирания образец на ракетата, чийто снимки обиколиха света.  И така, докато големите европейски страни застанаха зад обвинението, че единствено Русия е нарушила споразумението, в самите   без включването на Конгреса. В европейските коментари не обърнаха внимание и на странния факт, че в публикувания от Държавния департамент документ  . Това би позволило на САЩ да създадат ракети със среден радиус на действие, да ги изпробват и разположат, докато Русия продължава да нарушава споразумението. При необходимост договорът може отново да е в сила. Според юристи, резултатът е, че Конгресът има на разположение още 6 месеца от 02 февруари. Всъщност от няколко години в Конгреса се залага конкретно в бюджетния закон искането за суспенидране и нови преговори.  А през 2017 г. в нарочен документ бе посочено определено запазване на договора, но като средство за натиск върху Русия да се заделят средства за развойна дейност по създаване на ракета с голям обсег, докато трае суспенидрането. Тръмп би могъл да заобиколи Конгреса само ако според Конституцията излизането от договора подлежеше на решение на президента, но това е невъзможно, защото в конституцията не се регулират договори за разоръжаване.  . Предвид антируските настроения на демократите обаче, е по–скоро малко вероятно да се предприемат такива стъпки по договора за ракетите със среден и малък обсег. Освен това, при обявено извънредно положение, подписано от Доналд Тръмп на 20.02.2019 г., президентските пълномощия стават по–широки, а Конгресът загуби някои свои възможности. При такава чувствителна материя  , но САЩ прибегнаха именно до такива. След изтичането на ултиматума им на 02 февруари тече 6–месечния срок за излизане от договора. Русия отговори «огледално» и също обяви решението си за напускане и създаване на нови ракети, макар и без да ги разполага на позиции, а в последната си реч пред Федералното събрание на 20. февруари 2019 г. Путин увери, че нямат намерение първи да използват подобни ракети и предупреди американските ястреби да не си правят криво сметката, намеквайки вероятно за хиперзвуковото руско оръжие. И сигурно има право, защото САЩ изостават в развитието именно на това оръжие с около 5 години и може би става дума не за надпревара във въоръжаването, а за догонване.  Мал ко известно е, че американският президент първоначално е имал намерението незабавно САЩ да се откажат от Договора. Но по време на срещата на Г–20 в Буенос Айрес на 30.11.–01.12.2017 г.  , като е предложила да постави срок на Русия от 6 месеца за да може да се формира пропагандна платформа за обвиняване на Русия за последствията. Вероятно още тогава е поставена основата на позицията в подкрепа на САЩ, но същевременно не може да се отрече, че при невъзможност да се отклони намерението на президентския екип, канцлерът на Германия правилно е изиграл този ход за отлагане на процедурата. Очевидно е, че САЩ предприеха тази стъпка без да имат концепция, какво може да замести този договор.  Доводът им за това, че той е остарял и днес редица други страни, на първо място Китай, Индия, Пакистан, също развиват успешно ракетостроене и ядрено оръжие, поради което трябва да бъдат обхванати в ново споразумение, на пръв поглед е коректен. Но на практика САЩ и Русия притежават 90% от ядрения арсенал, разпределеният остатък сред няколко други страни е нищожен! Освен това, винаги е по–добре вместо да разрушаваш съществуващото, да го надграждаш при необходимост. На Мюнхенската конференция обаче, китайският представител даде ясно да се разбере, че нямат интерес от обвързване с такъв договор. Впрочем, във впечатляващия си доклад на конференцията по сигурността в Мюнхен , събрал овациите на присъстващите, Ангела Меркел отбеляза, че «всички европейци носят отговорността» за всичко случващо се в ядреното разоръжаване, ако САЩ и Русия не преоценят досегашните си взаимни обвинения. Ситуацията е много сериозна, а оставащото време до 02. август е твърде малко.  Всички споделят опасенията си от перспективата, че разтрогването на Договора за забрана на ракетите със среден и малък обсег  . Генерал Хералд Куджат бивш председател на ВК на НАТО в интервю по повод Мюнхенската конференция по сигурността обръща внимание, че е  , както са постъпили Хелмут Шмидт и Хелмут Кол с трудни партньори като Джими Картър и Брежнев.  Най–логично е д а се започне с  , което минава през подновяване заседанията на Съвета НАТО–Русия. Самите военни от НАТО споделят, че разговорите с руските генерали може да са били и остри на моменти, но сега, в тази ситуация те определено им липсват.  Втората стъпка би трябвало да бъде  , който бе прекратен като ненужен. А всъщност допускането на експерти и наблюдатели на място могат да изяснят в някаква степен редица спорни въпроси.  Трети възможен жест от двете страни би бил  , които бяха разположени там с довода за заплаха от Иран, но със споразумението по иранската ядрена програма прлоблемът бе отсранен. В замяна на това  , както например наземен вариант на ракетата «Калибр». Четвърти възможен, но недастатъчен вариант, би било   Германия, Белгия, Холандия, Италия и Турция/, които и без това са предназначени за използване при конвенционален конфликт, а в замяна на това  Предложението  на западни политици Русия да разположи ракетите си зад Урал естествено не бе възприето сериозно.  Въпреки че Русия също има известни опасен ия от развитето на ракетния потенциал на Китай, Иран и Индия, малка е вероятността да се отиде на многостранен договор поради незаинтересоваността на Китай. В такъв случай той би се лишил от отбранителните спосонобности в собствения си регион. Освен това няма развърнати ракетно–ядрени комплекси, а доктрината му декларира, че няма да използва първи ядрено оръжие.  На дискусията след доклада на генералния секрета р на НАТО Столтенберт на конференцията в Мюнхен бивш министър от Франция го запита директно  Освен че при Столтенберг се редуват различни противоречащи се изказвания и в това, той беше твърде обтекаем. От една страна заяви, че  , но от друга, че   Министърът на отбраната на Германия госпожа Урзула фон дер Лейен също изключва разполагането на ракети както през 80–те години, но говори за   и обръща внимание на кибер–способности и други средства.  От двете изявления би могло да се приеме, че ще се потърси укрепване на източния фланг на НАТО с носители – въздушни платформи и с по близка до руските граници противоракетна отбрана. От друга страна САЩ ще модифицират пусковите установки на своите подводници и тежки бомрадривачи за крилати ракети «Томахоук». При всички разсъждения за възможно спасяване на Договора за забрана на ракетите със среден и малък обсег, трябва да се има предвид, че изходът от създалата се ситуация ще предопредели в голяма степен продължаване или отказ и от  Договора за стратегическите ядрени оръжия, чийто срок изтича през 2021 година.  Проблемът е не само в сегашното ядрено оръжие и сриване на системата за контрол на въ оръженията. Създават се  Оръжия, изградени на нови принципи като електромагнитното импулсно оръжие, по което отдавна се работи и бяха проведени успешни изпитания, могат рязко да променят баланса на силите. Надмощието на една и повече държави позволява постигането на цели само с дипломатически натиск, както в Мюнхенското споразумение, когато Великобритания отстъпри на Хитлер судетската област. Един нов «Мюнхен» не е изключен и днес Инициативи като Договора на ООН за тотална ядрена забрана, не е заместител, а освен това всички ядрени държави, както и членки на НАТО гласуваха против тази забрана. Би трябвало да напарви впечатление, че на авторитетната конференция по сигурността в Мюнхен  . Още един сигнал за разпада на световния ред и задълбочаващите се разломи между държавите.  На този тревожен фон и предложенията на румънския министър на отбраната за възобновяване на идеята за «Черноморска флотилия» и разполагане на допълнителни многонационални формирования, изразеното от вицепрезидента на САЩ Майк Пенс желание на посети военни бази в България  изостря вниманието към евентуално предстоящи важни решения.  ", "date": "2019.02.22", "title": "Кой има интерес да превърне Европа в ядрено бойно поле, отваряйки кутията на Пандора"}
{"url": "http://www.classa.bg/%D1%81%D0%B2%D1%8F%D1%82/item/392886-%D0%BD%D0%BE%D0%B2-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%B4%D0%BE%D0%B3%D0%BE%D0%B2%D0%BE%D1%80-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": " до премиери и партии президентът на ПЕС очерта посланията на левицата в предстоящите избори  Политическото семейство се събира на предизборен конгрес в Мадрид, откъдето стартира кампанията си за Социална Европа Дни преди предизборния конгрес на ПЕС на 22 и 23 феруари в Мадрид, лидерът на европейските социалисти Сергей Станишев се обърна с писмо до левите лидери, в което очерта посланията на кампанията за евровота. В него той посочва, че пред левицата отново се изправя историческа задача: подобно на социалдемократическия консенсус, който вдига на крака Стария континент след Втората световна война, днес отново е на дневен ред      „ Вярвам, че ние, европейските социалисти, имаме историческата мисия да върнем вярата на хората в мечтата за споделена свобода, мир и просперитет  – основополагащите ценности на Европейския съюз. Нашата мисия е да дадем силно лидерство и посока на Съюз, който е загубил социалната си физиономия. Европейският съюз не може да има бъдеще, в което се отнася към гражданите като към потребители; заменя свободи в името на недоказана сигурност; подменя демокрацията и върховенството на закона заради политическа стабилност; третира здравеопазването като стока, а не като основно право; вижда кохезионните фондове като инвестиции за големи компании; съди гражданите на базата на това колко имат, а не какво правят. Европейският съюз не може да има бъдеще, ако хората продължават да работят денонощно, но не могат да си позволят отопление на домовете си; децата нямат достъп до добро образование, здравеопазване или здравословно хранене. Модерното робство има много лица  – не е научна фантастика, а нещо съвсем истинско и осезаемо за много европейски граждани в 21-ви век. Ето защо, нашата мисия е историческа. Предстоящите избори са исторически. На карта са поставени основите на политиката, възприятията за добро и зло, справедливост и несправедливост.“, пише Станишев в писмото си. „На форума ще приемем предизборния манифест на ПЕС -  – политическата платформа, която ще преобрази Европа след изборите през месец май.  В Мадрид ще стартираме и кампанията на общия ни кандидат Франс Тимерманс. С този силен манифест, а и с нашия кандидат, вярвам, че влизаме в предизборната битка добре подготвени. Ние, социалистите и демократите, сме политическата сила, която може да постигне радикална промяна на европейско ниво. Ние сме тези, които работят за променена Европа, за подобряването на условията на всички, а не само за привилегированите. Оставаме верни на ценностите, като морален пътеводител в бързо променящия се свят. Ние сме от една страна на барикадата с мечтата за свобода, мир и просперитет, със стремежите и правата на хората. Ние се обявяваме против националния егоизъм, разделенията и популизма. Против страха и лъжите. Не сме за справедливост, солидарност и надежда.“, заявява лидерът на европейската левица и посочва разделителните линии с десницата: „ На фона на нарастващото обществено недоволство, ЕНП прегърна популизма и амбицията на крайнодесните да достигнат властта.  Коалициите между традиционната десница и националистите в Европа са абсолютно неприемливи. Класическата десница хвърли тежестта на икономическото възстановяване върху обикновените граждани, обърна гръб на хората, като пренебрегна техните нужди и облагодетелства привилегированите. Всичко това е благоприятна почва за националисти и крайнодесни. Но те само посочват проблемите, без да предлагат решения. Концепцията за Европа на нациите е всъщност Европа на агресивните национализми и всички добре знаем накъде води този път. От друга страна,  десницата предлага Европа на няколко скорости, което служи като извинение за неравенствата  между държавите членки и в крайна сметка между хората. За нас това е задънена улица.“ Президентът на ПЕС пише до левите лидери, че в Мадрид ще бъде дадено началото „на една тежка и вълнуваща кампания.“ „    ", "date": "2019.02.22", "title": "Нов социален договор на Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392887-%D0%BD%D0%B0%D0%BC%D0%B8%D1%80%D0%B0%D0%BD%D0%B5-%D0%BD%D0%B0-%D1%81%D0%B2%D0%B5%D1%82%D0%B8%D1%82%D0%B5-%D0%BC%D0%BE%D1%89%D0%B8-%D0%BD%D0%B0-%D0%BC%D1%8A%D1%87%D0%B5%D0%BD%D0%B8%D1%86%D0%B8%D1%82%D0%B5,-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B2-%D0%B5%D0%B2%D0%B3%D0%B5%D0%BD%D0%B8%D1%8F", "text": "По време на нечестивите римски царе, когато християните многократно били подлагани на гонения, безбройно множество Христови изповедници и мъченици претърпели различни мъки. Светите им тела, хвърляни без погребение, за да бъдат разкъсани и изядени от зверове и птици, вярващите тайно прибирали и с чест погребвали в тайни места, в домове или градини. Така и в Евгенийските селища били погребани много свети мъченици, пострадали за Христа. Мощите им дълго време били незнайни.     Междувременно дошъл краят на елинското нечестие, мъчителите погинали с безславие, а на престолите се възкачили християнски царе. Цялата вселена била озарена от светлината на светата вяра и Христовата Църква започнала да разцъфтява в дълбока тишина. Тогава по Божествено изволение били намерени светите мощи на Евгенийските мъченици като някои светилници под крина. На мястото, където били погребани, започнали да се подават различни изцеления на болните, понеже Бог пожелал Неговите раби да бъдат явени и прославени. Там дошъл и епископът с църковния причт. Като разкопали, те намерили много мощи на свети мъченици, чиито имената знае Господ, Който ги е записал в Книгата на вечния живот на небесата. Тези свети мощи били цели и нетленни. Така над тях се изпълнило словото на Писанието: \"Той пази всички негови кости; ни една от тях не ще се строши\" ( ). Мощите разпръсквали голямо благоухание. От тях ставали много чудеса, изцелявали се всякакви недъзи и се прогонвали нечистите духове от хората. Тогава светите мощи били пренесени със слава в църквата, а безбройно множество хора със свещи и псалмопения съпровождало шествието. След това един от клириците, на име Николай Калиграф, имал откровение. Той бил добродетелен и благочестив мъж. Нему било открито, че сред множеството мощи на мъченици, намерени в Евгения, се намират мощите на свети Андроник, от числото на  , а също и на помощницата му - Юния. За тях споменава свети апостол Павел в посланието си до Римляните: ( ).    ", "date": "2019.02.22", "title": "Намиране на светите мощи на мъчениците, пострадали в Евгения"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392888-22-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1358 г. - По време на Парижкото въстание граждани превземат кралския дворец.   1540 г. - Мари дьо Гиз е официално коронована за кралица на Шотландия.   1635 г. - Създадена е Френската академия по заповед на кардинал Ришельо.   1825 г. - Русия и Великобритания определят границата между Аляска и Канада.   1831 г. - Мария-Анна Савойска и Фердинанд I се венчават във Виена в катедралата на кардинала на Оломоуц.   1840 г. - Град Форт Уейн получава статут на град.   1848 г. - С антиправителствен митинг в Париж започва Френската революция.   1887 г. - Екзекутирани са участниците в Офицерския бунт в България.   1892 г. - За първи път е изнесена комедийната пиеса на Оскар Уайлд „Ветрилото на лейди Уиндърмиър\".   1897 г. - Държавата въвежда задължителен депозит от всички печатни произведения в народните библиотеки в София и Пловдив.   1899 г. - Статутът на българското дипломатическо представителство в Белград е изравнен с този на независимите държави.   1901 г. - Открито е 11-то Обикновено Народно събрание.   1911 г. - Канада гласува да остане в състава на Британската империя.   1928 г. - Със спектакъла Копелия се поставя началото на българския балет.   1932 г. - Нацистите избират Хитлер за кандидат-президент.   1943 г. - Холокостът и България: България сключва договор с Германия за поетапна депортация на българските евреи в концентрационни лагери.   1945 г. - Вселенската патриаршия в Цариград отменя схизмата против Българската православна църква и провъзгласява автокефалността ѝ.   1952 г. - Тържествено е открит на гранитен постамент бронзов паметник на Александър Пушкин в естествен ръст, изработен от Петко Задгорски, в Морската градина на Бургас.   1956 г. - Елвис Пресли за първи път попада в музикалния хит парад с песента Heartbreak Hotel.   1957 г. - Австралийският плувец Джон Конрадс започва серията си от шест световни рекорда, поставени за 2 дни.   1965 г. - Състои се премиерата на българския игрален драматичен филм „Краят на една ваканция\".   1967 г. - Сухарто става президент на Индонезия на мястото на Сукарно.   1967 г. - Състои се премиерата на българския игрален драматичен филм „Най-дългата нощ\".   1972 г. - Президентът на САЩ Ричард Никсън посещава Китай за разговори на високо равнище.   1974 г. - Пакистан признава Бангладеш за независима държава.   1974 г. - Състои се премиерата на българския игрален филм „Баща ми бояджията\".   1975 г. - Извършен е първият полет на Су-25.   1980 г. - Стартира телевизионното предаване „Минута е много\".   1981 г. - Иран освобождава трима английски мисионери.   1991 г. - Народно събрание приема Закон за аграрна реформа - връщане на земята на бившите ѝ собственици.   1993 г. - Българският хелзинкски комитет е приет за член на Международната хелзинкска федерация по правата на човека.   1997 г. - Учредена е политическата формация Българска евролевица.   1998 г. - Официално са закрити Осемнадесетите зимни олимпийски игри в Нагано, Япония.   1999 г. - Пуснат е I-mode в Япония.   1999 г. - Подписана е българо-македонска декларация за уреждане на езиковия спор между двете държави.   2007 г. - Сен Мартен и Сен Бартелми получават статут на отвъдморска общност на Франция.   2011 г. - Земетресение с магнитуд 6.3 по Рихтер удря град Крайстчърч по обед в 12:51 часа местно време.        ", "date": "2019.02.22", "title": "22 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392889-%D0%BA%D0%B2%D0%BE%D1%80%D1%83%D0%BC%D0%BD%D0%B8-%D0%B8%D0%B3%D1%80%D0%B8", "text": "Корнелия Нинова в \"Лице в лице\" по bTV, 20 февруари 2019 г. Големият проблем на лидера на БСП е, че управляващите не спазват втората част от тези изисквания. Просто търпеливо чакат (дори в продължение на 26 часа) аргументите да се източат, за да бъде гласувано онова, което вече е било решено на ниво ГЕРБ/ОП.     Какво обаче е решението на този проблем, според Нинова и Пленума на БСП? Да изтрият от уравнението и първото му условие. Онова, което зависи от тях - да бъдат в парламента и да изразяват аргументи. И ето как БСП сама обезсмисля ролята си на опозиция. Парламентарната група на партията напусна Народното събрание (отново), този път - заради недоволството си около премахването на преференциите. Това обаче не беше някаква невиждана проява на бунт и опозиционна хитрост. Нинова разпрати по-голямата част от депутатите си по села и паланки още през есента на 2018-a, за да задвижи колелата на предизборната кампания за тези пусти предсрочни избори, които БСП така настойчиво иска месеци наред. Последва още един пълен бойкот заради скандала „Валери Симеонов и майките“. Преди това със заплаха за напускане на парламента БСП си \"извоюваха\" и оставката на Димитър Главчев като председател на НС. Крайното решение за БСП на Нинова се превръща в единственото.  А причината да се повтаря за четвъри път, може би, е, че работи - и Главчев беше отстранен, и Симеонов подаде оставка, а сега ГЕРБ даде заден ход за ЦИК и Изборния кодекс. И това е проблем, но не от гледна точка на крайния резултат, който в повечето случаи може да бъде определен като „правилното решение“. Проблем е, защото антиинституционалното поведение на опозицията явно работи по-добре от присъствието им в парламента и аргументирания политически дебат.     И БСП се отнася към Народното събрание просто като физическо пространство - мястото, откъдето опозиционните депутати да си тръгнат, за да стане тяхната. Дотолкова с приказките, че крайната цел е \" спасяване на парламентаризма \" (Нинова, отново в същото интервю). Това не е парламентаризъм - това е поведение на домакиня, извиваща ръцете на съпруга си, за да направи той каквото тя желае. Една извратена карикатура на дисфункционално семейство, осмиваща законодателния орган. Защото в крайна сметка отстъпките на управляващите не са задължително победа за БСП, а и \"ергенският\" живот за ГЕРБ и \"Патриотите\" ще е добре дошъл. Волен Сидеров - новият \"камшик\" за подсигуряване на дисциплината при управляващите - бързо заключи, че без БСП управляващите щели да могат „по-делово“ да прокарват решенията си (\"Отечествен фронт\" 2.0). Което е факт - стига да могат да осигуряват кворум, за ГЕРБ и ОП липсата на БСП в парламента означава по-малко слушане на изказванията на опозиционни депутати. Парламентът като нищо може да се превърне в конвейер на спорни политически решения, за много от които може и да не се чуе нищо, освен ако някой представител на ДПС или (малко вероятно) \"Воля\" не нададе вой против тях в пленарна зала. Чадърът срещу президентското вето вече доказано работи – повторно гласуване и „Благодарим Ви за мнението, г-н президент, но не, благодаря!“. Ако наистина една партия се опитва да наложи диктатура, както Корнелия Нинова твърди, решението на БСП техните депутати да гледат към парламента само отвън, докато се разхождат покрай него, само помага тя да стане реалност и да затвърди своите позиции. Оправданието на Нинова е, че стоенето в залата докато се приемат \"лобистки\" закони или такива, защитаващи \"партийни интереси\", е \"съучастие в унищожаването на парламентаризма\". А не е ли съучастие и плоският предизборен популизъм? Всичките тези кворумни игри и ролята на сърдитата опозиция биват подкопани от простичкия факт, че показният бунт и стоенето извън парламента ще са интересни до един момент. А секне ли медийният интерес към „извънпарламентарната опозиция“, ще спадне и този сред гласоподавателите, до които посланията на БСП няма да достигат. Тогава вече започват да горят тъй ценните проценти - и дори БСТВ няма да помогне.", "date": "2019.02.22", "title": "Кворумни игри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392890-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%BE-%D1%8E%D0%BB%D0%B8-%D0%B2%D0%BB%D0%B8%D0%B7%D0%B0%D0%BC%D0%B5-%D0%B2-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "През юли България ще влезе в чакалнята на еврозоната. Това заяви премиерът Бойко Борисов на форум за 25 години от дейността на фондация \"Конрад Аденауер\" в България. \"Тази година ще финишираме с над 120 млрд. лв. БВП. Бюджетите са ни на излишък, ръстът на контрабандата е под 5%, безработицата под 5%, всъщност само тези, които не искат да работят, не работят. Огромен фискален резерв. Защита на външните граници. Нула миграция\", заяви премиерът пред форума.     Борисов изрази очаквания в края на годината държавният дълг на България да стане 17,5%, което ще бъде най-ниският в Европа. \"Защита на външните граници. Една държава има за пример в Европа, защитила външните граници и Шенгенското пространство на ЕС, и тя се казва България. Нула миграция, всичко през официалните КПП-та. Всичко, което правим по газовия хъб \"Балкан\" го съгласувам, за да няма изненади после за нашите решения. Всъщност, продължението на \"Турски поток\" се казва \"Газов хъб Балкан\" и тук вече става \"Балкански поток\", заяви още Борисов. По негови думи не очаква националистите да постигнат успех на изборите за Европарламент, и посочи, че за него големият риск за Европа не са популистите, а е възможността за военен конфликт, без да посочи обаче откъде идва опасността. \"Стигне ли се до армията е загубена работата. Трябва да се намери разумно решение, не трябва да повтаряме историята. За това водим прагматични отношение\", каза Борисов. От фондацията \"Конрад Аденауер\" похвалиха Борисов. \"България има всички основания да счита, че пътят, който е поела, е правилен\", посочи ръководителят на фондацията за България Тростен Гайслер. \"Днес мнозина завиждат на България за ниския държавен дълг, страната е и уважаван член на ЕС, проведе едно успешно европредседателство и има право да се гордее с всичко това\", допълни той.    ", "date": "2019.02.22", "title": "Борисов: До юли влизаме в чакалнята на Еврозоната"}
{"url": "http://www.classa.bg/%D1%81%D0%B2%D1%8F%D1%82/item/392885-%D1%82%D1%80%D1%8A%D0%BC%D0%BF-%D1%81%D1%80%D0%B5%D1%89%D1%83-%D0%BD%D0%B5%D0%BC%D1%81%D0%BA%D0%B8%D1%82%D0%B5-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8", "text": "Дали американският президент Доналд Тръмп ще се позове на опасенията за националната сигурност и ще наложи наказателни мита на колите, внасяни от Европа? Никой в Европа не знае, но мнозина са обезпокоени. Ето някои въпроси, свързани този проблем. Тръмп даде ясно да се разбере от самото начало, че е готов да използва митата, за да поправи търговските дисбаланси, които вижда. Сега европейските автомобилорпоизводители се чудят дали е техен ред да понесат удара.     Малко след като пое властта, Тръмп намекна, че е готов да наложи мито от 35% на внасяните от Германия автомобили. Оттогава Volkswagen, BMW и техните конкуренти се чудят дали ще изпълни заплахата си. Много зависи от това как Тръмп реагира на доклада, който той възложи, за да се изясни дали големият внос на коли представлява заплаха за националната сигурност. Колко са големи митата в момента? В момента има мито от 2,5 % за колите внасяни в САЩ. Вносът в ЕС се облага с 10% мито, а в Китай – с 15%. Ако според доклада на министерството на търговия дисбалансът в търговията с автомобили подкопава националната сигурност, тогава президентът има правомощията да наложи специални мита. Докладът, чиито заключения все още не са оповестени публично, бе предаден на президента в неделя. Не е ясно кога той ще реагира, макар че европейските лидери изглежда се готвят за лоши новини. През последните месеци Тръмп намекна за евентуално въвеждане на мита от 25 %. Колко важен е за германските автомобилопроизводители износът за САЩ? Асоциацията на германската автомобилна промишленост (VDA) посочва, че германските компании са произвели 16,5 милиона коли миналата година, 5,1 милиона от тях – в Германия. Те са продали 1,34 милиона коли в САЩ. Porsche особено много разчита на американския пазар. Компанията продава всяка четвърта кола в САЩ, където прави една трета от печалбата си. BMW продава 17 % от колите си в САЩ, Mercedes – 14%, Audi – 12%, Volkswagen- 6%.  Излагат ли на риск германските автомобилопроизводители американски работни места? За американските производители конкуренцията от Япония и Германия е много голяма. Американският пазарен лидер GM в момента съкращава работни места. От друга страна BMW, Mercedes и VW са произвели около 750 000 коли в САЩ миналата година и дават работа на 118 000 души, включително на работещи като доставчици. Заводът на BMW в Спартанбърг е вторият по натовареност след завода в Шънян в Китай. Всички автомобили с висока проходимост на компанията – от X4 до X7 – се произвеждат там, включително тези за износ в Европа и Китай. Mercedes също прави по-големите си високопроходими автомобили в завода си в САЩ в Тускалуса, включително GLS, GLE и GLE Coupe, които се изнасят за всички пазари, както и автомобилите C Class за продажба в САЩ. Дали германските производители могат да прехвърлят повишения разход върху клиентите? Всъщност не, като се имат предвид подобни случаи в миналото. Когато Китай наложи мито от 40% върху автомобилите, внасяни от САЩ, които през декември бяха понижени, BMW и Mercedes повишиха продажните си цени в Китай съвсем малко. Останалото просто изяде печалбата. Щефан Брацел, директор на Центъра за управление на автомобилния сектор, отбелязва, че клиентите са чувствителни към промените на цените. Когато американското правителство намали стимулите, които насърчаваха покупките на автомобилите Tesla, продажбите пострадаха. „Не е толкова лесно, дори в сектора на луксозните автомобили,“ каза той. А германските заводи в Мексико? Германските автомобилопроизводители имат някои големи заводи там, а Тръмп неотдавна основно промени мащабно търговско споразумение с Мексико и Канада, което се очаква да бъде ратифицирано от американския Конгрес. Американските производители на коли също внасят много части от Мексико. Audi произвежда високопроходимия Q5 в Мексико. Моделът покрива една трета от продажбите на Audi в САЩ. Кога може да очакваме мита? Ако министерството на търговията даде зелена светлина, Тръмп има 90 дни да вземе решение. Трябва обаче да се имат предвид и други променливи като например евентуални ответни мита от ЕС. Възможно е Тръмп да наложи митата по-скоро с надеждата да подсили преговорната си позиция, както направи с налагането на митата върху европейския алуминий и стомана. Брацел отбелязва, че Тръмп е съсредоточен върху целия търговски баланс, което означава, че може да използва заплахата за автомобилните мита, за да получи отстъпки в търговията със селскостопански продукти например. Укрепва ли Тръмп американския автомобилен сектор? BMW спря производството на X3 в Спартанбърг, като премести производството в Китай и Южна Африка. Същевременно BMW проучва възможността да прави двигатели в САЩ, а VW обсъжда идеята да произвежда електромобили в Щатите. Всеки разбира какво се случва тук: Ако искаш да продаваш коли в тази страна, тогава трябва да бъде запазена добавената стойност, каза Брацел. Например преди десетилетие, когато Toyota изпреварваше американските производители, за да се превърне в един от водещите световни автомобилопроизводители, и тогава имаше натиск от правителството. Toyota отговори като разшири производствените си капацитети в САЩ.   БТА  ", "date": "2019.02.22", "title": "Тръмп срещу немските автомобили"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392881-%D0%B5%D1%82%D0%BE-%D0%B7%D0%B0%D1%89%D0%BE-%D0%B5-%D1%86%D0%B5%D0%BB%D0%B8%D1%8F%D1%82-%D1%82%D0%BE%D0%B7%D0%B8-%D1%88%D1%83%D0%BC-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Ако се чудите защо е цялата тази врява в България, прочетете този текст. В него нашият автор Даниел Смилов показва, че шумотевицата явно не е случайна. Ето кой извлича ползи от нея:         Обобщение на седмицата: Край парламента шум се вдига, лъскат щитове и саби. Не се вижда някой да пристига, нито пък нещо важно вътре да се кове. Защо е тогава цялата тази шумотевица? От над половин година насам нивата на шума в българската политика са изключително високи. Почти всяка седмица има шумен скандал и “остра конфронтация” между ГЕРБ и БСП (като към втория отбор от време на време се включва и президентът Радев). За всички е ясно, че от цялата тази врява особена обществена полза няма - Константинопол и този път няма да падне. Но шумът продължава да се усилва, което очевидно е изгодно за основните действащи лица в парламентарния театър. За ползите от политическия шум Преди да стигнем до стратегиите на политическите играчи, нека първо дефинираме политическия шум. Това е дейност, чийто резултат не е важен - може дори да е нулев или отрицателен. Важното е за постигането на този нулев или отрицателен резултат политиците да получат много медийно време, което да използват за атака на опонентите и за себеизлагане пред обществеността. Накратко: ползата от политическия шум е, че привлича общественото внимание към неговия производител.     Скандалът с махането на преференциалното гласуване беше точно такъв политически шум. Първо, ДПС неясно защо (винаги) искат обезсмисляне на преференцията: може би за да предотвратят обединение на извънпарламентарната опозиция или да дразнят \"Патриотите”. И двете потенциални цели не блестят нито с благородство, нито с особена политическа прозорливост. ГЕРБ се съгласи с ДПС за де факто отмяна на преференцията с аргумента “да не се губи парламентарният ден” (според Цветанов). Оказа се обаче, че за да постигнат тази цел, ГЕРБ ще загубят поне два, ако не и повече парламентарни дни. Защото бързо стана ясно, че трябва да отменят собственото си решение и да върнат обратно преференциите - поради простата причина, че те се оказаха много популярни, а и отмяната им поначало беше необоснована. В крайна сметка излезе общ отрицателен резултат - поне два дни загубено парламентарно време. Но пък бяха генерирани изключително високи нива на политически шум. Шумът около преференциите скри големите скандали от миналата седмица, които са далеч по-важни и по-опасни за политическия истаблишмънт. Докато се обсъждат преференциите, хората забравиха, че в продължение на две години държавните институции не са свършили нищо съществено по случая с отравянето на Гебрев и не са разследвали потенциалната руска следа в него. Дори когато информацията бе изнесена в чуждата преса, пак не разбрахме какво са правили руски разузнавачи на територията на България в добре подбрани моменти от близката ни история. Човек би казал, че подобен скандал е манна небесна за всяка опозиция по света. Не и за БСП обаче. Политическият шум по повод едно нещо е свързан диалектически с политическо мълчание по друго, по-важно нещо. Ползите за ГЕРБ Скандалът не е опасен за ГЕРБ. Напротив, позволява им да отбележат някоя и друга точка в играта. Не чак да вкарат гол, но да изпълнят два корнера и един тъч. Първо, Борисов отново се оказа \"гласът на разума”, макар и прошепнат му от ненадейно място - депутата от гражданската квота Георги Марков. Така или иначе се създаде общо впечатление, че ГЕРБ слуша народа и се съобразява с него, дори и на цената на “щета” за себе си (по министър Горанов). Второ и по-важно, поправяйки поправката на поправката за преференцията, ГЕРБ получават възможност да кажат: “Виждате ли, няма скрита коалиция между ГЕРБ и ДПС. Това са приказки на зложелателни анализатори”. Това съобщение ще отекне мощно в проправителствените депесарски медии. Нищо, че става дума за фалшив аргумент. Скритата коалиция между ГЕРБ и ДПС е факт не от вчера. Всички важни политически решения или тяхната липса в този парламент - по съдебна реформа, КТБ, данъци, външнополитическа ориентация, ключови назначения - са гласувани почти без изключение от тези две партии. Ясно е също така, че при продължаващия разпад на “Патриотите” без гласовете на ДПС стабилността ще е силно нестабилна. Въпреки тези очевидни реалности, стратегията на ГЕРБ е да отрича докрай. Мила, не е това, което си мислиш - виж как отмених отмяната на преференциите. Ползите за БСП БСП също няма да вкарат гол, но изпълниха пряк свободен и два пъти удариха греда. Това стопля сърцата на поизнервената им публика, която се чуди как при толкова слаба и наситена с грешки игра на ГЕРБ червените продължават да изостават в резултата. А причината е елементарна треньорска грешка на Корнелия Нинова. Тя е дала инструкция на агитката си да вика с пълно гърло, а на футболистите си да тичат като бесни по игрището и да се хвърлят в остри противоборства. Според нея тази ескалация на напрежението ще доведе до падане на гол. Затова и БСП излизат от парламента и се опитват да инициират/яхнат граждански протести “срещу потъпкване на избирателните права”. Грешката се състои в това, че цялата активност на БСП се развива в единия ъгъл на игрището, който е традиционната зона на националпопулистите и т.нар. “Патриоти”. По въпроси като геополитическа ориентация, права на малцинствата, миграция, хомофобия и пр. \"социалистите” днес са май по-крайни дори от „Атака\" и НФСБ. Изтегляйки се в краищата на футболното игрище, те оставят ГЕРБ да контролира центъра и да провежда от време на време голови атаки в опразнените пространства. А политическият шум подпомага стратегията на Нинова. Нищо, че за БСП това е губеща стратегия. Ползите за ДПС Скритият коалиционен партньор уж загуби точка, но пък запази алибито си на опозиция. Истинската битка за Движението очевидно не е преференцията, а случващото се около “Емко” и “Дунарит”. Разшумяването около отравянето на Гебрев е вредно за плановете на ДПС. Затова по-високият шум около преференцията, заглушил \"Новичока”, е добре дошъл. Ползите за  \" Патриотите \" В опит да си отбележат автогол, „Патриотите\" удариха гредата, което в крайна сметка е поне частичен успех. Резултатът се запази: “Патриотите” и днес са достатъчно неединни, за да направят ДПС екзистенциално важно за правителството, но пък са достатъчно единни, за да служат за параван на този факт. По този начин те постигат максимална полезност и вдигат своята цена както за ГЕРБ, така и за ДПС. А освен всичко друго, шумът от тази седмица заглуши дискриминационните обертонове на Каракачановата “концепция за циганите”. Накрая трябва да се каже и това: шумът е полезен и за политическите анализатори - те мерят неговите нива и конструират теории за полезността му за системата.    ", "date": "2019.02.22", "title": "Ето защо е целият този шум в България"}
{"url": "http://www.classa.bg/%D1%81%D0%B2%D1%8F%D1%82/item/392882-%D0%BE%D0%B1%D1%80%D0%B0%D1%82-%D0%B2-%D1%82%D1%83%D1%80%D1%86%D0%B8%D1%8F,-%D0%B0%D0%BA%D0%BE", "text": "На 31 март в Турция се провеждат местни избори. Списъците с кандидатите вече са готови. Опозицията има шанс да спечели в някои големи градове. А това би предизвикало обрат в Турция           През последните месеци вътрешнополитическите дискусии в Турция се въртяха около един въпрос: каква е стратегията на опозицията срещу кандидатите на президента Ердоган? От 19 февруари насам отговорът започна да излиза наяве: боричканията в отделните партии вече са прекратени, а избирателните списъци с кандидатите са предадени на Избирателната комисия.     Според редица експерти, местните избори може да се окажат повратна точка. Досега Партията на справедливостта и развитието (ПСР) имаше славата на непобедима. Този неин имидж обаче ще бъде накърнен, ако опозицията успее да спечели местните избори в големите градове и така получи по-голямо политическо и икономическо влияние. Само в Истанбул и Анкара живеят общо 20 милиона души или почти една четвърт от турското население. Истанбул създава цели 31,2% от БВП на страната. А Анкара - 9%. Около 37 на сто от приходите на Турция от индустриалния сектор идват от тези два града. Това кара мнозина да си припомнят следните думи: \"Пътят към властта преминава през кметството!\". Самият Ердоган започва своята политическа кариера като кмет на Истанбул - през 1994-1998 година. Неговата ПСР печели всичките избори (общо 13), проведени след парламентарния вот през 2002 година. На местния вот обаче успехът на партията винаги е бил по-малък, отколкото на другите избори. Затова опозицията съзира своя шанс именно тук - на местните избори. Иде ли началото на края на ПСР? Мнозина смятат, че ако партията на Ердоган загуби изборите в големите градове и преди всичко в Истанбул и Анкара, това ще бъде началото на края на ПСР. Партията на справедливостта и развитието се е прицелила най-вече в консервативните избиратели. И понякога залага дори на непонятни идеологически мотиви. Един кандидат от ПСР например обясни, че жените със забрадки няма да могат да се движат свободно по улиците, ако неговата партия загуби изборите.  Президентът Ердоган обаче е наясно, че икономическата криза от изминалите месеци може да се отрази негативно на изборните резултатите на партията му. Затова той се отправя на лов за нови гласове - включително и сред избирателите на опозицията. Така например неотдавна той заяви, че всеки човек в Турция е свободен да казва и вярва, каквото пожелае. Пред светското население на градове като Измир и Истанбул пък представители на ПСР обявиха, че партията не проклина употребата на алкохол. Светската Републиканска народна партия, която е най-голямата опозиционна партия, също трескаво се бори за гласове. И тя преследва тактика, подобна на тази на ПСР. Само че прави точно обратното: в консервативния град Коня тя издигна кандидатурата на единствената си забрадена политичка.  Битката ще е много оспорвана Йозер Сенчар е ръководител на социологическия институт Метропол. Той казва, че според последните проучвания, битката за гласове е много оспорвана. \"Не бива да се подценява въздействието на икономическото развитие върху решенията на избирателите. Дори и десните избиратели са недоволни от положението в Турция\", казва той. Това го знае и Ердоган. Затова продължава и т.нар. \"Народен съюз\" с ултранационалистическата Партия на националното действие. И Републиканската народна партия създаде алианс. Тя и \"Добрата партия\" ще излязат с общи кандидати в много от големите градове. Прокюрдската Демократична партия на народите пък обяви, че няма да издига кандидати в някои големи градове. Много от нейните представители все още са в затвора. На местните избори през 2014 година партията на Ердоган спечели 47,9 процента от гласовете в Истанбул, а Репбуликанската народна партия - 40 процента. Според проучване на института ORC, през януари двете партии са имали съответно 43,6% и 39,7% от гласовете. Според Кадир Аталай от социологическия институт PIAR, Републиканската народна партия има преднина в Истанбул. \"Избирателите на ПСР са разочаровани от собствената си партия\", казва той. Фактори като слабата икономика, политическата нестабилност, провалът на демократичните механизми и ограничаването на свободата на мненията и политическите права могат да окажат влияние върху резултатите от изборите. Ако опозиционните партии действително спечелят изборите в Истанбул и Анкара, това ще даде силен тласък на опозиционните слоеве от населението. Става дума за половината турско общество.    ", "date": "2019.02.22", "title": "Обрат в Турция, ако..."}
{"url": "http://www.classa.bg/%D1%81%D0%B2%D1%8F%D1%82/item/392883-%D0%B4%D0%B2%D0%B5-%D1%83%D0%BA%D1%80%D0%B0%D0%B8%D0%BD%D0%BA%D0%B8-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D1%82", "text": "Едната е на 21 години, а другата – едва на 15, когато се включват в битките на украинския Майдан. Не ги спират нито бруталните действия на силите за сигурност, нито куршумите на снайперистите.         На 20 февруари 2014 години линейка на „Бърза помощ“ откарва в болницата 21-годишната Олеся Жуковская.  Куршумът на снайперист, стрелящ по активисти на украинския „Майдан“, я улучва в шията, близо до сънната артерия. \"Мислех, че ще умра. И почти се бях простила със света“, казва Олеся в разговор с ДВ. Затова и написала последен туит със съдържание: „Умирам!“. Но животът ѝ бил спасен.     Стоим на „Площада на независимостта“ - на същото място, на което е била ранена. Тя сваля шала и ни показва белега на шията си. Лекарите са се потрудили доста, за да прикрият разкъсните рани от куршума, но те все още си личат. Олеся казва, че раняването е изкривило усмивката ѝ. Тя обаче знае, че е имала голям късмет. \"Куршумът не попадна в сънната артерия, а само я засегна леко. Имах късмет, че нямаше задръствания  по улиците, така че линейката бързо стигна до болницата\", споделя тя. До събитията от Майдана Олеся работи като медицинска сестра в едно село в Западна Украйна. Решава да тръгне за Киев, когато научава, че в нощта на 30 ноември 2013 година сътрудници на специалните подразделения \"Беркут\" са насели жесток побой над участници в мирния протест. \"Не можех да се примиря с подобно нещо\", казва тя в разговор с ДВ.   Олеся Жуковская   Същото решение взима и 15-годишната Виктория Романчук от Волинска област. Тя пристига на Майдана в началото на декември. Признава, че много от протестиращите я карали да се върне при родителите си, когато научили че е само на 15 години. Но момичето упорито продължавало да носи чай на хората от барикадите. „Истинските хора тогава се намираха точно на това място – там, където беше най-трудно и опасно“, казва тя. Виктория е ранена в крака от граната.  Лекарите в продължение на месеци вадили от тялото ѝ малки късчета от гранатата. Тя си спомня, че нямало достатъчно обезболяващи лекарства, но най-много страдала от това, че е принудена да лежи, докато украинците се борят за независимостта на страната. Ангажиментът на жените Хиляди украинки застават зад  т.нар. революция на достойнството - изнасят ранените под огъня на снайперистите, организират събиране на топли дрехи и защитни каски, готвят в походните кухни и разнасят храната.  А много от тях стоят и редом с мъжете на барикадите. Прощалният туит на Олеся Жуковская от 20 февруари 2014 се разпространил мълниеносно из много страни по света. Съвършено непознати хора се солидаризирали с нея и я питали от каква помощ има нужда. Тя казва, че това ѝ е помогнало да преодолее депресията. \"Просто разбрах, че животът трябва да се цени“, споделя тя. Сега Олеся се занимава повече със спорт, посещава курсове за самоусъвършенстване и вече завършва медицина. Мечтае да стане очен лекар. Казва, че е малко разочарована от това, че за участниците в революцията на Майдана се споменават само на кръгли годишнини. Много често чува и отрицателни оценки за събитията. Това обаче не променя убеждението ѝ, че в Украйна има положителни развития.   Виктория Романчук   За Виктория Романчук положителните промени са свързани с нейната професионална сфера - изкуството. Тя смята, че революцията е дала \"невероятен тласък\" за развитието на украинската музика, кино и живопис. След Майдана тя завършва Художествената академия и прави самостоятелни изложби. За нея живописта става един вид психотерапия, която ѝ помага в живота. Тя много добре знае, че не всички споделят нейната положителна оценка за резултатите от революцията, но е уверена, че Майданът е бил нужен на Украйна. \"Дори и да знаех, че ще ме ранят, пак бих отишла на барикадите\", казва в заключение тя.  ", "date": "2019.02.22", "title": "Две украинки разказват..."}
{"url": "http://www.classa.bg/%D1%81%D0%B2%D1%8F%D1%82/item/392884-%D0%B7%D0%B0%D1%89%D0%BE-%D0%B1%D0%B5%D1%81%D0%BD%D0%B5%D1%8F%D1%82-%D1%80%D1%83%D1%81%D0%BE%D1%84%D0%BE%D0%B1%D0%B8%D1%82%D0%B5", "text": "Вашингтон ще се опита да спре „Турски поток” с цената на всичко   „Руснаците ни готвят хибридна атака!”, “Руснаците ще манипулират изборите в България и в цяла Европа !”, “Руснаците са опитали да отровят Гебрев!”, “Руските шпиони необезпокоявано кръстосват цяла България!” Списъкът с подобни вопли може да бъде продължен до безкрайност. У нас русофобите не са много, но са изключително гласовити. Грантови анализатори, бивши служители на ДС, преквалифицирали се светкавично в евроатлантици, самовлюбени представители на “автентичното дясно” – всички те се препитават добре с постоянния вой срещу всичко руско. Така че русофобските изхвърляния са неразделна част от политическия пейзаж.     Не може да не сте забелязали обаче, че през последните седмица-две има ясно изразено обостряне на този феномен. Антируските закани избиват в неконтролируем фалцет, а очите на антируските оратори се въртят все по-бясно. Как да си обясним тази активност? Едва ли причините за нея се крият в интимната психопатология на русофобите. По-вероятна изглежда хипотезата, че от кораба майка са дали сигнал на своите мъпети да засилят активността. Да се раздадат максимално. И мъпетите се раздават. Длъжни са да изпълняват безпрекословно нарежданията. За това получават заплата. Казано по-витиевато – грантове. Въпросната активност очевадно съвпада с една височайша обиколка. Имам предвид тура, който американският държавен секретар Майк Помпео направи в няколко европейски държави – Унгария, Полша, Словакия, Белгия, Исландия. Хората на ключови позиции в държавата хегемон не крият истинските си намерения. И защо да ги крият? Те са господарите на света. Ще става това, което те искат. Или поне така изглеждат нещата в техните очи. Майк Помпео също не скри каква е основната цел на пътуването му – да попречи на руските енергийни проекти. Съвсем директно държавният секретар, както и хора от екипа му, заявиха, че “Северен поток-2” е лошо нещо, а “Турски поток” – също толкова лошо. И съответно трябва да бъдат спрени. Защо държавата хегемон се изнервя толкова силно, колчем стане дума за руските енергийни проекти? Две са основните причини. Първата е политическа, а втората – чисто финансова. Всеки нов енергиен договор между Русия и европейските държави засилва връзките между двете страни. И наистина, какво по-естествено от едно стабилно и дълготрайно руско-европейско сътрудничество? При това не само в областта на енергетиката или изобщо на бизнеса. Русия е неразделна част не само от европейския континент, но и от европейската менталност, от европейския начин на мислене. Съвсем логично е руснаци, французи, италианци, германци, българи да имат сходни виждания за развитието на света, да искат да си сътрудничат, не да се карат. Именно тази близост толкова силно не се харесва на държавата хегемон. Съединените щати много биха искали Русия и останалите европейски държави да бъдат в постоянен конфликт. Защото е по-лесно да си имаш работа с враждуващи държави, отколкото с такива, които си сътрудничат. Такива държави много по-лесно се манипулират. Такива държави много по-лесно биват управлявани. Точно това е целта на Вашингтон – Европа да е поле на люти спорове, а не на разбирателство. Така САЩ винаги ще доминират над Европа. Втората причина, поради която Съединените щати изпадат в ярост всеки път, когато е напът да бъде реализиран някой нов руско-европейски енергиен проект, е чисто финансова. Откъде накъде европейците ще купуват руския природен газ, вместо да купуват американския втечнен газ? Ама американският им излизал по-скъпо. Голяма работа! Много по-важна от икономическата изгода е евроатлантическата солидарност, тръбят от Вашингтон, а европейските им лакеи го повтарят. Има неправилен газ – руският. Има и правилен газ – американският. Европейците трябва да изберат правилния, т.е. американския. И точка. Трябва да бъдат накарани да забравят завинаги за руските проекти. В един момент наистина изглеждаше, че “Северен поток-2” виси на косъм. В крайна сметка обаче Германия устоя на американския натиск. Съюзявайки се с Франция, тя показа, че държавата хегемон невинаги постига това, което иска. Не бива да се съмняваме обаче, че след като се провали по отношение на “Северен поток-2”, американската дипломация ще направи всичко възможно, за да вземе реванш, като спре “Турски поток”. Представяте ли си как ще се почувстват американците, ако загубят и тази битка!? И тук изобщо нямам предвид имиджовите загуби, които никак не са малки. Европейските държави ще получават стабилни доставки от руски енергоносители, които при това ще заобикалят Украйна. Киевските майданчици, тези любими американски хомункулуси, стават излишни! И се оказва, че милиардите долари, отпуснати за украинската “демокрация”, или по-точно казано, за американския протекторат на границата с Русия, са изхарчени напразно! Направо шок и ужас! За да не се стигне до подобен американски кошмар, Вашингтон ще се опита да спре “Турски поток”. С цената на всичко. За целта е жизненоважно да бъде активирана местната агентура. Това е петата колона, която съществува благодарение на американските грантове. Тя включва политици, бизнесмени, както и, простете за израза, интелектуалци. Всички те трябва да зарежат останалите си занимания и по 24 часа на ден да обясняват на сънародниците си какви ужасни хора са руснаците. На българската публика трябва да бъде втълпено, че руснаците са цинични манипулатори на избори и безжалостни отровители на честни бизнесмени. Българите трябва да бъдат докарани до състояние, в което ще виждат във всеки руснак всемогъщ хакер, борджиев отровител или злонамерен шпионин. Според авторите на настоящия сценарий, когато съзнанието на хората вече е достатъчно добре обработено с русофобски послания, много по-лесно ще бъде на управляващите да обявят, че се отказват от участие в “Турски поток”. Кой би тръгнал да им противоречи? Кой би тръгнал да защитава съвместна работа с хибридчици, отровители и шпиони? Никой, разбира се, убедени са сценаристите. Ето защо няма нищо изненадващо в настоящото русофобско истерясване на българския грантов коментариат. Задачата на групичката е да обслужи конкретния политико-финансов интерес на държавата хегемон, да направи така, че всяко сътрудничество с Русия, било то в енергийната или в която и да било друга сфера, да изглежда като престъпление срещу хуманността. Хубавото в случая е, че обикновените българи, тези, които не закусват молитвено, било то във Вашингтон, било то на “Козяк”, са доста по-интелигентни от своя евроатлантически “елит”. И колкото повече ги бомбардират с русофобски клишета, толкова по-малко вярват на чутото. Накрая ще се окаже, че в България, както и на други места, американците напразно са си похарчили парите.    ", "date": "2019.02.22", "title": "Защо беснеят русофобите?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392876-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D1%84%D0%B5%D0%B2%D1%80%D1%83%D0%B0%D1%84%D0%B8", "text": "ОВЕН ( 21 март - 20 април ) Не е препоръчително днес, да взимате мълниеносни решения, дори ако в живота ви, много зависи от тях. Обстоятелствата през деня могат да се променят по сто пъти, затова бъдете търпеливи и наблюдавайте. Всички финансови операции, трябва да бъдат съгласувани с партньорите или адвокати. Възможни са големи парични загуби, водещи до криза. ТЕЛЕЦ ( 21 април - 21 май )  Днес няма да ви убегне нито един детайл, ще бъдете изключително бдителни и внимателни. Убедителността ще ви помогне във финансовия сектор, а това ще доведе до неочаквани печалби. Пътуването по личен бизнес ще има успех, ако не пропуснете някои нюанс. Не забравяйте да взимате витамини и да спите достатъчно, ако искате да укрепите имунната си система. БЛИЗНАЦИ ( 22 май - 21 Юни ) Препоръчително е да се поставите на мястото на човек, с кого от дълго време сте добри приятели. Спрете да правите битки без правила, това само ще влоши отношенията. Споровете и конфликтите, ще имат отрицателно въздействие върху всички сфери на живота. Особено, ако нервите ви са опънати до край. Вечерта възрастен роднина, ще добави масло в огъня.   РАК ( 22 юни - 23 юли ) Ще трябва гордо и упорито да защитавате правата си, освен това в кръга на близки приятели и роднини. Ще имате усещането, че всички са против вас. В действителност, се опитайте да бъдете по-отстъпчиви и разбрани. Ярки събития са възможни на работното място. Може би, ще получите предложение за нова позиция. ЛЪВ ( 24 юли - 23 август ) Очаква ви съдбовен ден, когато ще може да изградите ясен план за действие за бъдещето. Най-важното е, че никой няма да ви пречи, напротив, всички ще ви помагат. Няма да имате проблеми с финансите. Ще получите всичко навреме. Закаляващите процедури, ще са полезни за вашето здраве. Може да посетите спа център-басейн или сауна. ДЕВА ( 24-ти август - 23 септември ) Ще загубите дар слово, когато научи новина за свой колега или приятел. Дори не сте предполагали, какво е замислил. Бъдете твърди и издържливи, в противен случай ще влошите ситуацията. Подписването на печеливш договор, ще ви подтикне към бързи действия. Трябва да инвестирате парите си, за да не сте сред губещите. ВЕЗНИ( 24 септември - 23 октомври) Не ви очаква идеален ден, но и катаклизми не се очертават. Всичко ще върви гладко и скромно, не променяйте плановете си. Оптимистичното настроение, ще доведе до нови срещи и сключване на договори с важни личности. Социалните събития, отложете за друг ден. Вечерта е по-добре, да прекарате в семейния кръг. СКОРПИОН ( 24 октомври - 22 Ноември ) Ще искате да промените всичко драматично, но съдбата ще ви подхвърли много изненади. Особено от страна на колектива в работата. Някой нов и неопитен колега, ще си позволи критика по ваш адрес. Уви, всичко това ще се случи пред шефовете. В любовните дела, нищо не пречи да поканите избраника си, на среща или в ресторант.   СТРЕЛЕЦ ( 23 Ноември - 21 Декември ) Не преследвайте идеали, тъй като самите вие, сте далеч от съвършенство. Дори и на работа се опитайте да бъдете по-скромни, особено ако сте в нов колектив. Добре ще се развиват дела, насочени към финансови постижения. Ще бъдете подпомогнати от човек, с когото активно сте комуникирали в интернет. Очаквайте успех и слава. КОЗИРОГ (22 Декември - 20 януари ) Късмета, ще ви се усмихне толкова широко, че ще започнете да споделяте радостта си дори с конкуренти и завистници. Не бъдете толкова доверчиви и наивни, иначе ще загубите всичко. Има шанс за подобряване на здравето, с помощта на народната медицина. Ако отдавна ви мъчи болка в гърба или краката, тогава спешно трябва да се заемете с решаването на проблема.  ВОДОЛЕЙ ( 21 януари -  19  февруари ) Очаква ви отличен ден, който ще може да проведете по своя преценка. Основното нещо е да не се страхувата, а да се движите смело напред. Ако вредните навици, усложняват живота ви, тогава се борете с тях. Успешно ще се развиват пътувания до други страни, където необвързаните, може да се запознаят с приятен човек.   РИБИ ( 20 февруари - 20 март ) Ще имате толкова мрачно настроение, че само най-близките хора, ще могат да ви измъкнат от него. Но къде са всички те? Сякаш сте в тъмна и непроходима гора и се чувствате самотни и безполезни. Опитайте, да се отвлечете с домакинска работа или с интересно хоби. Вечерта ви очаква приятно общуване с приятели.    ", "date": "2019.02.22", "title": "Дневен хороскоп 22 февруафи"}
{"url": "http://www.classa.bg/%D1%81%D0%B2%D1%8F%D1%82/item/392877-%D0%BC%D0%B5%D1%87%D1%82%D0%B0%D1%8F-%D0%B7%D0%B0-%D0%BD%D0%B0%D1%87%D0%B8%D0%BD-%D0%B7%D0%B0-%D1%83%D0%B1%D0%B8%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D1%87%D1%82%D0%B8-%D0%B2%D1%81%D0%B5%D0%BA%D0%B8-%D1%87%D0%BE%D0%B2%D0%B5%D0%BA-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Лейтанант Кристофър Пол Хасън е 49-годишен американец. Работи в столицата Вашингтон, в щаба на Бреговата охрана на САЩ. В края на 80-те и началото на 90-те години е служил в Корпуса на морската пехота, а след това и в Националната гвардия. Но освен това Хасън е и терорист, или поне такова е мнението на разследващите го федерални агенти. Мъжът се самоопределя като  \" бял националист \"  и е изучавал в детайли манифестът на масовия убиец Андерш Брайвик. В личната си кореспонденция призовава за  \" фокусирано насилие \"  в САЩ и  \" установяване на бяла родина \" . Хасън е арестуван на 15 февруари, когато агенти на ФБР и разследващ екип на \"Бреговата охрана\" обискират дома му в Мериленд. Там откриват цял арсенал – над 15 оръжия, включително пушки и автомати, както и повече от 1000 пълнители за тях. Крайната му цел, според властите, е била да организира терористични атаки, насочени срещу популярни американски политици и журналисти, с която да доведе до хаос и ескалация на насилието в Щатите. Вдъхновен от Брайвик Документите от съда показват, че Хасън е изучавал манифеста от 1500 страници, написан от терориста Андерш Брайвик. През 2011-а той уби 77 души при две нападения в Норвегия. В манифеста си Брайвик описва как е планирал атаките и се е подготвил за тях като документът може да бъде използван за напътствия при организирането на подобни терористични операции.     Бившият пехотинец и доскорошен служител на Бреговата охрана на САЩ Кристофър Хасън е арестуван по обвинение, че е планирал масови убийства.     Точно такава, изглежда, е била целта и на Хасън, който е изпълнил доста от съветите на норвежеца. Брайвик е взимал стероиди и наркотици, воден от вярата, че те ще засилят способността му да извърши нападенията си. При обиска на апартамента на американеца Хасън е открит заключен контейнер, в който разследващите откриват над 30 епруветки с хормон за растеж. Бившият пехотинец освен това е поръчал повече от 4200 хапчета от наркотика  \" Трамадол \"  от 2016-а досега.  Купувал е и синтентична урина, която да ползва при евентуален тест за наркотици на работното му място. Тя е щяла да му помогне да не се провали на теста и да не бъде разкрита употребата на забранени вещества.       Друга препоръка на Брайвик е предварително да се посочат целите и \"предателите\". Така в средата на януари Хасън подготвя електронна таблица с различни потенциални жертви на неговия план. В таблицата те са означени с по едно име, но според властите в списъка попадат политици от високите кръгове на Демократическата партия. Сред тях са бившият конгресмен Джо Скарбъро, който в момента работи в телевизията MSNBC, новоизбраната за конгресмен Александриа Окасио-Кортез и сенатор Ричард Блументал. Не е ясно за кога точно Хасън е планирал своите нападения. Започнал е да събира оръжията още през 2017-а, а може би и по-рано (той започва работа в \"Бреговата охрана\" през 2016-а). За последните две години е закупил над 20 оръжия или подобно оборудване, като същевременно хиляди пъти е посещавал интернет сайтове за продажба на такива. Според властите в Щатите Хасън е планирал \"убийствата на невинни граждани в мащаб, рядко виждан в страната\". Препоръката им е той да бъде оставен в ареста, докато не дойде време да бъде съден. Арестът му в средата на февруари е по обвинение за незаконно притежание на оръжията и наркотиците, открити в дома му. Според властите обаче тези обвинения са само \"върхът на айсберга\". Като по-важни се посочват плановете му да предизвика хаос и разруха, а в документите, подадени към съда, Хасън е определен като човек, обсебен от неофашистки и неонацистки възгледи. \" Ръководи гнева ми, за да оставя спомен в този свят \" Доказателства за тези намерения разследващите намират в личната кореспонденция на служителя на \"Бреговата охрана\", файловете, които е изготвил, и търсенията в интернет, които е правил. В имейл, написан през юни 2017-а, той описва плановете си за билогически атаки и посочва хранителните запаси като възможна цел на такова нападения. Излага плановете си за \"кампания\", включваща използването на експлозиви и снайпер\". В списък с напомняния за неща, които трябва да свърши, се споменава и изучаване на тактиките, използвани по време на гражданската война в Украйна. В тази връзка Хасън излага виждането си, че при безредици това да се прицелиш и в \"двете страни\" води до \"изостряне на напрежението\". Това според него може да накара правителството и полицията да реагират твърде остро, което от своя страна да помогне за \"ескалация на насилието\". Като подходящ момент за извършването на нападение, което да доведе до такъв домино ефект, той посочва протестите от типа на  \" Черните животи имат значение \"  (Black Lives Matter). В друго писмо, написано до американски неонацистки лидер, Хасън призовава за \"бяла родина\". Той пояснява, че никога не е виждал смисъл в масовите протести, \"носенето на униформи, маршируването и провокирането на хората със свастики\". Той се самоопределя като \"човек на действието\". Според него мисленето на хората не може да се промени с подобни протести, а с \"фокусирано насилие\". Сред написаното от Хасън се открояват вижданията му, че \"либералната/глобалистична идеология унищожава традиционните хора, най-вече белите\", а единственият начин да се противодейства на това според него е чрез насилие. \"Много кръв ще трябва да се пролее, за да се надигнат белите от дивана\", пише арестуваният, който на друго място посочва, че мечтае за \"начин за убиване на почти всеки човек на Земята\". Той споменава и възможността да бъде спонсориран от \"друга сила/страна\", макар в съдебните документи да не се посочва да е опитвал да се свърже с такава. Пише, че \"гледа с надежда\" към Русия и всяка страна, която \"презира западния либерализъм\", с изключение на мюсюлманските такива. Неговите планове изглежда започват да се оформят с по-бърза скорост през последните седмици. Списъкът му с потенциални мишени е създаден в таблица в Excel на 19 януари т.г., при това на работния му компютър.  Два дни по-рано той прави няколко търсения в интернет:  \" Какво ще се случи, ако Тръмп бъде незаконно импийчнат \" ,  \" Най-доброто място във Вашингтон, където да видиш хора от Конгреса \" ,  \" гражданска война, ако Тръмп бъде импийчнат \"  и други. В момента Хасън чака да се яви пред съда, за да стане ясно дали ще бъде оставен в ареста до делото срещу него. Това не е първият подобен случай, при който се предприемат мерки срещу служител на \"Бреговата охрана\" на САЩ. През септември е арестуван друг, неидентифициран мъж. Причината е, че по време на телевизионно интервю, давано от негов колега във връзка с урагана Флорънс, мъжът се появява на заден план и прави знак, свързан с белите националисти. Впоследствие той е уволнен. Същото вече се е случило и с Хасън, но с оглед на открития в дома му арсенал и другите доказателства, последствията за него може да са много по-сериозни.  ", "date": "2019.02.22", "title": "\"Мечтая за начин за убиване на почти всеки човек на Земята\""}
{"url": "http://www.classa.bg/%D1%81%D0%B2%D1%8F%D1%82/item/392878-%D1%80%D1%83%D1%81%D0%B8%D1%8F-%D1%81%D0%BF%D0%B0%D1%81%D1%8F%D0%B2%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "САЩ и техните съюзници не спират да оказват натиск върху икономиката на Венецуела. Във връзка с това правителството на Николас Мадуро призова ръководството на венецуелските компании да откриват сметки в Русия. Това в четвъртък, 21 февруари, съобщава агенция «Bloomberg», позовавайки се на източници от Каракас. По данни на СМИ, тези мерки се предприемат за защита на бизнеса от санкциите, на първо място става дума за производителите на стоки за широко потребление.     Венецуелските власти се опасяват, че в резултат на блокирането на средствата на компаниите, могат да се случат провали в производството на продукция, което ще предизвика изгодното за Вашингтон негодувание сред населението. Във връзка с това Каракас предупреди производителите за наказания в случай на срив на производството. Освен това, специално е препоръчано да не бъдат повишавани спекулативно цените на стоките. Американската администрация се опитва да се избави от правителството на действащия президента на Венецуела Николас Мадуро. Ограничителните мерки срещу Каракас се въведоха отдавна, още по време на Барак Обама, но в момента Вашингтон има намерение да замени Мадуро с марионетката Хуан Гуайдо, който миналия месец се самопровъзгласи за президент на страната.  ", "date": "2019.02.22", "title": "Русия спасява производството във Венецуела"}
{"url": "http://www.classa.bg/%D1%81%D0%B2%D1%8F%D1%82/item/392879-%D0%B1%D0%B0%D0%BD%D0%BA%D0%B8%D1%82%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D1%81%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F%D1%82-%D0%BD%D0%B0%D1%87%D0%B8%D0%BD-%D0%B4%D0%B0-%D1%81%D0%B5-%D0%BF%D0%B5%D1%80%D0%B0%D1%82-%D0%BF%D0%B0%D1%80%D0%B8", "text": "Банките продължават да са най-добрият начин да се перат пари – което не е изненада за когото и да било. На Danske Bank е било наредено да затвори в Естония след скандал включващ пране на пари. Една от най-често споменаваните причини, че криптовалутите са рисковани е, че престъпниците я използват за пране на пари. Най-важното обаче е, че щатският долар все още е най-използваната валута за подобна дейност, като банките също играят ключова роля. Тъй като все повече банкови измами се разгадават, това им дава по-малко легитимност и повече за криптиране, децентрализирания начин за провеждане на финанси.     Според Би Би Си, клонът на Данске Банк в Талин трябва да бъде закрит до 19-ти октомври. Банката е в процес на разследване в Дания, Естония, Великобритания и САЩ поради около 200 милиарда евро от Русия, бивши съветски държави и други. Голяма част от тези пари са минали през естонския клон. Временният главен изпълнителен директор Йеспер Нилсен заяви, че банката ще се съобрази и ще затвори клонове в други страни. Финансовият регулатор на Естония поиска Данске да затвори местния си клон и да изплати депозитите на клиентите си в рамките на осем месеца. Началник на регулаторния орган, Килвар Кеслер, каза следното: Банките са абсолютни шампиони в прането на пари. Bloomberg дори се създаде графика по-рано този месец, за да подчертае очакваните 2 трилиона долара, които се перат чрез банките всяка година. Естествено големи образи в крипто направиха изказвания, които изглежда бяха, както се казва, право в десетката. Антъни Помплиано направи особено силен коментар по повод новината. Хората винаги намират начин. Прането на пари няма да изчезне. Изключително важно е да се подчертае, че криптовалутите не са идейни средства за извършване на подобни финансови престъпление.  ", "date": "2019.02.22", "title": "Банките продължават да са най-добрият начин да се перат пари"}
{"url": "http://www.classa.bg/%D1%81%D0%B2%D1%8F%D1%82/item/392880-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-waffen-ss-%D0%B8-%D0%B4%D0%BE-%D0%B4%D0%BD%D0%B5%D1%81-%D0%B2%D0%B7%D0%B8%D0%BC%D0%B0%D1%82-%D0%BF%D0%B5%D0%BD%D1%81%D0%B8%D0%B8-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Белгийски сътрудници на нацистките Waffen SS и до днес получават пенсии от Германия, които често са дори по-големи от обезщетенията за някои жертви на нацизма. Една инициатива в Белгия иска да спре скандалните плащания.           От тях живи днес са само трийсетина човека – и всичките на възраст над 90 години. Всеки един от тях получава допълнителна пенсия от Германия – между 425 и 1275 евро месечно, твърди белгийският историк и изследовател на нацизма Алвин де Конинк. В интервю за белгийския вестник \"De Morgen\" той прави следното шокиращо сравнение: на белгийците, служили във Waffen-SS, им се признават като стаж за пенсия годините, през които са били в затвора заради сътрудничество с нацисткия режим. В същото време белгийците, които са били експлоатирани в трудовите лагери на нацистите в Германия, са получавали след края на войната обезщетение в размер на 50 евро месечно.     След като Вермахтът нахлува във Франция, Белгия и други страни, Хитлер издава указ, с който обявява, че чужденци, които са се присъединили доброволно към Waffen-SS, получават правото на финансова издръжка от страна на германската държава. По този повод германският историк Мартин Гьолниц обяснява, че след 1 януари 1940 година Waffen-SS е изпълнявал задачи на Вермахта, поради което неговите членове са имали статут на държавни служители в Германския райх. По този начин им се е полагала месечна издръжка, както и на всеки друг войник от Вермахта, независимо от националността му. В Латвия –  около 1500 подобни пенсии Трудно е да се каже колко са получателите на такава издръжка днес и в кои страни от света живеят те. Но само в Латвия към средата на 1990-те години е имало към 1500 бивши членове на Waffen-SS с допълнителни пенсии, посочва Гьолниц за ДВ. За тези плащания на белгийски ветерани от СС се говори още от края на 2016 година, когато темата беше повдигната от организацията \"Група: памет\", за която е работил Де Конинк. Още тогава белгийският парламент се опита да получи от германските власти имената на облагодетелстваните, както и да убеди властите в Берлин да спрат плащанията към тях.     Хитлер и Химлер пред строя на войници от SS   Депутатката от Лявата партия Ула Йелпке също повдигна въпроса в Бундестага, но ѝ бе отговорено, че германското правителство не може да предостави подобна информация, тъй като няма данни за това каква част въпросните пенсионери в Белгия са били доброволци във Waffen-SS или са били съдени като колаборационисти. Трима белгийски депутати сега предприемат нов опит: в искане до Комисията по външната политика на парламента те настояват да бъде сложен край на това \"напълно неприемливо положение\" и въпросът да бъде решен \"по дипломатически път\". Единият от вносителите на искането допуска, че тези допълнителни пенсии от Германия не се облагат даже и с данъци. Поправка в закона, която е почти безсмислена Германия всъщност е правила опити да осуети изплащането на пенсиите на ветерани от СС. Законова поправка от януари 1998 г. например регламентира, че въпросните добавки може да се отказват на лица, които \"по времето на националсоциализма са участвали в нарушения на основните човешки права и правовите принципи. Такъв казус например представлява доброволната дейност в структурите на СС. Поправката обаче се отнася само до молбите за допълнителна пенсия, подадени след 13 ноември 1997 година, което означава, че въпросните скандални случаи изобщо не са засегнати от тази разпоредба. Мартин Гьолниц се съмнява в успеха на новата белгийска инициатива. Всеки единичен случай трябва да бъде проверяван отделно, защото членството в СС не означава автоматично, че лицето е военнопрестъпник. \"Мисля, че просто мълчаливо ще се изчака, така че проблемът да се реши от само себе си“, казва германският историк.      ", "date": "2019.02.22", "title": "Членове на Waffen-SS и до днес взимат пенсии от Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392875-%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B8%D1%81%D1%82%D0%BA%D0%B0-%D1%81%D1%8A%D0%B1%D0%BB%D0%B0%D0%B7%D0%BD%D1%8F%D0%B2%D0%B0-%D0%BE%D1%82-%D0%BA%D0%BE%D1%80%D0%B8%D1%86%D0%B8%D1%82%D0%B5", "text": "Баскетболистката на италианския Атина Валентина Виняли е една от най-известните в цял свят в този спорт. Освен, че има качества на игрището, тя умело се впуска и в редица други дейности.  27-годишната къдрокоса красавица участва в конкурси за красота, снима се за списания и работи като телевизионен водещ.  Виняли е баскетболистката с най-много последователи в социалните мрежи. Над 2 милиона души я следват в Instagram.        ", "date": "2019.02.22", "title": "Баскетболистка съблазнява от кориците"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392872-4-%D1%83%D0%B4%D0%BE%D0%B1%D0%BD%D0%B8-%D0%BF%D0%BE%D0%B7%D0%B8-%D0%B7%D0%B0", "text": "Когато става въпрос за анален секс, всички се сещат за „Кучешката”. Това обаче не е единствената възможност, която седи пред вас и половинката ви.   Вече ви разкрихме  . Разказахме ви и  Сега ще ви споделим 4 от най-удобните пози за анален секс. Те са подходящи за абсолютно всички, без значение от физиката им. Основното и най-важно нещо е да не забравяте лубрикант – колкото повече, толкова по-добре.   Лъжичка Тази поза е за всички, които искат просто да се отпуснат и да се наслаждават максимално в комфортна обстановка. За целта трябва да легнете на една страна в поза лъжички, сгънете краката си в коленете и просто действайте. По време на акта може а обърнете главата си към половинката и да се целунете. Освен това позата е удобно мъжът да се заиграе и с други част от тялото на партньорката си. За повече удоволствие, може да се използва вибратор, който да стимулира клитора на девойката.   Кучешката Това не случайно е най-популярната поза за анален секс. Заставате на ръцете си (на лакти и колене) а половинката ви застава зад вас. При тази поза също могат да се стимулират и други интимни зони. Добре е да използвате повече лубрикант.   Ездачка Тази поза е наистина удобна дори и за анален секс, колкото и да не ви се вярва. Добре е обаче да се облегнете леко назад и да поставите ръцете си на леглото за баланс. Всичко иначе е стандартното – половинката ви лежи, вие сядате отгоре и контролирате движението и дълбочината на проникване, според това как се чувствате.   Обратна мисионерска Това е перфектната позиция за начинаещи, които ще получат достъп и до други интимни зони. Тя е удобна и за двамата партньори. Ако е необходимо, може да поставите възглавници под корема на дамата. Може да използвате пенис-пръстен. Добре е да отбележим, че и в обичайната проява на мисионерската може да практикувате анален секс.  ", "date": "2019.02.22", "title": "4 удобни пози за...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392873-%D1%82%D1%8F-%D0%BE%D0%B1%D0%B8%D1%87%D0%B0-%D0%B4%D0%B0-%D0%B2%D0%BB%D0%B8%D0%B7%D0%B0-%D0%BD%D0%B0-%D0%B4%D1%8A%D0%BB%D0%B1%D0%BE%D0%BA%D0%BE", "text": "София Гомес Урибе е една от най-известните гмуркачки в света. Колумбийката, която през април ще навърши 27 години, е поставила много рекорди и очарова почитателите на този спорт със спиращи дъха гледки.   Въпреки сериозното й отношение към гмуркането, София завършва университет и в момента работи като инженер.  Освен с невероятни гледки от морското дъно, Урибе нагорещява мрежата с невероятните си... задни части.                                ", "date": "2019.02.22", "title": "Тя обича да влиза на дълбоко..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392874-%D1%81%D0%B0%D0%BB%D0%BE%D0%BD%D1%8A%D1%82-%D0%BD%D0%B0-%D1%81%D0%BB%D0%B0%D0%B4%D0%BA%D0%BE%D1%82%D0%BE-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5", "text": "Манекени демонстрираха рокли от шоколад на Салона на сладкото изкушение, който бе открит снощи в Брюксел. Над 130 участници представят на 8000 кв. метра площ изобилие от шоколад и шоколадови изделия с всякакви възможни вкусове. Сред тях имаше и представители на страни като Мадагаскар, Перу, Еквадор и Венецуела.      Разбира се, класиката си остава белгийският шоколад, познат не само в Европа, но и в цял свят. Карин Пикаве от Брюж е в шоколадовия бизнес от 30 години, но професията не я е отблъснала от сладкото изкушение: „Щом стана, веднага започвам да ям шоколад. И въпреки че съм в този бизнес всеки ден, все още го обожавам. Това е моята страст, нещо в живота, на което не мога да устоя\". Салонът ще бъде отворен за посетители до неделя включително.    ", "date": "2019.02.22", "title": "Салонът на сладкото изкушение"}
