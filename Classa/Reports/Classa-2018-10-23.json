{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388739-%D0%BD%D0%B0%D0%B9-%D0%B7%D0%B0%D0%B3%D0%B0%D0%B4%D1%8A%D1%87%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-19-%D0%B8-%D0%B2%D0%B5%D0%BA-%D0%BA%D1%8A%D0%B4%D0%B5-%D0%B8%D0%B7%D1%87%D0%B5%D0%B7%D0%B2%D0%B0-%D1%87%D0%B0%D1%80%D0%BB%D0%B7-%D0%B8-%D0%B7%D0%B0%D1%89%D0%BE-%D0%B3%D0%BB%D0%B0%D1%81%D1%8A%D1%82-%D0%BC%D1%83-%D1%81%D0%B5-%D1%87%D1%83%D0%B2%D0%B0-%D0%BE%D1%82-%D0%BD%D0%B8%D0%BA%D1%8A%D0%B4%D0%B5", "text": "Изчезването на младежа Чарлз Амшор в САЩ е една от най-обсъжданите тайнствени истории на 19-и век. Отговорът на тази загадка и до момента не е намерен, а историята, която продължава да е обвита в мистериозни подробности, се смята за една от основните загадки на онова време. Изчезва сякаш се разтваря във въздуха 16-годишният Чарлз Амшор е живял със своето семейство в американския град Троя в щата Ню Йорк. Той е имал баща, майка и две по-големи сестри. Семейството е било заможно. През 1971-1872 година те са се преместили в Ричмънд в щата Индиана, а след година-две в Куинси в щата Илинойс. семейството се настанило да живее в покрайнините на града, във ферма. Близо до дома им е имало ручей, от който те черпели вода. Трагичният случай е станал вечерта на 9 ноември 1878 година.      Младежът е седял пред камината. В един момент той станал, взел кофата за вода и тръгнал към ручея. Той дълго време не се върнал и семейството му започнало да се притеснява. Бащата отворил входната врата и повикал сина си, но никой не му отговорил. Тогава семейството тръгнало да го търси - бащата и най-голямата дъщеря запалили един фенер и излязли навън. Бил паднал малко сняг и те били уверени, че ще видят следите на Чарлз. Такива имало, добре отпечатани. Благодарение на следите роднините успели да установят, че той е преминал 75 метра, малко повече от половината път. Но изведнъж след това следите изчезнали. Бащата, забелязвайки това, се спрял. Вдигайки фенера, той се загледал в тъмнината. Снегът обаче бил гладък, сякаш неговият син просто се бил изпарил във въздуха. \"Какво е станало, тате?\", попитала дъщерята. След това мъжът и момичето тръгнали към ручея. Той бил покрит с лед и до него нямало никой. Сутринта семейството се върнало до ручея и не намерило никакви следи от Чарлз. Навсякъде снегът бил гладък. Гласът на Чарлз Семейството било смазано от мъка. Но четири дни по-късно майката трябвало отново да отиде до злополучния ручей. При това, минавайки покрай мястото, където свършили следите на сина ѝ, тя сякаш чула гласа на Чарлз. Майката започнала да вика сина си. На нея започнало да ѝ се струва, че гласът идва от различни страни. Синът обаче го нямало никъде. Връщайки се в къщата, тя разказала всичко на останалите роднини, но не могла да каже какво точно ѝ е казвал Чарлз. Семейството бързо се върнало на мястото, но никой не открил нищо. Но изминал един месец от тази случка и на същото място и други роднини започнали да чуват гласа на Чарлз. Според тях, той се чувал едва-едва и идвал от много далеч. Не е било възможно да се разбере какво точно той казва, както и да се определи посоката, от която идвали звуците. Времето минавало, а гласът ставал все по-слаб и по-слаб, а паузите - все по-големи. Към края на лятото на 1879 година гласът на Чарлз престалан да се чува въобще. Самият младеж така и не бил открит.", "date": "2018.10.23", "title": "Най-загадъчната история на 19-и век! Къде изчезва Чарлз и защо гласът му се чува от никъде"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388736-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BF%D1%80%D0%BE%D1%82%D0%B5%D1%81%D1%82%D1%8A%D1%82-%D0%B1%D0%B5%D1%88%D0%B5-%D1%82%D1%8E%D1%80%D0%BB%D1%8E%D0%B3%D1%8E%D0%B2%D0%B5%D1%87", "text": "Обръщам се към тях с молба да не провеждат този митинг, тъй като се чувствам достатъчно уверен в това, което върша, за да има подкрепа към мен със средства, каквато аз не приемам, а именно със средствата на уличния натиск. Много ги моля, благодаря им за вниманието, но мисля, че не е редно това, заяви Симеонов. Днес разбрах, че е изтекла фалшива информация в два сайта за изявление на моя син – няма такова, то не отговаря на истината, подчерта вицепремиерът. Валери Симеонов уточни, че на днешното заседание на Коалиционния съвет на Обедините патриоти ще стане ясно дали той ще остане на поста си. Към този момент не виждам да има конфликт. Представете си благоразположени колеги, усмивки, почерпки. При наличие на решение коалицията да ме издигне за вицепремиер, трябва да има съответното решение да ме свали, заяви Симеонов. Той коментира, че не е изненадан от думите на премиера Бойко Борисов, че ако поиска оставката на Валери Симеонов, може да се сучпи управленската конструкция. Той обаче посочи, че е сигурен, че няма проблем правителството да продължи да функционира и ако той не заема поста вицепремиер. Не мисля, че моята фигура е кой знае колко значима, но в същото време не мога да приема морална оценка от всякакви посоки. Имам собствено мнение, държа на него, ще продължа да казвам истината, заяви Валери Симеонов. По повод вчерашния протест на майките на деца с увреждания пред Министерски съвет с искане за оставката му вицепремиерът заяви: Протестът беше тюрлюгювеч.", "date": "2018.10.23", "title": "Валери Симеонов: Протестът беше тюрлюгювеч"}
{"url": "http://www.classa.bg/%D1%81%D0%B2%D1%8F%D1%82/item/388737-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%BC%D0%B0%D0%B9%D1%81%D1%82%D0%BE%D1%80%D0%B8-%D0%BD%D0%B0-%D0%BA%D0%B0%D1%82%D0%B0%D0%BD%D0%B0", "text": "В работилницата на Фусахиро Шимоджима, в индустриалния град Сайтама, огньове бушуват в малките огнища, а пръстеният под поема кънтежа от ударите на чуковете. 44-годишният японски майстор на мечове кове острието на новото си творение, а от нажежения метал хвърчат във въздуха зрелищни искри. \r\n Въпреки всичката горещина, прах и пот на металообработката, това студио е свещено място. \r\n Шимоджима и неговите помощници са облечени изцяло в бяло, символ на чистота, който цели да държи настрана злите сили. Специално въже, наричано шименава - използвано в древните ритуали на шинтоизма - оформя периметър около пространството като допълнително запазва майсторите от негативна енергия. \r\n \"Ние се прекланяме пред Бога в нашата работилница\", заявява Шимоджима, който прави самурайски мечове вече 24 години. \"Едва тогава можем да направим меч, който да не се използва като оръжие, а да бъде нещо значимо в психологически и духовен план.\" \r\n Уважавани заради силата, якостта и ефективността им в близък бой, тези извити мечове, известни под името катана, се правят в Япония от векове. Те заемат уникално място в националната митология, а в миналото са били използвани от самураи, благородници и майстори на бойни изкуства. \r\n Но много след ликвидирането на самурайската каста (тоталната забрана за носене на оръжие на публични места), древните техники за изработка на мечове са се запазили все още. \r\n Шимоджима се специализира в исторически стил мечове, известни като мамори катана - талисман за късмет, който може да предпази неговия собственик от болести и нещастия. \r\n \"В съвременното общество няма особена полза от катаната като оръжие. Като майстор на мечове за мен удоволствието е в създаването на продукт, който осъществява психологическите и духовни потребности на клиента - меч, който може да се предава от поколение на поколение в продължение на стотици години\", обяснява той. \r\n \"Мечовете са неотделима част от японската традиция от древни времена и вярвам, че катаната служи като основа за характера и поведението на японците в наши дни\", допълва още майсторът. \r\n Древни техники \r\n Катани са се произвеждали още преди над 1000 години, а видът на тези мечове се е запазил през вековете. Катана се отличава с насочен нагоре режещ ръб, който позволява на притежателя му да го изваждат от ножницата и да нанасе удар само с едно-единствено движение. Ролята на меча в японското общество драстично се е променила оттогава, но процесът на изработка като цяло остава същият. \r\n Острието на меча се изковава от тамахагане, стомана, чиито слоеве съдържат различни количества въглерод. Шимоджима усърдно нагрява, омекотява и после прегъва стоманата, за да премахне примесите и да изравни въглеродното съдържание. \r\n \"Един слой става два, два стават четири, четири стават осем и така нататък. Чрез прегъване 15 пъти, се получават над 32 000 слоя. Това обаче не означава, че колкото повече слоеве има, толкова по-добре. Естествено, има си лимит, и ако надминете този лимит, губите... силата и здравината, които са необходими, за да може стоманата да служи като меч\", обяснява той. \r\n После мечът се оформя. Първо е напълно право дълго парче стомана, което при закаляване чрез процес на многократно нагряване и охлаждане (известен като яки-ире), приема вече добре познатата форма. Различната плътност в структурата на меча създава тази характерна извивка. \r\n \"В рамките на 10 минути нагряваме острието до около 800 градуса по Целзий, и бързо го охлаждаме във вода. Процесът изглежда прост. Обаче е въпрос на вземане на решения в частици от секундата. Една грешка често може да доведе до пълен провал - фатална грешка\", казва Шимоджима. \r\n Полученото острие трябва да демонстрира баланс между здравина, гъвкавост и издръжливост. В работилницата на Шимоджима един меч се прави за около месец, по-сложните добавки (от рода на обков или ефес) понякога отнемат повече от година. \r\n Традиция в упадък \r\n Въпреки прочутото минало на катаната, занаятът на изработка на самурайски мечове бележи стабилен упадък. В края на 80-те години японската асоциация на майсторите на мечове е имала около 300 членове. Броят им е намалял почти наполовина в последвалите години. \r\n Овладяването на майсторски умения в изработката на мечове изисква доста усилия и труд, а чиракуването продължава години и често е неплатено. \r\n Шимоджима споделя, че именно вечната привлекателност на мечовете го е привлекла, когато като студент в гимназията е попаднал на 800-годишна катана в токийския национален музей. Той останал поразен от нейната безупречност и това в крайна сметка го накарало да се стреми към кариера като майстор на мечове. \r\n \"През цялата си история този занаят е предаван от поколение на поколение, без да се променя формата, статусът, ценностите или смисълът му\", казва Шимоджима. \r\n \"Фактът, че старите катани не са покрити с ръжда нито са започнали да гният, доказва качествата им. Поради това трябва да не пестим усилия, дори и за незабележимите части на мечовете\", обяснява той и допълва, че не вярва катаните да изчезнат от този свят. \r\n \"Качествената катана от стари времена винаги ще оцелее и ще бъде помнена\", смята майсторът. \r\n Това обаче не е сигурно за самия занаят. Майсторите трябва да се конкурират не един с друг, а със съвременните производствени техники, които представляват допълнителна заплаха за професията. Те позволяват на производителите да правят подобни мечове много бързо и евтино - особено в съседен Китай. Истината обаче е, че те не могат да се сравняват с истинските катани. \r\n \"Всяка стъпка от процеса на изработка, както и причините за нея, имат практическо предназначение, и красотата на катаната се получава в резултат на това\", казва Шимоджима за използваните от него традиционни техники. \"Вярвам, че красотата на японската катана е в нейната простота - естетика без никакви ненужни елементи. \r\n \"Функционална, но със скрита елегантност.\" \r\n    ", "date": "2018.10.23", "title": "Последните истински майстори на катана"}
{"url": "http://www.classa.bg/%D1%81%D0%B2%D1%8F%D1%82/item/388738-%D0%B7%D0%B0%D1%89%D0%BE-%D1%80%D1%83%D1%81%D0%BA%D0%B0%D1%82%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D0%B5-10-%D0%BF%D1%8A%D1%82%D0%B8-%D0%BF%D0%BE-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%B0-%D0%BE%D1%82-%D1%82%D0%B0%D0%B7%D0%B8-%D0%BD%D0%B0-%D1%81%D0%B0%D1%89", "text": "Всичко просто е гениално. Навремето имаше един виц, който не е виц – американците инвестирали космическа сума за създаването на писалка, която да пише в космоса без да се разтича. Руснаците-пишат с молив. Конкретният случай, който ще разгледаме, е свързан именно с това как се постигат цели и как се прави изхвърляне с много пари. Разликите в манталитета на Изтока и Запада. Много бяха онези, които приветстваха идването на Доналд Тръмп, надявайки се, че това ще доведе, до изпълняване на предизборното му обещание за подобряване на отношенията между Русия и САЩ и разреждане на световното напрежение. Надеждите не се оправдаха. И Слава Богу, че никъде не му дават да прави нещо! Работата е там, че Тръмп дойде на вълната на искането на определена част от американското общество, недоволна от положението на нещата. В САЩ има много ефективен частен бизнес и просто потресаващо чудовищно корумпиран държавен апарат.     И така, чисто за сравнение. Мостът от Сан Франциско до Окланд, който е с дължина 3,5 километра, се строи 11 години. Стойността на строежа ( както обикновено) се увеличава в двадесет и пет пъти от първоначалната база и съставя над $ 6,5 милиарда. А сега да погледнем Керченския мост. Дължината е 19 километра. Строителството на моста започна в началото на май 2015 година, а пътната част ще приключи вече през 2018 година. Прогнозираната стойност на Керченския мост съставя от $1,5 млрд. до $3 млрд. И това при положение, че не само е пет пъти по-голям, но и доста по-сложен по условията за изпълнение и въвеждане в експлоатация. И така е във всичко. Те искаха да направят изтребител пето поколение за $150 млрд., а похарчиха $1 трлн., и Конгреса и Пентагона, всеки път послушно утвърждават сметката по увеличаването на бюджета на Проекта. Русия за изтребителя си похарчи около $6 млрд. Да, можем да вземем предвид, че в руската военна промишленост за един долар се правят в 6 пъти повече изделия, отколкото за долар в САЩ, тъй като разходите в Русия по изготвяне, заплати и прочее са по-ниски. Но даже ако е така, да умножим 6*6, прави , $36 млрд., но не и трилион. Ето защо, с военния си бюджет от 70 милиарда долара ( десет пъти по-малко от този на САЩ) Русия успява да постигне през 2014 ядрен паритет със САЩ и да излезе напред, и това даже след «благословените» 90-е, когато за парите на държавния департамент на САЩ, под техен контрол се режат руски ракети и самолети на метал. Сега, за 80 % от руските стратегически ядрени сили на мобилно и подводно базиране въоръжени с ракети ново поколение руснаците имат — «Сармат», «Воевода», «Тополь», «Ярс». А американците нямат нищо ново.", "date": "2018.10.23", "title": "Защо руската отбрана е 10 пъти по-ефективна от тази на САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388732-%D0%B4%D1%8A%D1%89%D0%B5%D1%80%D1%8F-%D0%BD%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D1%81%D0%B5-%D0%B6%D0%B5%D0%BD%D0%B8-%D0%B7%D0%B0-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8%D1%8F-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D0%BA-%D0%B2-%D1%81%D0%B2%D0%B5%D1%82%D0%B0-%D0%B2%D0%B8%D0%B4%D0%B5%D0%BE", "text": "34-годишният Джеръми Микс, който стана известен като най-красивият престъпник в света, се готви да се ожени за 27-годишната наследница на империята \"Топшоп\" Клое Грийн. Това съобщи самият годеник в интервю за Us Weekly.  \r\n   \r\n   За романа на най-красивия престъпник и дъщерята на милиардера стана известно преди около година. Тогава двойката беше забелязана заедно на яхта, собственост на бащата на момичето.  \r\n   \r\n   Романът започна да процъфтява, а през май тази година Джеръми Микс и Хлое Грийн станаха родителите на бебе на име Джейдън.  \r\n   \r\n   От този момент феновете на Mикс започнаха да чакат с нетърпение, кога той ще обяви сватбата с любимата си. Двамата умело раздвижиха слуховете: така че, Клое бе забелязана с пръстен на безименния си пръст. И сега Джереми отново намекна за предстоящата сватба. В интервю за Us Weekly, мъжът отговори \"може би\" на въпроса на журналиста дали двойката планира скоро да направи следващата крачка в отношенията. Изглежда, че Клое е решила да сподели своите милиарди с Джеръми. \r\n      ", "date": "2018.10.23", "title": "Дъщеря на милиардер се жени за най-красивия престъпник в света (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388733-%D0%BD%D0%B0%D0%B4-7200-%D0%B4%D1%83%D1%88%D0%B8-%D1%81%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D0%BB%D0%B8-%D0%BF%D0%B5%D1%82%D0%B8%D1%86%D0%B8%D1%8F%D1%82%D0%B0-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B7%D0%B0%D1%80%D0%B0%D0%B4%D0%B8-%D0%B4%D1%83%D0%BC%D0%B8%D1%82%D0%B5-%D0%BC%D1%83-%D0%BA%D1%80%D0%B5%D1%81%D0%BB%D0%B8%D0%B2%D0%B8-%D0%B6%D0%B5%D0%BD%D0%B8-%D1%81-%D1%83%D0%B6-%D0%B1%D0%BE%D0%BB%D0%BD%D0%B8-%D0%B4%D0%B5%D1%86%D0%B0-%D1%81%D0%BD%D0%B8%D0%BC%D0%BA%D0%B0-%D0%B2%D0%B8%D0%B4%D0%B5%D0%BE", "text": "Над 7200 души са подкрепили до тази сутрин петицията в интернет „във връзка с грозното изказване на вицепремиера   по повод протеста на майките за деца с увреждания“, в която се иска незабавната му оставка.  \r\n Подписит ще се събират до края на седмицата. \r\n „Бях на работа, когато чух  и останах потресена. Виждали сме какви ли не изцепки от политическите ни лидери, обаче тази гавра с майки на болни деца ми дойде в повече. Следобеда на 19-и (октомври) започнах петицията. Радвам се, като виждам какъв голям отклик има и колко бързо набира популярност“, обяснипред БНР организаторът на петицията Вергина Матева. \r\n Масово подкрепата в подписката е от хора от големите градове, допълни тя. Едно от обясненията е, че младите хора, които работят с интернет, са в големите градове. \r\n        ", "date": "2018.10.23", "title": "Над 7200 души са подкрепили петицията за оставка на Симеонов заради думите му \"кресливи жени с уж болни деца\" (снимка+видео)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388734-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B7%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B1%D0%B5%D0%B7%D0%BA%D0%BE%D0%BD%D1%82%D1%80%D0%BE%D0%BB%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82-%D1%80%D0%B0%D0%B6%D0%B4%D0%B0-%D1%86%D0%B8%D0%BD%D0%B8%D0%B7%D1%8A%D0%BC", "text": "Това, което виждам в момента е, че цялата енергия ще се фокусира върху личността на г-н Валери Симеонов, допълни държавният глава, цитиран от БТА. По думите на Радев \"това не решава проблема - с липсата на контрол и с цинизъм\". Президентът е в ПУ \"П. Хилендарски\", където пред студенти ще изнесе лекция на тема \"Ценности, лидерство, образование в демократичното общество\".", "date": "2018.10.23", "title": "Румен Радев за Валери Симеонов: Безконтролната власт ражда цинизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388735-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F-%D1%81%D1%82%D0%BE%D0%B8%D1%87%D0%BA%D0%BE%D0%B2-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%D1%81%D1%80%D0%B5%D1%89%D0%B8%D1%82%D0%B5-%D1%81%D0%B8-%D1%81-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2-%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "          \"Малко преди да настъпи 1990 година, „ “ и ЦСКА парафираха споразумение за условията по трансфера.  Официалното подписване трябваше да се случи пет месеца по-късно – на 2 юни вечерта в София след последния мач за сезона – срещу „ “.  Колкото до другаря Живков и онази мълва за неговото „Ха-ха-ха, давайте го това момче!“, разбрах, че това не е вярно лично от него. Три-четири пъти се срещах с бившия Първи.        Подарих му фланелка на „Барса“ с моя номер 8, топка и други сувенири на клуба. Много му се кефех на стареца. Не се правеше на голям запалянко, но пък и футболът не му беше тъмна Индия.  А при нашите срещи тогава го охраняваше не кой да е, а Бойко Борисов – човекът, който след време го наследи на кормилото на държавата. За бъдещия премиер обаче фланелка нямаше. Още не му бе изгряла звездата, не беше се издигнал. Освен всичко той имаше неблагоразумието да заяви пред мен и Бай Тошо, че е от „ “ и „Реал“ (Мадрид). Каква двойна грешка само!      Но... на когото не му върви във футбола, му връзва на други места. В политиката например. Неслучайно, освен като страната на иконите, България вече е и страната на чудесата. И то не само заради сензацията, която направихме във футбола в Щатите през лятото на 1994 година\".", "date": "2018.10.23", "title": "Интересна история: Стоичков разказа за срещите си с Тодор Живков и Бойко Борисов"}
{"url": "http://www.classa.bg/%D1%81%D0%B2%D1%8F%D1%82/item/388730-daily-mail-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BD%D0%B5-%D0%B7%D0%BD%D0%B0%D1%8F%D1%82-%D0%BA%D1%8A%D0%B4%D0%B5-%D0%BD%D0%B0-%D0%BA%D0%B0%D1%80%D1%82%D0%B0%D1%82%D0%B0-%D0%B5-%D1%81%D0%B8%D1%80%D0%B8%D1%8F-%D0%B8-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B1%D1%8A%D1%80%D0%BA%D0%B0%D1%82-%D1%80%D1%83%D1%81%D0%B8%D1%8F-%D1%81-%D0%B8%D1%81%D0%BF%D0%B0%D0%BD%D0%B8%D1%8F", "text": " допитване потвърди, че американците не са така силни в географията, както например европейците, пише The Daily Mail. Така само 28,2% от американците са могли правилно да посочат на чиста карта къде се намира Сирия, някои сбъркаха Русия с Испания, също взеха Дания за Узбекистан. „  - пише The Daily Mail. Или поне не са толкова добри като европейците. В теста по география, в който са взели участие две хиляди души – по една хиляда от всеки от двата континента – жителите на Европа  . Участниците в допитването са помолени да посочат на чиста интерактивна карта на света 16 страни: Китай, Индия, Япония, Северна Корея, Виетнам, Египет, Ирак, Афганистан, Иран, Израел, Сирия, Мароко, Сомалия, Нигерия, Бразилия и Венецуела. Най-често на картата са намирали Китай, а най-рядко Нигерия. Освен това допитването е показало, че само 28,2% от американците са могли правилно да посочат къде се намира Сирия. Европейците също са проверени как умеят да намират на картата американските щати. Съгласно резултатите, такива щати като Флорида и Калифорния които приемат всяка година голям брой туристи са били посочени в по-голямата им част вярно, отбелязва The Daily Mail Американците също са помолени да намерят 11 европейски страни. Най-лесно американците са успявали да намерят Испания и Великобритания – това се е получило при 70% и 69% от американците. Най-много сложности са възникнали с Хърватска – намерили са я само 21,1% от американците. С Украйна също всичко се е оказало не толкова просто: могли са да я намерят само 45% от американците, а 15,2% вместо нея са посочили съседна Белорусия. На основата на резултатите от теста Британското издание предполага, че някои участници в теста изобщо не са посещавали часовете по география в училище. Например девет човека са сбъркали Русия с Испания, 15 са били убедени, че Казахстан е Германия, а още трима са сменили мястото на Дания и Узбекистан, пише The Daily Mail. Превод: М.Желязкова", "date": "2018.10.23", "title": "Daily Mail: Американците не знаят къде на картата е Сирия и могат да сбъркат Русия с Испания"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/388731-%D0%BD%D0%BE%D0%B2%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%BA%D1%80%D0%B8%D0%B7%D0%B0-%D0%B5-%D0%BD%D0%B0-%D0%BF%D1%80%D0%B0%D0%B3%D0%B0,-%D1%89%D0%B5-%D0%B1%D1%8A%D0%B4%D0%B5-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0", "text": "Водещ икономист направи шокиращи изявления. Нова световна икономическа криза се задава на хоризонта. По думите му, \"икономическият армагедон\" е неизбежен, пише в. \"Дейли Стар\". Д-р Джон Леуелин (John Llewellyn), бивш главен икономист на фалиралата американска инвестиционна банка Lehman Brothers, заяви, че икономическите условия, които могат да доведат до новия икономически крах, вече \"не са само сериозни, а се и интензифицират\".       В обобщение на коментари на д-р Леуелин, направени в рамките на финансов форум миналия месец, публикувани във финансовия портал Money Show тази седмица, се разкрива, че настоящата финансова система е нагласена така, че да окуражава банките и финансистите да поемат всякакви рискове, които могат да доведат до колапс. \"Пазарите се движат чрез алчност. Алчността не може да бъде унищожена.      Но може да бъде обезкуражавана. Малко финансисти обаче към момента са били глобени. И почти нито един не е вкаран в затвора. Стимулите към предприемане на рискове са все още много големи\", каза той. \"Банките сега са по-добре капитализирани, но те все още не са достатъчно устойчиви. Банките в Европа все още могат да държат държавните дългове без да имат съответния капитал спрямо тях, като така поддържат \"порочния кръг\" между тях и суверена, който в доста случаи едва крета. Банките все още разполагат с твърде много пространство за употребата на вътрешни модели за установяване на собствените си норми за оценяване на риска\", каза още експертът. Последната икономическа криза от 2008 година бе най-лошият финансов период от Голямата депресия насам, когато пазарите се сринаха през 1929 година. Lehman Brothers подаде документи за обявяване на фалит през септември 2008 година. Това до голяма степен помогна за разпалването на световната финансова книга. Редица финансови институции се сринаха по целия свят, карайки отчаяните им клиенти да висят на опашки ден и нощ, за да си вземат парите. Според д-р Леуелин, комбинацията от алчност, \"по-голям от всякога\" дълг, \"ирационална превъзбуденост\" и ниски лихви по кредитите работи неуморно, за да постави света на ръба на нова финансова криза.", "date": "2018.10.23", "title": "Новата световна икономическа криза е на прага, ще бъде касапница!"}
{"url": "http://www.classa.bg/%D1%81%D0%B2%D1%8F%D1%82/item/388728-%D0%B4%D0%BE%D1%80%D0%B8-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B8%D1%82%D0%B5-%D0%BA%D1%80%D0%B8%D1%82%D0%B8%D1%86%D0%B8-%D0%BD%D0%B0-%D0%BC%D0%BE%D1%81%D0%BA%D0%B2%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D0%B8-%D0%BE%D0%BF%D1%80%D0%B0%D0%B2%D1%8F%D1%82-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D0%BD%D0%B5%D1%8F", "text": " се наскоро среща между руските и германските депутати, а също така рекордната посещаемост в „Деня на Русия“ и източногерманския град Росток доказват, че Русия и Германия отново искат да се сближат, пише Deutsche Wirtschafts Nachrichten. Германските депутати отбелязват, че Русия е много важна за Германия и Европа, а също така призната контрапродуктивността на санкциите. В момента особена важност придобива осъществяването на проекта „Северен пото-2“, пише в статията на изданието. „Високият интерес показва колко силна е необходимостта и двете страни да се сближат отново“, коментира председателят на Германско-руския форум Матиас Плацек за рекордно присъствие на наскоро проведения „Ден на Русия“ в Росток, пише Deutsche Wirtschafts Nachrichten. Необходимостта от ново сближаване се потвърждава от факта, че ГСДП, която винаги е критична към Русия, предпазливо започва да търси контакти с Москва. Миналия вторник в Бундестага се проведе среща на делегация от Държавната Дума, оглавявана от депутата Александър Жуков, с високопоставени представители на социалдемократите, сред които и вицепредседателя на Бундестага Томас Оперман. Deutsche Wirtschafts Nachrichten припомня, че на 9 октомври ГСДП публикува свой програмен документ за политиката за Русия. Трябва да се отбележи, че в допълнение към критиките към действията на Москва в Украйна и Сирия, той съдържа тезата за необходимостта от ново „разведряване“ в отношенията с Русия и също отбелязва голямото значение на Русия за Германия и Европа като цяло. Според Жуков срещата се е фокусирала върху опасностите от санкции за икономическите отношения, възстановяването на членството на Русия в ПАСЕ, както и за енергийната политика, съобщава изданието. Жуков отбелязва, че германската страна е напълно съгласна с Русия, че „Северен поток-2“ трябва да бъде завършен, въпреки политическия натиск на Съединените щати. Жуков се срещна и с председателите на комисията по външни работи на Бундестага, Норберт Ретген (ХДС), Петер Бистрон ( „Алтернатива за Германия“) и Щефан Либих („Левицата“). Според Deutsche Wirtschafts Nachrichten, страните са се споразумели, че депутатите от двете страни ще положат усилия за намаляване на напрежението в двустранните отношения. Особена важност в отношенията между Русия и Германия сега играе „Северен поток – 2“, който ще доставя на Европа 55 милиарда кубически метра руски газ годишно, отбелязва изданието. Този проект е икономически изгоден за Германия и за много други европейски страни. Изграждането му обаче противоречи на интересите на Съединените щати, които искат да увеличат доставките на своя втечнен природен газ на европейския пазар. Строителството трябва да приключи в края на 2019 г., информира изданието. Остава да се получи съгласието на Дания. Но завършването на проекта е възможно и без одобрението на Копенхаген - в този случай тръбата ще бъде положена покрай териториалните води на страната. Междувременно правителството на САЩ заплаши няколко европейски компании със санкции в случай, че „Северен поток – 2“ заработи.     Превод: В.Сергеев", "date": "2018.10.23", "title": "Дори постоянните критици на Москва в германското правителство искат да си оправят отношенията с нея"}
{"url": "http://www.classa.bg/%D1%81%D0%B2%D1%8F%D1%82/item/388729-cnn-%D0%B8%D0%B7%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BE%D1%82-%D0%B4%D1%80%D1%81%D0%BC%D0%BE-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%81%D0%B2%D0%B5%D1%82%D0%B0-%D1%81-%D0%BD%D0%BE%D0%B2%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0-%D0%B2%D1%8A%D0%B2-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%8F%D1%82%D0%B0", "text": "за намерението на САЩ да се оттегли от Договора за ракетите със среден и малък обхват предизвика опасения, че тази стъпка ще предизвика нова надпревара във въоръжение, съобщава CNN. Поради това решение много жители на Америка, но и на Европа и Русия ще се чувстват по-малко сигурни, твърди материалът. Един от ключовите моменти от Студената война е подписването на ДРСМО през 1987 г., който сериозно намали броя на ракетите със среден и малък обхват на действие, намиращи се на въоръжение в Русия и САЩ.  Но сега президентът Тръмп говори, че Русия не е изпълнява част от сделката и всъщност разработва ракети, забранени от този договор. Той смята, че всичко това поставя Съединените щати в неблагоприятно положение, тъй като държави като Китай разработват оръжия и тези ограничения не се отнасят до тях. ДОНАЛД ТРЪМП, ПРЕЗИДЕНТ НА САЩ: Подробностите от тази история ще бъдат докладвани от нашия старши международен кореспондент Фред Плейген, който е в пряка връзка с нас от Москва.  Фред, нали знаете, хората тук в САЩ се събуждат, чувайки тази новина, и вероятно имат опасения, че всичко това подготвя почвата за възобновяване на оръжейната надпревара. Разкажете ни за значението на това събитие и за това какво говорят в руската столица. ФРЕД ПЛАЙТЪН, КОРЕСПОНДЕНТ НА  CNN:    ", "date": "2018.10.23", "title": "CNN: Излизането на САЩ от ДРСМО заплашва света с нова надпревара във въоръженията"}
{"url": "http://www.classa.bg/%D1%81%D0%B2%D1%8F%D1%82/item/388720-%D0%B0%D1%84%D0%B5%D1%80%D0%B0%D1%82%D0%B0-%D1%83%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%B8%D0%BC%D0%B0-%D0%BB%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%B8-%D1%89%D0%B5-%D0%B8%D0%BC%D0%B0-%D0%BB%D0%B8-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5", "text": "Харви Уайнстийн, опозореният магнат на киноиндустрията, от когото тръгна #МеТоо движението, може би е осъден на доживотен срам и подмятания. Юридическите експерти обаче са все по-убедени, че той никога няма да види килия отвътре и дори е възможно да не се изправи срещу обвинителите си в съда. Делото срещу Уайнстийн се \"разпада\". На това мнение е и правният анализатор Марк Герагос, който се позовава на конфликта между прокуратурата в Манхатън и нюйоркската полиция. Според Герагос противопоставянето на двете институции е сред причините, заради които Уайнстийн въобще няма да стигне до съдебен процес. Той допълва, че ако в този случай сте от страната на защитата, можете просто да седнете и да гледате как околните се \"избиват\" един - друг. В миналото Герагос е представлявал високопоставени клиенти като Майкъл Джексън и Колин Каперник. През октомври 2017-а The New Yorker публикува запис на Уайнстийн, който разговаря с модела Амбра Гутиерез. Аудиофайлът е записан през 2015-а по време на операция, която цели да изобличи продуцента в сексуални посегателства. На него се чува как той признава, че я е опипал ден по-рано. В записа Уайнстийн прави потенциално уличаващи го коментари към Гутиерез като се извинява, че я е пипнал по гърдите. Тогава обаче магнатът не е арестуван и не са му повдигнати обвинения. За мнозина чутото от аудиофайла е ужасяващо, но е крайно недостатъчно да служи като доказателство за престъпление според законите на щата Ню Йорк. Това обяснява защо прокуратурата не повдига обвинения срещу Уайнстийн. След като записът става публично достояние, полицейското управление на Ню Йорк и районната прокуратура на Манхатън си разменят злостни обвинения и сочене с пръст. Противоречията между институциите са учебникарски пример за \"горещ политически картоф\", където границите между публичните обвинения и съдебните такива започват да се размиват. Наказателните дела не са красива гледка, уточнява Герагос, и не са мястото, на което се налага всеобща социална справедливост. Откакто The New Yorker направи сензация с разкритията около Уайнстийн, които варираха от обвинения за непристойно поведение до такива за изнасилване, обвинителите и техните поддръжници не спират да искат справедливост. Полицията в Ню Йорк насърчи всеки, който има информация за посегателствата на продуцента, да се обади и да съобщи за тях. Следователите се свързаха със свои колеги в Лос Анджелис и Лондон, за да съберат възможно най-много данни. Повече от 80 жени - от тези, които се мъчат да пробият в киното, до топ звезди на Холивуд като Гуинет Полтроу и Салма Хайек - публично обвиниха Уайнстийн в нежелани действия. От дузина обвинения само три са сметнати от прокурорите като достатъчно основателни, за да се започне дели срещу продуцента. През май месец той официално получи обвинения за изнасилване и сексуален тормоз към три жени. Въпреки че обвиненията са основателни, грешки в разследването срещу Уайнстийн показват, че доказателствата по случая са недостатъчни. Миналата седмица детектив Никълъс ДиГаудио беше обвинен, че наставлява свидетел какво точно да каже. Затова едно от обвиненията към Уайнстийн беше отхвърлено. Продуцентът от своя страна отхвърля всички обвинения. Адвокатът му поддържа тезата, че клиентът му никога не е бил въвлечен в сексуални действия, за които не е получавал съгласието на отсрещната страна. А ДиГаудио е наредил на една от обвинителките да изтрие съобщения от телефона си, преди да го предаде на разследващите. Той вече е отстранен от случая и се разследва от полицията на Ню Йорк. Такива събития подкопават целостта и легитимността на съдебния процес, казва адвокатът на Уайснтийн. Според юриста такива дела винаги се провалят, защото колкото и да се опитват властите така и не събират необходимия набор от доказателства. Прокурорът Джоан Орбон обаче е убедена, че обвиненията срещи Уайнстийн ще издържат. Тя е на мнение, че делото се придвижва с пълна пара напред. От нюйоркската полиция също оспориха твърденията, че делото буксува. Следователите защитават тезата, че събраните доказателства са красноречиви и напълно достатъчни, за да може прокурорите да си свършат работата и да донесат справедливост за \"смелите жертви, които без страх са разказали за случилото се\". Очаква се Уайнстийн да се яви пред Върховния съд на Ню Йорк на 20 декември. Най-рано тогава ще стане ясно и колко от обвиненията към него ще получат необходимите доказателства и ще се окажат верни и в съдебната зала.", "date": "2018.10.23", "title": "Аферата \"Уайнстийн\" - има ли престъпление и ще има ли наказание"}
{"url": "http://www.classa.bg/%D1%81%D0%B2%D1%8F%D1%82/item/388721-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D0%B7%D0%B0%D1%81%D0%BD%D0%B5%D0%BC%D0%B0%D1%82-%D0%B1%D0%B5%D0%B7%D0%B3%D0%BB%D0%B0%D0%B2%D0%BE%D1%82%D0%BE-%D0%BF%D0%B8%D0%BB%D0%B5%D1%88%D0%BA%D0%BE-%D1%87%D1%83%D0%B4%D0%BE%D0%B2%D0%B8%D1%89%D0%B5-%D0%B2-%D0%B0%D0%BD%D1%82%D0%B0%D1%80%D0%BA%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BE%D0%BA%D0%B5%D0%B0%D0%BD", "text": "В Антарктическия океан, австралийски учени са заснели с подводна камера уникално създание, по прякор наричано \" пилешкото безглаво чудовище \", се съобщава в изявление на уебсайта на австралийската антарктическа дивизия.   Това е вид морска краставица Enypniastes Eximia, която обитава дълбоки води и преди това е бил регистриран само в Мексиканския залив, по време на експедиция през 2017 г. По тази причина, това е първият път, когато съществото е видяно в зоната на Антарктида.   Според Националната океанска и атмосферна администрация на САЩ, Enypniastes eximia се среща главно на морското дъно и се храни с повърхностни утайки. От друга страна, може да плува и да се премества на други места, ако е необходимо.   Австралийската антарктическа дивизия, която изучава водите на Антарктическия океан със специални камери, подчертава важността на проекта, като посочва, че \"някои от записите, извлечени от камерите са впечатляващи, и показват видове, които никога не сме виждал в тази част на света.\"", "date": "2018.10.23", "title": "Успяха да заснемат \"безглавото пилешко чудовище\" в Антарктическия океан"}
{"url": "http://www.classa.bg/%D1%81%D0%B2%D1%8F%D1%82/item/388722-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D0%BE%D0%BF%D0%B0%D1%81%D0%B5%D0%BD-%D0%BA%D0%BE%D0%BC%D0%BF%D0%BE%D0%BD%D0%B5%D0%BD%D1%82-%D0%B2-90-%D0%BE%D1%82-%D1%81%D0%BE%D0%BB%D1%82%D0%B0", "text": "Изследванията на южнокорейския учен Ким Сюнг-кю и специалистите от \"Грийнпийс Източна Азия\" заключиха, че 90% от продаваната сол в световен мащаб, съдържа микропластика, т.е. пластмасови фрагменти с дължина по-малка от пет милиметра.   Според тяхното изявление, екипът е анализирал 39 проби от различни марки сол, от 21 страни на 6 континента, като е открил, че само три проби не съдържат микропластични частици. В допълнение, било установено, че морската сол е най-силно замърсена с това вещество. Този вид сол е следван от езерната и каменната сол. Установено е също, че най-голямо количество микропласти се открива в солта с произход от Азия.   \"Последните проучвания са открили пластмаси в морските дарове, дивата природа, чешмяната вода и сега в солта. Ясно е, че не можем да избягаме от тази пластична криза, тъй като тя продължава да прониква в нашите водни пътища и океани\", каза Ким, от \"Грийнпийс Източна Азия\".   Изследването предупреждава, че при консумация на 10 грама сол на ден, възрастен индивид може да погълне приблизително 2000 микропласти за година, само чрез този продукт.", "date": "2018.10.23", "title": "Учените откриха опасен компонент в 90% от солта"}
{"url": "http://www.classa.bg/%D1%81%D0%B2%D1%8F%D1%82/item/388723-%D0%B8%D0%B7%D1%80%D0%B0%D0%B5%D0%BB-%D0%B0%D1%80%D0%B5%D1%81%D1%82%D1%83%D0%B2%D0%B0-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80%D0%B0-%D0%B8-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%B8%D1%8F-%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%BD%D0%B0-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%B7%D1%82%D0%BE%D1%87%D0%B5%D0%BD-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC", "text": "Израелските сили за сигурност арестуваха двама функционери на палестинските власти, по подозрение, че са замесени в отвличане, съобщиха местните медии. Арестуваните са Аднан Гхаит, който е назначен от палестинците за губернатор на Източен Йерусалим, както и Джихад Ал Факей, шеф на палестинската разузнавателна служба в града.   Предполага се, че преди две седмици те са помогнали за отвличането на жител на Йерусалим, който оттогава е бил държан от палестинската власт в окупирания Западен бряг. И двамата мъже отричат обвиненията.   Палестинската власт осъди ареста и го нарече \"отвличане\" на двамата палестински служители, но не коментира подробностите за обвиненията.", "date": "2018.10.23", "title": "Израел арестува губернатора и палестинския началник на разузнаването на Източен Йерусалим"}
{"url": "http://www.classa.bg/%D1%81%D0%B2%D1%8F%D1%82/item/388724-%D1%81%D0%B0%D0%B1%D0%BE%D1%82%D1%8C%D0%BE%D1%80%D1%8A%D1%82,-%D0%BF%D1%80%D0%BE%D0%B2%D0%B0%D0%BB%D0%B8%D0%BB-%D0%B0%D1%82%D0%BE%D0%BC%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D1%85%D0%B8%D1%82%D0%BB%D0%B5%D1%80,-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-99-%D0%B3", "text": "В Норвегия, на възраст от 99 години, почина Йоахим Рьонеберг, който ръководи операцията Gunnerside, целяща да осуети ядрените амбиции на нацистка Германия, съобщава Ройтерс, цитирайки правителството на скандинавската страна.   Рьонеберг е роден през 1919 г. в норвежкия град Алесунд. През 1940 г., когато Хитлер окупира Норвегия, той бяга в Обединеното кралство и става член на съпротивата. След военна подготовка, той се връща в родната си страна и участва в няколко специални операции срещу нацистите.   През 1943 г. британците му възлагат да подготви операция за взривяване на завода във Веморк за производство на тежка вода (деутериев оксид). Съюзниците се опасяват, че нацистите могат да използват тежката вода за разработване на ядрени оръжия и решават да унищожат фабриката в Норвегия. Първият опит през 1942 г. не е успешен, а участниците в саботажната група са убити или пленени.   През 1943 г. Рьонеберг и неговата група успешно нападнали завода \"Веморк\". Те се приземили с парашути, пристигнали в завода на ски, взривили го и успели да избягат в неутрална Швеция.   Операцията \"Гунерсайд\" била извършена без дори един изстрел.   Впоследствие Рьонеберг разкрил, че в последния момент е решил да съкрати фитила за запалване на експлозивите, за закъснение от няколко минути на няколко секунди и така нацистите не са имали време да избегнат взривния саботаж.   Съвременните историци се съмняват, че Германия е имала способността да създаде действаща ядрена бомба по това време, въпреки че се е работило активно за създаването й. През 1943 г. обаче е било много по-трудно да се оценят възможностите на този сценарий.", "date": "2018.10.23", "title": "Саботьорът, провалил атомната програма на Хитлер, почина на 99 г."}
{"url": "http://www.classa.bg/%D1%81%D0%B2%D1%8F%D1%82/item/388725-%D0%B8%D0%BB%D0%BE%D0%BD-%D0%BC%D1%8A%D1%81%D0%BA-%D0%BE%D0%B1%D1%8F%D0%B2%D0%B8-%D0%B4%D0%B0%D1%82%D0%B0%D1%82%D0%B0-%D0%BD%D0%B0-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D1%84%D1%83%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D0%BD-%D1%82%D1%83%D0%BD%D0%B5%D0%BB-%D0%BF%D0%BE%D0%B4-%D0%BB%D0%BE%D1%81-%D0%B0%D0%BD%D0%B4%D0%B6%D0%B5%D0%BB%D0%B8%D1%81", "text": "Съоснователят на SpaceX и Tesla, Илон Мъск, обяви на своя Twitter акаунт, че първият подземен тунел, разработен по неговия проект, ще бъде открит на 10 декември.   Амбициозният проект на американския милиардер има за цел да реши проблема с транзита в окръг Лос Анджелис, чрез сложна мрежа от подземни тунели, чиято конструкция се осъществява от компанията \"The Boring Company\".   Очаква се превозните средства да слизат от улиците до тунелите с помощта на електрически платформи, които служат като асансьори и когато се спускат, те транспортират автомобилите до местоназначението им със скорост около 200 километра в час.", "date": "2018.10.23", "title": "Илон Мъск обяви датата на откриване на футуристичен тунел под Лос Анджелис"}
{"url": "http://www.classa.bg/%D1%81%D0%B2%D1%8F%D1%82/item/388726-%D0%B0%D0%BA%D0%BE-%D1%81%D0%B0%D1%89-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D1%82-%D0%B5%D0%B4%D0%BD%D0%BE%D1%81%D1%82%D1%80%D0%B0%D0%BD%D0%BD%D0%BE-%D0%B4%D0%B0-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%82%D0%B5,-%D1%80%D1%83%D1%81%D0%B8%D1%8F-%D1%89%D0%B5-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B5-%D0%BC%D0%B5%D1%80%D0%BA%D0%B8,-%D0%B2%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B2%D0%BE%D0%B5%D0%BD%D0%BD%D0%B8", "text": "Намерението на Вашингтон да се оттегли от Договора за ракетите със среден и къс обсег (INF), подписан през 1987 г. между САЩ и СССР, е само защото това споразумение \"възпрепятства пълното им господство\", заяви руският заместник външен министър Сергей Рябков.   „Русия стриктно спазва договора и осъжда опитите на САЩ за постигане на отстъпки чрез изнудване, особено по въпроса за международната сигурност\", заяви заместник-министърът, като каза, че обвиненията на Вашингтон срещу Москва биха могли да бъдат насочени към укриване на \"тяхното нарушаване на споразумението\".   \"Ако САЩ продължат едностранно да се оттеглят от договорите, Русия ще предприеме мерки за ответни действия, включително военни,\" каза дипломатът.   Той обаче подчерта, че реакцията на Москва срещу намерението на Вашингтон да се оттегли от договора INF изисква време и преглед на конкретните планове на САЩ, тъй като такива решения не трябва да се вземат \"прибързано и базирани на емоционален импулс\"   По-специално, Русия очаква съветникът по сигурността на Тръмп, Джон Болтън, който пристига в Москва в неделя, да обясни плановете на Вашингтон за договора \"по-съществено и ясно\", каза Рябков.   Изявлението на американския президент за оттеглянето от договора \"поставя огромна мина в целия процес на разоръжаване на планетата\", предупреди междувременно председателят на комисията по международни отношения на Думата, Леонид Слуцки.   Политикът заяви, че повтарящите се обвинения на Вашингтон срещу Русия за нарушаване на споразумението, са просто \"димни екрани, които оправдават собствените им действия, насочени към унищожаване на този договор\".   Освен това Слуцки подчерта, че не са представени доказателства за предполагаемото неизпълнение на задълженията от страна на Русия, тъй като \"такива просто не съществуват\".   Американският президент Доналд Тръмп заяви, че ще оттегли страната си от договора за ракети за средни и къси разстояния, подписан с Москва през 1987 г., след като обвини Русия, че го е нарушила.", "date": "2018.10.23", "title": "\"Ако САЩ продължат едностранно да напускат договорите, Русия ще предприеме мерки, включително военни\""}
{"url": "http://www.classa.bg/%D1%81%D0%B2%D1%8F%D1%82/item/388727-%D0%BA%D0%BE%D1%81%D1%82%D0%B8-%E2%80%93-%D1%81%D0%BA%D1%80%D0%B8%D1%82%D0%B8%D1%8F%D1%82-%D0%BA%D0%BE%D0%B7-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D0%B7%D0%B0-%D1%80%D0%B5%D1%81%D1%83%D1%80%D1%81%D0%B8%D1%82%D0%B5-%D0%BD%D0%B0-%D0%B0%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0", "text": "През 1985 г. уникална находка е открита на плажа Ямана на нос Ширеф – част от Южните Шетландски острови в Антарктида. Става дума за череп на жена, представителка на коренното население на южните части на Чили. Установено е, че жената е била в началото на 20-те си години, когато е починала, а това е станало някъде в периода между 1819 и 1825 г. Черепът се превръща и в една от най-старите човешки останки, намирани някога на Антарктида. Мястото, на което черепът е открит, е необичайно. Намерен е на плажен лагер, направен от ловци на тюлени в началото на XIX в. По това време обаче е било нечувано жена да участва в подобен лов. Няма оцелели документи от онзи период, които да обясняват как или защо млада жена е била на Антарктида по това време. Сега, почти 200 години по-късно, се смята, че нейният череп е останал там от времето на първите познати на човечеството посещения на ледения континент. Откриването на черепа има огромно значение и то не само от археологическа гледна точка. След едва 30 години подобни кости могат да изиграят важна роля, когато различни държави по света решат да изявят своите претенции зад контрол над тези земи. Някои държави потайно – а други и не толкова потайно – се подготвят да претендират за собственост над части от тази почти необитаема земя. \"Много хора просто не разбират, че Антарктида има и тъмна страна\", обяснява Клаус Додс,  професор по геополитика в Лондонския университет. По думите му се забелязва голяма политическа борба за мястото, на което много хора гледат като на замръзнала пустош. В момента международните отношения спрямо Антарктида се определят от Антарктическата договорна система. Тя е подписана за пръв път през 1959 г., но през 1998 г. е добавен протокол за екологична защита. Той гласи, че Антарктида е \"природен резерват, запазен за мира и науката\". Чрез него се забраняват всички дейности за търсенето и добиването на минерални ресурси от континента, освен ако това не е необходимо с научна цел. Този протокол обаче има своята давност. През 2048 г. - пет десетилетия след създаването на протокола – тази част от договора може да бъде преразгледана. Това е годината, в която забраната за копаене и добив на ресурси може да бъде променена или изцяло премахната. Проблемът е, че ако определени държави решат, че забраната за търсенето на ресурси вече не трябва да бъде спазвана, целият договор може да се разпадне, тъй като опазването на околната среда е сред неговите основни акценти, обяснява Додс.         Седем държави изразяват своите застъпващи се претенции за части от Антарктида, когато договорът е приет. Това са Аржентина, Австралия, Чили, Франция, Нова Зеландия, Норвегия и Великобритания. Договорът не само \"усмирява\" тези претенции, но и забранява отправянето на нови подобни искания. Официално той забранява държавите и да разширяват претенциите си за владение над части от континента. Консултантът по международно право Джил Барет обяснява нещата така: претендиращите държави държат своите искания, затворени в кутия. Тази кутия обаче никога няма да бъде изхвърлена. Същевременно много държави започват да преосмислят тази част от споразумението. Според Додс големи играчи като Китай и Русия вече мислят по този въпрос и планират ходовете си за 2048 г. и отвъд. Резултатът от това е, че много правителства пробно изпращат различни свои експедиции до Антарктида – финансират научни изследвания, исторически проучвания и строят изследователски бази из континента. Това, според Додс, е ясна заявка пред целия свят: тук сме, за да останем.         Археологията е една от най-любопитните дейности. Чрез нея се демонстрира интерес към бъдещите дискусии за претенции за собственост на земята и използването й за добив на ресурси и други комерсиални цели. Макар че археологически находки като черепът от плажа Ямана нямат юридическа тежест, те могат да бъдат използвани, за да се оспори приетата историческа линия на континента. Ако Чили може да докаже, че нейни жители са живеели на Антарктида преди други държави, които имат териториални претенции, това ще е коз при преговорите. Други събития – като потъвания на кораби, например – могат да изиграят сходна роля като тази на черепа от Ямана. През 1819 г. испанската фригата \"Сан Телмо\" се разбива в протокът Дрейк, който разделя Чили от Антарктида. Археолози вече са търсили из островите на Антарктида за следи и доказателства, че може би някой от екипажа е оцелял и е стигнал до брега. Ако е имало оцелели, те може да са били изпреварили британците и да са били първи на Антарктида. Положителната страна от цялото това внимание към континента е, че инвестициите дори само на една държава в археологически проучвания могат да доведат до откриването на артефакти и останки, които да донесат нова информация на целия свят. Това биха били открития, които иначе не биха могли да станат възможни, заради липса на финансиране, каквото по принцип трудно се осигурява. Що се отнася до чилийската жена, чийто череп е намерен на плажа Ямана, най-вероятно тя е била взета на лов за тюлени до Антарктида. Възможно е да се е удавила, или да я умряла от студ. Но нейните кости остават едно от най-значимите археологически открития в Антарктида. Освен това те вече са част и от една по-голяма картина в контекста на дългосрочните политически игри за придобиване на контрол над замръзналия континент.", "date": "2018.10.23", "title": "Кости – скритият коз в борбата за ресурсите на Антарктида"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388714-%D0%BB%D0%B8%D0%BF%D1%81%D0%B2%D0%B0%D1%89%D0%B8%D1%8F%D1%82-%D1%86%D0%B5%D0%BB%D0%BE%D1%84%D0%B0%D0%BD-%D0%BD%D0%B0-%D0%BB%D0%B0%D0%B9-%D1%82%D0%BE-%D0%B3%D0%B5%D1%80%D0%B1", "text": " създаденият от генерал Бриго Аспарухов и кръгът \"Банкя\" като \"политик\", бивш СИК-аджия и охранител на Тато и Дедо, на свой ред също произведен за \"генерал\", преживяващият се днес като Емир или Принц на Булгаристан, иже премиер-министърът Бойко Методиев Борисов, казваше, че \"партията, това е едно лайно, обвито в целофан!\" ... Да припомня само, че тогава Бригадира и \"Банкя\" го представиха като независим кандидат-кмет на София, без \"партийно-лайняната\" целофанова опаковка, която се създаде по-късно - ГЕРБ, за да поеме през 2009 г. управлението на страната!... Но не в угода на целокупното народонаселение, а за да възпроизведе механизмите, чрез които българските политически \"елити\" винаги са си представяли това толкова сложно нещо, наречено \"държава\"!... Сиреч, \"държавата\" и държавната или партийна служба винаги са били само инструмент за личното и семейно-родово оцеляване и благополучие!... А лай...то ГЕРБ и неговата еманация Бойко Борисов и Цветан Цветанов, и всякакви местни Бойко Борисовчета и Цветан Цветановчета, превърнаха тази българска традиция в безпардонна за цялата ни история действителност!... И то в рамките на уж последния \"най-правилен\" наш \"цивилизационен избор\" - към отиващата в небитието \"евро-атлантическа\" цивилизация?!... Днес еманацията на лай...то-партия ГЕРБ, чиято целофанова опаковка отдавна я няма, иже премиер-министърът от Банкя Бойко Борисов ни съобщава от отвратителните екстремистки ислямсистки монархии, че \"ако поискал оставката\" на онова недоразумение Валери Симеоново, щял \"да хвърли държавата си (????) в хаос\"?!... Иначе казано, върхът на лай...то-партия ГЕРБ, Принцът от Банкя, директно ни казва, че за него нашата родина България е... частна, тоест лична собственост, с която върхът на лай...то може да се разпорежда както си иска?!... Поклон на Майките! Утре в 17.30 отново ще дойда, за да ви подкрепя! Защото Майките на болните Деца удрят шамар на цялата българска общност - подкрепете ги! Цялото българско общество, останалото здраво мислещо, трябва да подкрепи Майките! Ако все още имаме някаква надежда за България!... Това е положението, уважаеми дами и господа, драги ми другарки и другари!... ", "date": "2018.10.23", "title": "Липсващият целофан на лай...то ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388715-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BF%D0%B0%D0%B4%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82", "text": "  се заинати за поста, стотици поискаха смяната му. Запазването на управляващата коалиция и властта се оказа мотивът на Бойко Борисов да откаже отстраняването на Валери Симеонов. Това стана ясно от изявление на премиера от Дубай, където той е на официална визита. \"Какво искате да направя? Да си подам аз оставката вместо Валери Симеонов и да хвърля страната в тежка катастрофа? Няма да стане! Затова стискам зъби и си върша работата и мисля, че си я върша добре, като имаме предвид какви са показателите на страната и как ни приемат навън\", отговори Борисов на призивите за оставката на вицепремиера си. Той добави, че конкретно отстраняването на Симеонов било \"по-сложно\", защото \"когато става дума за министри, е едно, въпреки че ми се сърдят. Нашите партньори са в по-сложна ситуация - там са три партии\". \"Искането на оставката на Симеонов от моя страна е нарушаване на коалиционното споразумение, а без решение на \"Обединени патриоти\" то няма никаква правна стойност. Ако тръгна силово да му искам оставката, както искат майките, това означава автоматично да се счупи коалицията\", оправда се Борисов. Премиерът не можел да хвърли държавата в хаос, защото виждал \"кои загряват отстрани\". Въпреки че майките на деца с увреждания казват, че не търсят сваляне на правителството, с един подобен акт то ще падне, предупреди премиерът и заплаши със служебно правителство на президента Румен Радев плюс влошени икономически показатели. Борисов призова Валери Симеонов и Волен Сидеров да си решат различията. Междувременно малко след като Симеонов декларира, че ще подаде оставка само ако му я поискат лидерите на ГЕРБ, ВМРО и \"Атака\", партията на Сидеров излезе със съобщение, че официално иска лидерът на НФСБ да напусне правителството, а постът му да поеме друг представител на \"Обединени патриоти\". Лидерът на \"Атака\" призова за спешно свикване на коалиционен съвет на управляващите още същата вечер, въпреки че премиерът е в Дубай. Сидеров предложи за целта да се използва конферентна връзка с Борисов. Атакистът настоя темата на спешната среща да бъде \"недопустимото поведение на Валери Симеонов и незабавната му оставка като вицепремиер\". \"Атака\" сваля и политическото си доверие от вицепремиера заради недопустимите обиди към хора с увреждания. Ще настояваме да бъде предложен друг представител на патриотите за вицепремиер\", посочват от партията на Сидеров. \"Аз имам телефон, нека ми се обади. Ние направихме конферентна връзка със седемте емира на ОАЕ, та с Волен Сидеров не може да е проблем. Който иска да ми се обади\", коментира Борисов от Дубай. Вицепремиерът Валери Симеонов няма намерение да подава оставка по лични съображения, защото такива нямало. Човек не подава оставка за това, че казва истината, макар истината да боли, заинати се той часове преди мащабния протест пред МС. Симеонов се ожали, че не бил станал вицепремиер по свое желание, а коалицията го задължила. Затова щял да подаде оставка само ако съветът на управляващата коалиция му я поиска. \"Става въпрос за мнението основно на трима души - Бойко Борисов, Красимир Каракачанов и Волен Сидеров. Когато те поискат оставката ми, аз ще я подам по политически причини\", обеща Симеонов. Той уточни, че на поста са го номинирали Волен Сидеров и Красимир Каракачанов, и технически само те могат да го махнат. Стана ясно, че в мига, в който \"вторият - вечната синя каска\" му каже \"Отивай си\", вицепремиерът щял да напусне правителството. \"Протестите на БСП не ме притесняват, нормално е опозиционна сила да иска оставка. Нека ги събират с рейсове и да ги карат, няма проблем, не ме притеснява това\", заяви лидерът на НФСБ. До края на редакционния брой Красимир Каракачанов запази мълчание по темата. Той стои плътно зад колегата си Валери Симеонов и го подкрепя в битката му срещу майките на деца с увреждания, заподозря лидерът на \"Воля\" Веселин Марешки. \"Както се видя и предни пъти, той го подкрепя във всички негови изцепки. Явно това им е единственото спасение - да се крепят взаимно, за да останат колкото се може по-дълго в управлението. С всичките си действия двамата показват, че са дезертирали от предизборните си обещания и от програмата си, водени само от личния интерес\", жлъчен бе бизнесменът и изрази надежда, че Симеонов и Каракачанов скоро ще напуснат правителството. За да тушира напрежението, Борисов припомни, че правителството е поело ангажимент законите, които искат майките, да вървят заедно. \"Таймингът беше в срядата, която мина, да го приемем на МС, сега в сряда съм създал организация от ПГ на ГЕРБ, надявам се и останалите, да минат през комисии, четене по най-бързия начин, петъка, който идва да се гледат в парламента, да бъдат приети\", заяви той. По думите му бюджетът за 2019 г. е качен на сайта и до 29 октомври ще бъде приет на МС. Борисов заяви, че 150 млн. лв. ще бъдат заложени повече в тази сфера в новия бюджет. По неофициална информация днес по обяд се очаква тримата водачи от \"Обединени патриоти\"  Каракачанов, Сидеров и Симеонов да се срещнат по повод исканата оставка на лидера на НФСБ. Премиерът Бойко Борисов се завръща от Египет в късния следобед, след като тримата от \"малката коалиция\" би трябвало да са взели решение каква е съдбата на Симеонов. Изказването на Валери Симеонов е ужасяващо и е най-нормално Валери Симеонов да се оттегли, заяви от Стара Загора лидерът на БСП Корнелия Нинова. Тя допълни, че ако вицепремиерът не иска да се оттегли, то премиерът трябва да го принуди. Ако той не го направи, значи се припознава в думите му и трябва да си ходи целият кабинет, смята Нинова. Лидерът на БСП се възмути от изявлението на Борисов, че ако поиска оставката на Валери Симеонов, ще падне кабинетът. \"Т.е. между това да подкрепи майките и болните им деца в тяхното нещастие и това да остане на власт, той избира да остане на власт. Това е големият цинизъм, гневна бе тя. Нинова призова Борисов да не плаши народа, защото той е причина за хаоса.", "date": "2018.10.23", "title": "Премиерът Борисов: При оставка на Симеонов пада кабинетът"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388716-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B0-%D0%BE%D1%81%D0%BA%D0%B2%D0%B5%D1%80%D0%BD%D0%B8%D1%82%D0%B5%D0%BB%D0%BA%D0%B0", "text": "Любовта към натурализма на моделката Мариса Папен неведнъж я е изправяла в разрез със закона. Миналата година противоречивата влогърка бе вкарана зад решетките, след като бе хваната да позира гола в древен египетски храм. През юни тя предизвика гняв по свой адрес, разхождайки се чисто гола из свещени места в Ерусалим. Очевидно неодобрението на нейните постъпки не е било достатъчно, за да накара страстната нудистка да сложи край на своето неконвенционално хоби, докато пътува из света. При последната ѝ проява бившата моделка на Playboy си направи скандална снимка в Истанбул. Тя заголи частта на тялото си под кръста в черквата \"Света София\". На потресаващо вулгарната снимка се вижда как Мариса е заголила половия си орган на прага на храма. Вижда се, че около нея се разхождат местни и туристи, но моделката въобще не се притеснява от факта и продължава безсрамно със своя отвратителен ексхибиционизъм, без да се страхува, че ще бъде хваната. [null] За разлика от предишните ѝ \"творби\" последната снимка на натуралистката обаче доста се е понравила на нейните последователи.       \"Абсолютно красиво. Много красиви снимки на невероятни места\", пише един от тях. [null] \"Мариса наистина е красива и брилянтна, много силна история\", пише друг.        \"Обичам творбите ти, както и твоите смели опити да накараш хората да се освободят от религията и правилата, които ги поставят в малка кутия\", възхвалява гнусотията трети. [null] В скорошен пост в блога си плеймейтката обяснява смисъла зад своята гнусотия.        По думите ѝ, тя е направила това, за да протестира против тиранията на религията. \"Това е послание, посланието е следното: хората да бъдат накарани да се замислят благодарение на нашите снимки. Опитваме се да им помогнем да се освободят от тяхното ментално заточение от правителствата и религиите на тази планета. Всички сме толкова силно заслепени и оскотени, че приемаме всичко просто ей така. Вече нищо не подлагаме на съмнение. Всичко се контролира, манипулира\", обясни тя.", "date": "2018.10.23", "title": "Манекенка осквернителка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388717-%D0%BF%D0%B5%D0%B2%D0%B8%D1%86%D0%B0-%D1%81%D0%B5-%D1%80%D0%B0%D0%B7%D1%81%D1%8A%D0%B1%D0%BB%D0%B5%D1%87%D0%B5", "text": "Неочаквано зрителите на украинската версия на шоуто \"Танцувай със звездите\" станаха свидетели на стриптийз. Украинската певица Оля Полякова предложи на участниците в шоуто да отгатнат какви точки членовете на журито ще им дадат като и самата тя участваше в \"играта\". В случай, че не познаят оценката, на участниците им е предложено да свалят част от дрехите. В резултат на това, след представянето на седем участника, самата Полякова остана без дрехи. В същото време публиката не успя да се полюбува на абсолютно съблечената актриса: най-интимните части на тялото на Оля бяха покрити с таблички, на които бяха обозначени датите на най-близките й концерти. \r\n    ", "date": "2018.10.23", "title": "Певица се разсъблече"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388718-%D0%BC%D0%B5%D1%82%D0%BE%D0%B4%D0%B8%D0%BA%D0%B0,-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D1%89%D0%B0-%D1%82%D0%BE%D1%87%D0%BD%D0%BE-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D1%81%D0%BC%D1%8A%D1%80%D1%82%D1%82%D0%B0", "text": "Американски учени разработиха метод за оценка продължителността на живота на човек по генетични вариации. Резултатите от изследването им бяха представени на ежегодното събрание на Американското дружество за генетиката на човека (ASHG) в Сан Диего. Това съобщава в специална публикация за резултатите от събранието Eurekalert. Специалистите са анализирали генетичните данни на 500 хиляди души, обобщени в рамките на дългосрочно изследване на UK Biobank. Това е позволило на учените да определят участъците от генома, отговорни за продължителността на живота и рискът от развитието на заболявания с нарастването на възрастта.     Биолозите са потвърдили шест установени и по-рано асоциации между гените и дълголетието, включително генът APOE, кодиращ протеиновия компонент на алипопротеина и свързан с риска от болестта на Алцхаймер.  Освен това изследователите са определили 21 нови участъци, влияещи на времето за живот. Тези сведения са позволили да се даде на всеки индивид персонален бал, оценяващ вероятността да доживее до определена възраст.  Учените твърдят, че са успели да установят, че 10 процента от хората притежават гени, способстващи дълголетието. Тези хора ще живеят средно с 5 години повече, в сравнение с тези, при които ДНК, наопаки, способства за намаляване на продължителността на живота.", "date": "2018.10.23", "title": "Методика, определяща точно времето на смъртта"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388719-%D0%BD%D0%BE%D0%B2%D0%B0-%D1%81%D0%B5%D0%BA%D1%81%D0%B8-%D0%BC%D0%BE%D0%B4%D0%B0", "text": "Многобройни стилове на невероятно бельо се появиха в магазините тази година. Бодита като бижута, силно изрязани сутиени и напълно прозрачно бельо са сред тенденциите, забелязани от британския \"Daily Star\". Наскоро е излязла нова мода, по която са полудели блогърите и Инстаграм потребителите - доста провокативен полупрозрачен корсет. Цената му е 44 паунда. Описанието на продукта гласи:                          \"Това смело боди е създадено, за да направи трайно впечатление. Еластичните ленти създават изтънчен вид, като същевременно го правят стилно и удобно за носене.", "date": "2018.10.23", "title": "Нова секси мода"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388711-%D0%B5%D0%B4%D0%B8%D0%BD-%D1%83%D0%B6-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80-%D0%B2-%D0%B5%D0%B4%D0%BD%D0%B0-%D1%83%D0%B6-%D1%86%D0%B8%D0%B2%D0%B8%D0%BB%D0%B8%D0%B7%D0%BE%D0%B2%D0%B0%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "След поредната изцепка на вицепремиера Валери Симеонов е редно той да се сбогува с властта. Но нищо подобно няма да се случи – заради оцеляването на властта             Ако слушате неговите колеги, вицепремиерът и лидер на НФСБ Валери Симеонов е консерватор, патриот и загрижен за държавата. Към описанията за него причисляваме още: твърде откровен, импулсивен, проевропейски ориентиран и \"знаете го какъв е\". Според Волен Сидеров пък колегата му е джендър и соросоид, защото искал приемането на Истанбулската конвенция, което пък далеч не е вярно. Не оценките на коалиционните партньори обаче са най-верният измерител, затова нека видим как действа политикът Валери Симеонов - и като вицепремиер сега, и като депутат, подкрепящ управлението в предишния мандат.   \"Опраскахме ва\"   Проевропеецът Валери Симеонов беше изключително щастлив от приетите ограничения за гласуване на българите в чужбина. Съответно той вървеше из кулоарите на парламента и си припяваше: \"Опраскахме ва, опраскахме ва\". Същият проевропеец и патриот влезе в управлението, след като блъскаше и буташе по брутален начин пенсионерка с българско гражданство, опитваща се да премине границата, за да упражни конституционното си право на глас. \"Твърде откровеният\" и \"импулсивен\" вицепремиер, който \"знаем какъв е\", направи забележка на телевизионен водещ какви въпроси му задава и му напомни, че столът на доскорошната му екранна партньорка е останал празен. За сходна реплика негов колега от ГЕРБ бе накаран да подаде оставка. За Валери Симеонов обаче очевидно това не важи. Същият знаков управленец няколко пъти плашеше да напусне властта и то в редките прояви на европейски стандарт от страна на ГЕРБ – при отстраняването на шефа на парламентарния шеф Димитър Главчев; както и при оставките на тримата министри след ужасяващата катастрофа край Своге с десетки жертви. Проевропеецът Симеонов нападна без свян различни групи граждани, несъгласни с негови тези – обяви се против протестиращите в защита на Пирин и срещу къмпингуващите, за да мине всякакви благоприлични граници с казаното по адрес на майките с деца с увреждания.   Капката, която преля чашата   Репликата, която взриви в обществото, Симеонов произнесе пред личната си телевизия СКАТ - канал, който неведнъж той е употребявал за разправа с политическите си опоненти. \"Тоя закон беше започнат като опит да се угоди на една група кресливи жени, които спекулираха с децата си, които плюеха обществото, изкарвайки на пек и на дъжд тея уж болни деца, без грам майчинско чувство и грижа за тях. Просто ги използваха по най-безсъвестен начин като инструмент за постигане на техните чисто материални цели\", заяви Симеонов със самодоволна физиономия. Описвайки държавата си, датчаните казват, че имат социална система, която е до теб, когато се нуждаеш от нея, отбелязва английската журналистика Хелън Ръсел в книгата си \"Така го правят датчаните\". Ако се наложи българи да опишат социалната система в своята държава, може би трябва да кажат, че тя липсва точно когато им е най-необходима. Ето защо най-нормално е най-уязвимата и беззащитна група в България, изоставена от държавата си, да има не други, а тъкмо материални цели. В този смисъл изненадата на Валери Симеонов от вида искания на майките, посветили живота си на оцеляването на собствените им деца, е напълно непонятен и показва неразбиране. Не просто житейско и логическо, а държавническо, въпреки вицепремиерския му пост, към който са зачислени като отговорности и здравното и социалното ведомства. Проблемът обаче не е просто в репликата на Валери Симеонов, която може да получи десетки квалификации. Проблемът е в начина на разсъждение на властимащите. Впрочем, реакцията на Борисов не е по-различна от тази на коалиционния му партньор. Адекватността изисква Симеонов – този проевропеец, консерватор и патриот - незабавно да напусне поста си. Защото е неприлично да го заема повече. Вместо адекватност обаче публиката получава постно извинение от страна на Борисов за думите на своя вицепремиер и препоръка към него да се извини.   Личен пример: Валери Симеонов се включи в акцията на патриотите на ГКПП \"Капитан Андреево\" срещу изборния туризъм   Подобни властови реакции обаче не са нищо друго освен комични, защото подсказват отношението на цялата власт към подобни казуси. Май на всички вече ни стана пределно ясно, че никой в управлението не възнамерява да си разваля приятното прекарване заради \"една реплика\" по адрес на \"едни майки\". По-лесният противник   Впрочем, описваният като импулсивен (освен проевропейски и прочие) политик далеч не прояви въпросната си импулсивност и не заплаши нито веднъж да напусне управлението, ако не бъде приет законът му за ограничаване на рекламата на хазарт – тема, по която той получи доста сериозна обществена подкрепа. Нещо повече – когато документът бе удавен в различни технически процедури, лидерът на НФСБ, който е известен с острите си реакции, не просто не реагира както обикновено, ами и заключи, че не би се обесил, ако текстовете му не бъдат одобрени. Защо Симеонов реагира по един начин спрямо майките, а по друг спрямо хазартни и рекламни босове с медийно влияние – отговорът е очевиден. Първите са малко на брой и стилистичните му упражнения върху тях, по неговата логика, са съвсем допустими. Докато в другия случай вицепремиерът би си спечелил противник, комуто не може така лесно да се противопостави. Единственото по-скандално от поведението на вицепремиера обаче е, че то ще бъде неглижирано, както всеки път досега, когато е ставало дума за отделни, малки групи граждани. Омаловажаването му пък ще бъде в името на оцеляването на властта. А това, че от ръководството на ПП \"Атака\" снемат доверието си от него \"заради недопустимите обиди към хора с увреждания\" и настояват за излъчването на друг вицепремиер от Патриотите, все още нищо не означава. Изглежда Симеонов ще продължи да си бъде уж вицепремиер (по неговите собствени думи), уж проевропеец, уж патриот в една уж цивилизована държава, част от чиито граждани са подлагани на геноцид - но съвсем не наужким.", "date": "2018.10.23", "title": "Един уж вицепремиер в една уж цивилизована държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388712-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%93-%D0%B4%D0%B5%D0%BC%D0%BE%D0%B3%D1%80%D0%B0%D1%84%D1%81%D0%BA%D0%B0-%D0%BF%D1%83%D1%81%D1%82%D0%B8%D0%BD%D1%8F", "text": "Хората се концентрират в шест големи града, трудовият пазар е в криза, технологиите и формират едно бъдеще, в което България ще има сериозни проблеми.  Ивайло Дичев разсъждава над едно демографско изследване.         Демографията сякаш е най-прекият път към душата на българската публика. Новото изследване на Георги Бърдаров и Надежда Илиева от БАН отново задейства познатия медиен рефлекс. Не мога да съдя за конкретните тези, тях критично могат да обсъждат специалистите. Обикновено обаче подобни изследвания си остават на ниво медийни изяви. Ето защо ще обърна внимание само върху трите момента, които най-силно развълнуваха медиите. Демографска пустиня или екорезерват Демографската пустиня – с тази силна метафора авторите успешно активизираха националната депресия, която си е част от идентичността ни. Всички знаем, че България се обезлюдява, но образът на територия, която само след дванайсет години ще е 60% демографска пустиня (под десет жители на квадратен километър), естествено ще стресне всекиго. Ако бяха употребили някаква друга метафора, например екорезерват, щеше да звучи доста по-ободряващо.     Тъжно е, че селища изчезват, защото хората все по-масово мигрират към шест големи града в страната. Впрочем, жалейката за отиващото си село е литературен жанр от миналия век. Предполага се, че тъкмо селото въплъщава прословутите традиционни ценности. Въпросът е обаче дали ще си ги представим в живописна носия или в гумени ботуши и ватенка. Защо да е лошо, че населението се събира на по-големи места? За мен изглежда много по-лесно да организираш социални услуги, работа, инфраструктура и културен живот, когато намалелите по брой хора се съберат по-близо едни до друг. Държавата е малка, една добра ЖП мрежа ще превърне загиващите китни места в приятни туристически дестинации, а тези, които обработват земята, ще са на половин час от нивите си. Главният проблем: трудовият пазар Демографският срив е по-скоро проблем за пазара на труда. Георги Бърдаров е сред малкото, които обясняват какво е демографски преход: онзи необратим процес, при който раждаемостта спада успоредно с нарастването на стандарта. Навсякъде, във всички общества. И в това няма особена трагедия, тъкмо напротив – то е знак за развитост на обществото. Раждаемостта в България от 1,53 на жена съвсем не е ниска в сравнение с другите европейски страни. Проблемът е високата смъртност и хроничната емиграция. Разбира се, стимулите за раждане на повече деца са хубаво нещо. Докладът обаче припомня един факт, който сякаш не интересува българските медии: въпреки сериозните пари, които изплащат за раждането на дете в Русия и Унгария, резултатът се измерва в едни пренебрежими десети от процента, а прирастът си остава все така отрицателен. Знаем също така, че родените сега са инвестиция за след 20 години – и вероятно ще растат в споменатата „пустиня“. Идеята да върнем българските емигранти, като им дадем по-високи заплати, е медийно клише, което авторите на изследването сякаш не са подложили на критичен анализ. Ако работодателите имаха пари, щяха да дават. Но за да имат, трябва да се завърти производството, а за това пък няма хора. Виж, ако държавата реши да подпомага завръщащите се с жилища, оземляване, кредити - това вече е друг разговор. Мечтанието за българи от съседни страни Една от мерките, които докладът смело предлага, е „изработването на проактивна имиграционна политика“. Смело, защото върви против национал-популисткия консенсус. Какво значи проактивна? Започваме сериозно да обмисляме какви хора ни трябват, как да ги мотивираме, в какви количества да ги приемаме. Като повтаряме ясно, че освен имиграцията, просто няма друг начин да решим спешно демографския проблем. Трябва да преразгледаме критично и едно мечтание, което вече е общо място: да се взимат само етнически българи от околни места. Да, няма лошо, да идват, които искат. Но ще ми е интересно, например, да науча колко от нашите братя македонци, които получиха български паспорти, след като декларираха българска идентичност, после наистина останаха в България - и колко директно заминаха за Западна Европа? Ивайло Дичев Тъй че дали България наистина трябва да привлича еднотипно население, или пък е по-разумно да приема по малко от различни групи, на индивидуален принцип. Индивидуалната миграция, разселването по различни градове, определено изглежда като по-доброто решение. Но с какви ли мерки се привличат потенциални имигранти в една враждебна, да не кажа расистка страна? А и къде да ги търсим? На пръв поглед сирийците изглеждаха идеални за уплътняване на трудовия пазар. Надигна се обаче истерия, че не били християни. Тръгнахме да взимаме украинци. Чудесно, само че Украйна е в още по-тежка демографска ситуация от България с 1,47 деца на жена. А е голяма и богата страна, която скоро сама ще търси имигранти. Защото нали не говорим за полу-курортен престой на сервитьори по Черноморието, а за сериозна трудова миграция? Тогава кой ще дойде – виетнамци, индийци? Където и да погледнем медиите изпищяват на умряло, а националните аятоласи вадят ятаганите. Ромите - опасност или шанс? Вторият момент, върху който поставиха акцент медиите, беше страхът от ромската плодовитост. Расизмът има този еротичен елемент: срах ме е, че другият е сексуално по-активен от мен, ражда повече деца, взима ми жените. В доклада е спомената странна оценка на неназовани експерти, според която през 2050 ромите щели да са 1,2 милиона. Според преброяването, през 2011 това малцинство наброяваше 320 000 човека. Излиза, че за няма 40 години броят му ще се е утроил, достигайки 22-23% от цялото население. Може би авторите не приемат официалната статистика. Но тогава върху какво стъпват?    Тези подхвърлени и преувеличени от журналистите данни са твърде манипулативни, защото в българската душевност и без това го има този ужас от „циганизацията“. Никъде не е казано каква точно е фертилността при тази група. Последните известни ми данни датират от 1970те, когато тя е 2,5 на жена (при 2,3 за държавата), а сега вероятно е намаляла успоредно с тази на етническите българи. Имаме предвид и доста по-високата смъртност на ромите, които живеят средно с около 10 години по-малко. Не се учудваме, че никой журналист не постави акцента върху напълно вярната теза на авторите, че ромите са шанс за нацията, именно защото са по-млади и могат частично да компенсират застаряването на населението. Едва 62 млади днес заместват пенсиониращите се 100 на пазара на труда, а тенденцията е към рязко влошаване. Как да използваме подобен човешки ресурс при етническия егоизъм, превърнат в национална политика, който пречи на всякакви опити за интегриране на това население? Ромите в България си остават също толкова чужди, колкото виетнамците. От хора винаги ще има нужда Всъщност най-големият демографски въпрос лично за мен е дали технологическото развитие няма да направи човешките същества излишни. Не само шофьори, полицаи и секретарки, но и лекари, инженери, юристи. Ако утре всичко ще върши изкуственият интелект, защо изобщо да се тревожим, че територията се обезлюдява? Ще си караме четвъртата възраст пред телевизорите и някакъв робот ще ни сменя памперсите. А наоколо 60% чиста природа. Моето лично убеждение е, че от хора ще има нужда – не мога да го докажа приемете го като религиозна вяра. На техно-утопистите обаче бих предложил и един друг аргумент, който развива Ювал Харари в последната си книга. Роботите няма да направят излишни само определени групи вътре в страните – те ще маргинализират цели държави, които не успяват да се адаптират към новата икономика. Една такава държава рискува да стане България, запънала се като магаре на глобалния мост. Ако няма хора, ако се заобикаляме с телени мрежи и чакаме децата ни емигранти да ни пращат роботи за сменяне на памперсите: как точно ще се адаптираме, как ще развием изкуствен интелект, без да имаме малко естествен такъв? Това аз не го виждам…  ", "date": "2018.10.23", "title": "България – демографска пустиня?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388713-%D0%BA%D0%BE%D0%B3%D0%B0%D1%82%D0%BE-2-2-0", "text": "Бойко Борисов още не е преполовил третия си мандат, но вече открехна резервното чекмедже с клишетата за оправдание на коалиционните си несгоди. Председателят на ГЕРБ реши да запази неутралитет в Междусъюзническата война на НФСБ, ВМРО и \"Атака\", като прехвърли отговорността за разклатения фундамент на правителството върху тежката \"невидима ръка\" на суверена.     \"Така бяха отредили избирателите...\" беше обяснението му за това защо още крепи коалицията от консервативно-либерални евразийско-атлантически национал-глобалисти от русофило-русофобски тип с редки проблясъци на идеологическа и мисловна съвместимост. \"Избирателите ни подредиха така\" е любимата банална фраза на всяко коалиционно управление, което внушава колективна осмислена воля (т.е. вина) на фрагменти от населението без нито един застъпващ се интерес. Съгласете се, че няма много общи теми за разговор на маса между симпатизанта Х на ГЕРБ, чиято фирма се издържа с обществени поръчки и европейски субсидии, и гласоподавателя Y на \"Атака\", който живее на бърз кредит и се кълне в плана \"Сидеров\" срещу колониалната зависимост. Пасивният залог \"Така ни подредиха\" (а не - \"Нищо по-добро не можахме да предложим\") е отлична база за  партийна система, в която няма невъзможни неща. Колкото и високоволтов шок да предизвиква дадено действие или бездействие, той се заземява в електоралната база. Валери Симеонов, който само до преди седмици беше готов да тръшне вратата на кабинета от външната страна, сега се оказа крепителният елемент, без който \"цялата конструкция на правителството ще се счупи\". По адрес на Волен Сидеров, който три дни пускаше в ефир люти позиви срещу собственото си правителство, също не последва никаква забележка. Напротив,   - онзи, чиито \"башибозуци и орди\" навремето бяха обвинявани за емоционалните страдания на собствената му дъщеря. \"Избирателите ги подредиха така\", обаче кризите днес изглеждат значително по-драматични, недопустими и опасни в средносрочен план за четирите партии в съюза. Самовъзпламеняващите се скандали не са спирали през последните месеци, справянето с PR-гафовете става все по-трудна задача, а дори преднамерено положителните международни събития излизат от контрол, без да донесат бонус-точки (спомнете си ефекта от  ). Обективно - няма друг жизнеспособен вариант за правителство в 44 Народно събрание. От гледна точка на проста сметка, Валентин Марешки би могъл да замени един от по-малките \"Обединени патриоти\", но ако той се присъедини, Каракачанов ще стане излишен партньор във валса. А ако има лидер на националистите с някаква форма на харизма и позитивен рейтинг, то това е председателят на ВМРО (+1,6 по индекса за дейността на министрите според Алфа Рисърч). Изглежда, че пред ГЕРБ има два варианта - или да постигне чудо нечувано и да се мобилизира за абсолютно мнозинство на следващите избори, или да се огледа (но не да си отгледа) за адекватен, идейно съвместим, обществено приемлив, легитимен нов партньор. Достатъчно адекватен, за да не губи точки с лесни непредизвикани грешки. Достатъчно съвместим, за да не извива ръце във външната политика. Достатъчно легитимен, за да не зависи влизането му в парламента от степента на фашизоидно-популистка риторика или покупко-продажбата на гласове. Понеже не всичко в политиката е проста сметка, а 2 + 2 понякога дава резултат от кръгла нула (пример: възходът и падението на НДСВ). Не всичко издържа и на елементарната маневра \"така ни подредихте\". А ако някой си повярва, че е незаменим в политиката, рано или късно събуждането в реалността ще му се види като шокова терапия.", "date": "2018.10.23", "title": "Когато 2 + 2 = 0"}
