{"url": "http://www.classa.bg/%D1%81%D0%B2%D1%8F%D1%82/item/390762-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D0%BD%D0%B0%D0%BB%D0%BE%D0%B6%D0%B8-%D0%BF%D1%8A%D1%80%D0%B2%D0%B0%D1%82%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D1%83%D0%BB%D0%B8%D1%87%D0%B5%D0%BD-%D1%81%D0%BB%D0%BE%D0%B2%D0%B5%D1%81%D0%B5%D0%BD-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7", "text": "36-годишен мъж е първият човек, глобен в Холандия, за сексуален тормоз на улицата. Съд в Ротердам му е наложил с две глоби от по 100 евро, за притесняване на две групи жени в два различни инцидента миналото лято, според местните прессъобщения.   Санкционираният мъж се приближил до групите момичета, последвал ги, направил жестове с ръце, седнал до тях, пращайки целувки с ръце и се обърнал към някои от тях с думите: \"Слънчице, тръгваш ли, остани с мен за известно време\" и \"Красавице, много си привлекателна\". Някои от жените изразили ясно, че не се интересуват от подхода на мъжа и дори една от тях избягала. Съдията ясно посочил в присъдата си, че фразите не са наказуеми, но че действия като преследване на жените и пращането на целувки - са. Пред магистрата човекът твърдял, че е казвал това \"като комплимент и не знаел че е наказуемо\". Той също така заявил, че е ерген, търсел приятелка, а тези жени били \"много красиви, като витамин за очите ви\", каза той. За пръв път страната е наложила глоба за този вид тормоз, откакто Амстердам и Ротердам промениха местните правила през 2017 г., с което санкциите могат да възлязат на 4 100 евро и три месеца затвор. А този холандец няма да плати наложената глоба, ако не извърши повторно нарушение през следващите две години. Според изследване от университета \"Еразъм\" в Ротердам почти всички жени на възраст между 18 и 45 години в града са изправени пред уличен сексуален тормоз. Въпреки това, след като законодателството беше одобрено, това е първият случай, изправен пред съда и санкциониран. В Испания това лято в Парламента беше представено предложение за всеобхватен закон срещу сексуалното насилие, което, наред с други неща, има за цел да включи и престъплението сексуален тормоз на улицата. Unidos Podemos, парламентарната група, която го предлага, предлага присъди от 3 до 9 месеца принудителна работа за общността. И това в една страна, в която уличните комплименти са едновременно изкуство и национален спорт!", "date": "2018.12.22", "title": "Холандия наложи първата глоба за уличен словесен сексуален тормоз"}
{"url": "http://www.classa.bg/%D1%81%D0%B2%D1%8F%D1%82/item/390763-%D1%88%D0%B5%D1%84%D1%8A%D1%82-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F,-%D0%B7%D0%B0-%D0%B4%D0%B0-%D0%BC%D0%BE%D0%B6%D0%B5-%D1%82%D1%80%D1%8A%D0%BC%D0%BF-%D0%B4%D0%B0-%D0%B8%D0%B7%D0%B1%D0%B5%D1%80%D0%B5-%D0%B4%D1%80%D1%83%D0%B3,-%D1%81-%D0%B2%D0%B8%D0%B7%D0%B8%D1%8F,-%D0%BF%D0%BE%D0%B4%D0%BE%D0%B1%D0%BD%D0%B0-%D0%BD%D0%B0-%D0%BD%D0%B5%D0%B3%D0%BE%D0%B2%D0%B0%D1%82%D0%B0", "text": "Американският президент Доналд Тръмп обяви в четвъртък, че американският министър на отбраната Джеймс Матис ще се оттегли в края на следващия февруари. \"Генерал Джим Матис ще се оттегли с отличие в края на февруари, след като е служил на администрацията ми като министър на отбраната през последните две години\", каза Тръмп на личния си акаунт в Twitter и добави, че по време на работата на Матис е направен \"огромен напредък, особено по отношение на закупуването на ново бойно оборудване\". Президентът посочи, че нов ръководител на Пентагона ще бъде назначен скоро. От своя страна Матис в писмо заяви, че американският президент може да номинира друг секретар по отбраната, чиято визия е \"по-сходна\" с тази на Тръмп. \"Мисля, че е правилно да освободя позицията си, защото вие [Доналд Тръмп] имате право на секретар по отбраната, чиито възгледи са по-близки до вашите\", каза той. Той посочи: \"Основното убеждение, което винаги съм поддържал, е, че нашата сила като нация е неразривно свързана със силата на нашата уникална и всеобхватна система на съюзи и партньорства, докато САЩ остават незаменима нация в свободния свят. Ние не можем защитаваме интересите си или изпълняваме ефективно тази роля, без да поддържаме силни съюзи и да показваме уважение към тези съюзници \", подчерта той. В контекста на новините Ню Йорк Таймс съобщи, цитирайки своите източници, че Матис е взел решението да напусне офиса, след като неговият опит да убеди Тръмп да не изтегля американските войски от Сирия, се е провалил. Съобщава се, че шефът на Пентагона е провел разговор с президента, в който Тръмп твърдо заявил, че военните от неговата страна няма да продължат в Сирия, на което Матис отговорил с оставката си.   Политическият анализатор Хуан Хосе Гутиерес вярва, че напускането на министъра на отбраната на Съединените щати отразява \"голямата вътрешна криза\", която страната изпитва, и различията в мненията, които управляват тази администрация по отношение на външната политика.", "date": "2018.12.22", "title": "Шефът на Пентагона се оттегля, за да може Тръмп да избере друг, с визия, подобна на неговата\""}
{"url": "http://www.classa.bg/%D1%81%D0%B2%D1%8F%D1%82/item/390764-%D1%80%D1%83%D1%81%D0%B8%D1%8F-%D0%B1%D0%B5%D0%BB%D0%B8%D1%82%D0%B5-%D0%BA%D0%B0%D1%81%D0%BA%D0%B8-%D1%81%D0%B0-%D1%87%D0%B0%D1%81%D1%82-%D0%BE%D1%82-%D1%84%D1%80%D0%BE%D0%BD%D1%82%D0%B0-%D0%B0%D0%BB-%D0%BD%D1%83%D1%81%D1%80%D0%B0-%D0%B8-%D0%BE%D0%BE%D0%BD-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B3%D0%B8-%D0%BA%D0%B2%D0%B0%D0%BB%D0%B8%D1%84%D0%B8%D1%86%D0%B8%D1%80%D0%B0-%D0%BA%D0%B0%D1%82%D0%BE-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8", "text": "Постоянният представител на Русия в ООН, Василий Небензия заяви, че Белите каски, които имат свои представители на Запад, трябва да се класифицират от ООН като терористи. \"Това е псевдо-хуманитарна организация, а всъщност е клон на [терористичната организация] Джабхат ан-Нусра, дискредитирана с престъпления, документирани на територията на Сирия\", каза дипломатът. Небензия заяви, че западните държави, които финансират организацията, са наясно с терористичната й природа, въпреки че предпочитат да не говорят за това. \"Просто въпросът е много неудобен\", каза той. \"Белите каски заслужават да бъдат включени в списъка на ООН с терористичните групировки \", заяви Небензия в този контекст. Организацията на Белите каски, която по-късно приема името Сирийска Гражданска защита, е създадена в началото на 2013 г. от Джеймс Ле Месурие, бивш служещ в Британската армия, започнал обучението на първата \"гражданска защита\" в Турция. Те действат на териториите, контролирани от въоръжената опозиция в Сирия, особено от фронта на Ал Нусра, свързан с Ал Кайда Белите каски получават милионни дарения от Американската агенция за международно развитие (USAID), както и от страни като Великобритания, Дания и Япония През април няколко неправителствени организации, включени в Белите каски, чрез едно видео обявиха за химическа атака, уж извършена от сирийската армия срещу населението на град Дума, което стана основание за САЩ , Франция и Обединеното кралство да изстрелят ракети срещу Сирия седмица по-късно Русия настоя, че инцидентът в Дума е \"монтаж\" с цел да оправдае нападенията на Запада срещу суверенна държава, както се случи в Ирак и Либия. В допълнение, няколко свидетели и предполагаеми жертви на инцидента, снимани във видеото, дадоха показанията си в централата на Организацията за забрана на химическите оръжия (ОЗХО) в Хага (Холандия), където докладваха че всичко е монтаж на белите каски и не са наблюдавани признаци на употреба на химическо оръжие. Оттогава Русия многократно е обвинявала организацията в подготвянето на провокации с използването на химическо оръжие на територията на Сирия. През ноември руското министерство на външните работи заяви, че \"рано или късно всеки ще види истинското лице на белите каски и е време техите западни спонсори да осъзнаят истинската ситуация и да престанат да защитават онези, които всъщност са провокатори и екстремисти \"", "date": "2018.12.22", "title": "Русия: \"Белите каски са част от Фронта Ал Нусра и ООН трябва да ги квалифицира като терористи\""}
{"url": "http://www.classa.bg/%D1%81%D0%B2%D1%8F%D1%82/item/390765-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%B8%D0%BB%D0%B0-%D0%BD%D0%BE%D1%81%D0%B8-%D0%B3%D0%BE%D0%BB%D1%8F%D0%BC%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%BA%D0%B8%D1%82%D0%B0%D0%B9-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D1%81%D0%B0%D1%89-%D1%86%D0%B8%D1%82%D0%B8%D1%80%D0%B0%D0%B9%D0%BA%D0%B8-spider-man", "text": "Джан Шангсен, китайски посланик в Световната търговска организация (СТО), използва цитат от \"Спайдър-мен\" - най-известният от вселената Marvel, създадена от Стан Лий – за да критикува поведението на САЩ в преговорите за търговско споразумение между двете страни.   Дипломатът призна, че историята на Питър Паркър е една от любимите му и по време на речта си, цитира емблематична фраза на чичо Бен, малко преди смъртта му: \"С голямата сила идва и голяма отговорност \". Тези думи, които вдъхновяват младия Паркър да служи на обществото и да стане супергерой, отразяват основната поука на серията \"Спайдър-Мен\".   \"Жалко е това, което виждаме сега, особено през последната година, една различна Америка със силно небалансирани власт и отговорност\", каза Шанг, цитиран от CNBC, на заседание на СТО. \"Най-силният трябва да действа като такъв и не може да вижда само на ограничения спектър на личния интерес и със сигурност не трябва да прави това, което иска, за сметка на другите\", продължи той.   От своя страна неговият американски колега Денис Ший защити политиката на своята страна и заяви, че Пекин задължава американските компании да предават своите технологии и ако това не сработи, те открадват интелектуалната им собственост. \"Китай очевидно вярва, че неговата власт носи малка или никаква отговорност\", каза той.   Декларациите на представителите на двата народа се състояха по време когато Китай и САЩ се опитват да финализират трайно споразумение за интелектуална собственост, кражба на технологии и немитнически търговски бариери. На 1 декември американският президент Доналд Тръмп и китайският му колега Си Дзинпин се споразумяха в края на своята среща в Буенос Айрес, за 90-дневно примирие в техния търговски спор.", "date": "2018.12.22", "title": "\"Голямата сила носи голяма отговорност\": Китай критикува САЩ цитирайки \"Spider-Man\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390756-%D0%B8-%D1%89%D0%B5-%D1%80%D0%B0%D0%B1%D0%BE%D1%82%D0%B8%D0%BC-%D0%B4%D0%BE-90-%D0%B3%D0%BE%D0%B4%D0%B8%D0%BD%D0%B8,-%D1%81%D0%B0%D0%BC%D0%BE", "text": "Бих искал да кажа нещо изключително сериозно. За пореден път се увеличават данъците, и за пореден път пенсиите ще останат мизерни. Някой сметна, че при новата МРЗ от 560 лв., работникът ще получи 450, а работодателят ще плати 666. Тази разлика от 200 лв. отива в държавата – уж за пенсии, заплати, здравеопазване. Забележете каква огромна сума (200 лв.) внася дори работещият на минимална заплата.     Въпреки това, не стига. Причината е много проста – ужасно съотношение между работн ици и пенсионери като 1,07 работника хранят 1 пенсионер. За да е стабилна пенсионната система, трябва 4 работника да хранят 1 пенсионер. А за да съществува изобщо – трябва 2 работника да хранят 1 пенсионер. Нашата система изобщо НЕ СЪЩЕСТВУВА. Както е и предвидено, при 1:1, тя събира едва половината от наличните пари. Останалото се налива от данъци. И колкото и да се изстисква, няма как пенсиите да станат високи. В този смисъл, нека се спре с раздуването на данъци и осигуровки, и по-радикално да се вдигне пенсионната възраст. Това е единственият начин да се промени съотношението. Възможни са и алтернативни начини – от типа на отнемане на пенсиите на родителите на емигриралите. Но това ще промени съотношението само между работници и пенсионери, но не и между работници и общо живеещи тук старци. Така ще се озовем с много старци без пенсии, които ще измират по улиците ни, и ще трябва да харчим пари за погребения! Т.е. няма да са ни съвсем безплатни. Но генерално – трябва да се направи нещо, защото 1 работник на 1 старец е убийствено, и никакви данъци не могат да го компенсират. Същата катастрофа е и в здравеопазването, защото вноски правят малък брой млади, а консумират голям брой стари… Много зле е положението в България, трябват резки ограничителни мерки! Може да ме псувате, че единствен говоря Истината за пенсиите, но 2040-та година идва, и пенсии няма да има. Пари няма, работници няма, няма кой да плаща… Псувате или не, Аз съм прав, защото съм по-умен от вас, и мисля. Само цифри могат да ме разубедят! Аз съм човекът-цифра! Да знаете, че пенсиите свършват. И ще работим не до 75, а до 90 години. Аз не се майтапя… Просто ми е смешно… А вие си гласувайте за политици, които естествено, няма да ви кажат Истината. Те искат просто пари, няма защо да ви създават грижи като ви кажат към какво отиваме . Стойте си в заблуда.    ", "date": "2018.12.22", "title": "И ще работим до 90 години, само...."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390757-%D0%B1%D0%BE%D0%B9%D0%BA%D0%BE,-%D1%81-%E2%80%9C%D0%BF%D0%BE%D0%BB%D0%BE%D0%B2%D0%B8%D0%BD-%D1%83%D1%81%D1%82%D0%B0%E2%80%9D,-%D0%BA%D0%B0%D0%B7%D0%B0,-%D1%87%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%BB%D0%B5%D0%B7%D0%B5%D0%BC-%D0%BE%D1%82-%D0%B5%D1%81%E2%80%A6-%D0%B8%D1%81%D1%82%D0%B8%D0%BD%D0%B0%D1%82%D0%B0-%D1%81-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D1%89%D0%B5-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%BD%D0%BE%D0%BA%D0%B0%D1%83%D1%82%D0%B8%D1%80%D0%B0%D1%89%D0%B0%E2%80%A6", "text": "Изобщо не се съмнявам в думите на премиера, че ЕС ни е притискал да приватизираме газопреносната система. Сега друго ще говорят, ще се оправдават, вече наизлязоха “експерти” да обясняват. Защото знаят, че думата “приватизация” е отровна в България.     Но аз не се съмнявам в Бойко. Той каза ИСТИНАТА, защото всички я знаем. И тя е ИСТИНА, без значения, че я е казал патологичен лъжец като Премиера-Слънце! Точно за това ни е натискал ЕС. Точно както ни застави да затворим АЕЦ-а, да приватизираме ЕРП-тата, да дадем на концесия водата, да разпродадем банките. Изобщо – собственост у нас да не остане, защото човекът със собственост е свободен, а онзи без собственост се нарича “роб”. ЕС е част от цялата система международни неолиберални организации, които налагат новия световен ред, наречен “корпокрация”. Всичко да се приватизира. А кой ще го купи? “Инвеститорите”. Т.е. корпорациите. Всичко да се концесионира. А кой? “Инвеститорите”. Т.е. корпорациите. Човекът трябва да остане гол като пушка, и единственото му средство за препитание, да бъде работното място. Къде? При “Инвеститорите”. В корпорациите. И като няма избор, корпорациите ще определят заплатата. Изобщо, ама изобщо, не се съмнявам в думите на Бойко, и изобщо не вярвам на думите на разни енергийни форурмци, “специалисти”, експерти и пр. Те също са на издръжка на неолибералния елит, и тяхна работа е да ни лъжат. От гледна точка на корпорациите няма никаква разлика дали газопреносната система е разделена в 2 отделни министерства, или е в 1 министерство, чрез някакъв холдинг, наречен “БЕХ”. И в двата случая би се изпълнявала обща държава политика. Т.е. ЕС не е натискал за това, нито е натискал просто за “допускане на други ползващи тръбите”. ЕС е натискал именно за приватизация, за това монополът от държавен да стане частен, и да иде в ръцете на “инвеститорите”. Точно както са ЧЕЗ и “Софийска вода”. Ако приватизацията е манна небесна за корпорациите, то приватизацията на монопол е направо 9-ят кръг на Рая. Точно това са искали подлите и крадливи европейци. Но не се е случило. Съмнява ме героичната заслуга да е само на Бойко. Най-вероятно основната заслуга е на огромните протести, които изригнаха през 2013 г., и които могат да изригнат при сериозна промяна в цената на тока. Тя затова е и де факто замразена вече доста време. Бойко се страхува от народа, помни как веднъж го свали, и се отдръпва. Същият този Бойко с голяма охота слугува на ЕС, и сега ще концесионира печелившото ни летище. Просто там няма достатъчно голяма съпротива, че да го свали. Но в енергетиката го е страх. И какво следва – ЕС вижда, че не може да се приватизира нищо, и… глоба. И вчера Бойко излезе и каза, че ще платят глобата, дори “договорили” да е не 300 милиона евро, а “само” 77 милиона. Но колкото и да е, тази глоба е по същество изнудване. А думите на премиера означават, че реално трябва да мислим да излизаме от ЕС. Първо – защото това е “първа” глоба, и ще има и още. Всяка година ще ни налагат по 77 милиона, ако не изпълним изискванията им. Второ – защото глобите растат с времето. Ще са по-големи. И трето – защото ако ЕС е система, в която те изнудват за нещо, под заплаха от “глоба”, то очевидно трябва да сме пълни идиоти да стоим вътре. Бойко с “половин уста”, защото го е страх, но по същество каза, че трябва да излизаме от ЕС. Защото подобни глоби ще стопят финансово смисъл да стоим вътре. А нали сме вътре, заради парите? Но не е само това. ЕС иска да затвори и ТЕЦ-овете ни. И реално отлагане няма да има. Дори преди да са затворени, ни задължава да плащаме безумни цени за “парникови квоти”. Които са безсмислица, при положение, че споразумението за намаляване на емисиите не е глобално. Какъв е смисълът да не се “пуши” в ЕС, като се “пуши” в Китай? ЕС ни заставя да ползваме скъпи вятърни и фото-централи, спира новите газопроводи, ще блокира и “Белене”. Така фактически ще остави България без електричество. На тъмно. Не може “Белене”, не може и ТЕЦ. Е какво остава? Перки на десеторна цена. Но въпросът изобщо не се изчерпва само с енергетиката. ЕС налага подобни глоби и постоянен натиск навсякъде другаде. Просто защото той е машина за репресии. Дори единствената по-сериозна полза, която имаме – единният пазар, и тя се преразглежда. Вярно е, спечелихме пазари в Европа и носим пари. Но виждате като се развием малко, като при камионите, и веднага някой посяга на този бизнес. Какъв ти единен пазар, парите са на този, който ги заграби – чрез чиновничество и регулации. А камионите са 15% от БВП. Истината е, че изтича времето на малките “захарчета”, с които ни подлъгаха да влезем в ЕС. Фондове, които на хартия са много, но реално бюрокрацията ни пречи да ползваме. Свободен пазар, който е свободен, само докато им е изгодно. Свободно движение на хора. Ама без Шенген – там не може. Малки сладости, за да влезем, и след това да ни одерат. Но ползите от тези примамки изчезват. Постепенно капанът “щраква”. И ударите по нас ще бъдат все по-тежки и по-нокаутиращи.  Излизането ни от ЕС е неминуемо, но само от нас зависи колко бързо ще го осъзнаем, т.е. колко по-малки щети от пребиваването ще претърпим. А щом и слугата на ЕС Бойко вече с недомлъвки го казва, значи работата е неспасяема…    ", "date": "2018.12.22", "title": "Бойко, с “половин уста”, каза, че трябва да излезем от ЕС… Истината с всеки ден ще става все по-нокаутираща…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390758-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%BF%D0%BB%D0%B0%D1%85%D0%B8%D1%82%D0%B5-%D0%B2%D0%B5%D1%87%D0%B5-%D0%BD%D0%B5-%D0%B4%D0%B5%D0%B9%D1%81%D1%82%D0%B2%D0%B0%D1%82-%D1%81%D1%82%D1%80%D0%B0%D1%85%D1%8A%D1%82-%D1%81%D0%B8-%D0%BE%D1%82%D0%B8%D0%B2%D0%B0-%D0%B4%D0%BD%D0%B5%D1%81-%D0%B4%D0%BE-%D0%B2%D1%81%D1%8F%D0%BA%D0%B0-%D0%B4%D1%83%D0%BF%D0%BA%D0%B0-%D0%BD%D0%B0-%D1%81%D0%B5%D0%BB%D1%81%D0%BA%D0%B8-%D0%BF%D1%8A%D1%82-%D0%B8%D0%BC%D0%B0-%D1%85%D0%BE%D1%80%D0%B0-%D1%81-%D1%82%D0%B0%D0%B1%D0%B5%D0%BB%D0%B8-%D0%B7%D0%B0-%D0%BF%D1%80%D0%BE%D1%82%D0%B5%D1%81%D1%82", "text": "Иде Коледа. Заваля “опозиционният” сняг и властта драматично се изненада от климатичната логика. Вместо да се пекат суджуци за Коледа, взеха да палят автомобили, за да скрият “суджуците на властта”. Усърдието е потресаващо и вече асфалтират снега. Няма сила, която да спре желанието да се “угоди” на всяка новина, но да не се угажда на хората… На пръв поглед всичко тръгна по план. Европредседателството – национална цел номер едно!     Който протестира, е враг на народа и иска да ни изложи пред чужденците. През това време полицаите получиха 100 милиона, за да не протестират, а да пазят кабинета от народна любов. Хората в неравностойно положение също бяха залъгани и така спокойно си проведохме балканската промоция в рамките на 6 месеца. Темата балкански пътища, железници, газопроводи и сигурност бе продадена на ЕС с идеята, че всички ще ни “благодарят”, а нашият “Кисинджър” ще остане в историята. Хората у нас разбраха, че това е много хубаво, но не разбраха защо. Добре че бе темата за двойния стандарт при храните, та и на село схванаха какво значи да сме равни. Подкрепата на Брюксел по темата затвори устите на ксенофобите, които вече се готвеха да обяснят, че “злият Запад” ни мори нарочно с храната. Кабинетът инстинктивно отхвърли акцента, защото бе подет от омбудсмана Мая Манолова, но после бързо се преориентира и се долепи към темата. Току притихнали еврофанфарите, и козичките на баба Дора “нападнаха” кабинета. Неспособността да се управляват процеси и кризи се вижда дори в работата на една агенция като БАБХ! Чучела, сълзи, живи вериги, конспирации и накрая евтаназия. Съсипващо – хората са убедени, че удрят бедните и беззащитните. Защо? Няма значение. Протестът на Майките бе емблемата на тази година. ГЕРБ и съдружници в добра спортна форма ги удариха, вместо да помогнат на страдащите. Вече няма председателство и могат да правят каквото си искат, нали?! Е, ДА, ама НЕ, както казваше Петко Бочаров. Обвиниха ги, че чужди сили ги финансират с един милион, опитаха да ги разцепят, пратиха контрапалатка, организираха контрапротест, настроиха синдикатите срещу Майките, изгониха Омбудсмана от Тристранката, хвърлиха оставката на ресорния министър, лъгаха в текстовете на закона… какво ли не. И така 7 месеца. Накрая приеха исканията. Не само това, а подадоха оставката на вицепремиера Валери Симеонов! Малко преди това Борисов твърдеше, че това не може да стане, защото ще се “счупи” правителството. Е, не се счупи. Заплахите вече не плашат! Това е голямата новина от мандата на Борисов 2018. Колкото и да се приемат вампирски закони за конфискация, за арести без уведомление на роднини, колкото и да влачат Иванчева във вериги – страхът си тръгва! Наистина, продължава паническото разграбване през лобистки закони, смачкващи малките бензиностанции, милиарди за три пътностроителни фирми, стотици милиони за БКК, но това е паника и мародерство. Дори не смогнаха да си вземат комисионите за новите влакове в БДЖ и наказаха “неизвършителите”. Има какво да се вземе от България, но не може да се върне заплахата. Преди протестираха единици, интелектуалци, опозиционери вдясно, зелени… А днес до всяка дупка на селски път има хора с табели за протест. На снега се играят протестни хора, а цената на бензина блокира половината страна. В последната година на Борисов намаляха и приспивните песни на анализатори, които казват, че няма смисъл от избори, защото съотношението на силите е същото. Не, не е същото, защото хората не чакат спасение от БСП (и за това си е виновна БСП), но се увеличават хората, които искат /Смяна на Системата/. Защото видяха, че тя ги ограбва и убива, както стана на пътя за Своге. Властта на Борисов три месеца слага една мантинела! Какво да си мисли човек за такава власт?! А властта е Борисов, а не ГЕРБ! Той така пожела да бъде. Колкото и министри да сменя, ще бъде така. Кабинетът е безсилен дори да смени статута на една болница, а какво да очакваме за управление на цяла страна? По-грамотните в ГЕРБ вече правят индивидуални аварийни планове за тихи пристанища, в които да се спасят от идващата промяна. Те знаят, че следващ път няма да има. Борисов е сензитивен и обикновено го прави преди всички, но този път от Изток са го хванали за “тръбата”, а от Запад не му дават да мръдне, докато “не вдигне самолетите”. Така става с пишман дипломатите, които искат всички да ги харесват. Ето защо заедно с Корнелия Нинова мразят някакви върколаци и джендъри, заедно обичат Орбан, руската тръба и призрака на АЕЦ „Белене“. Някога се твърдеше, че външната политика е израз с дипломатически средства на вътрешнополитическите процеси. Сега стана обратното – на прага на евроизборите всеядната външна политика се превърна във вътрешен проблем. Всички помнят жалкия опит да станем “преводачи” на Ердоган в разговора с Брюксел и срамните обяснения пред Путин да не се сърди на по-малкия брат. САЩ удостоиха Борисов тези дни с ниво зам.-министър на външните работи. Все пак е редно да похвалим кабинета и премиера за сравнително адекватната и активна политика спрямо Македония. Въпреки коалиционните си партньори Борисов успя да се върне на масата в Скопие с ясна позиция и подписан документ. Така си тръгва последната година на Борисов – с много хора, които не искат да живеят така, с малко яхти и много армия в Черно море. Патериците се изчерпаха, в далечината се смалява една възпълна фигура, а самият Той чака самотните дни с объркания поглед на Живков на последния пленум. Остарял, уморен, напълнял, но с незатихващо желание да бъде обичан. Късно е. Иде Коледа!    ", "date": "2018.12.22", "title": "Последната година на Борисов: Заплахите вече не действат! Страхът си отива! Днес до всяка дупка на селски път има хора с табели за протест"}
{"url": "http://www.classa.bg/%D1%81%D0%B2%D1%8F%D1%82/item/390759-%D0%BF%D1%80%D0%B5%D1%81%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%B8-%D0%BD%D0%BE%D1%81%D1%82%D0%B0%D0%BB%D0%B3%D0%B8%D1%8F%D1%82%D0%B0-%D0%BF%D0%BE-%D1%81%D1%81%D1%81%D1%80-%D0%B2%D0%B8%D0%B4%D0%B5%D0%BE", "text": "\r\n\t  среда днес е бойно поле. Ежегодно пред нашите очи се разгарят десетки и стотици сражения за умовете и сърцата на хората. Най-гръмките от тях ще бъдат обсъдени в програмата „Бойно поле“ на канал „Царьград“ от политолога Андрей Афанасиев и директора на Института по актуална икономика Никита Исаев./ВИДЕО/ \r\n В този епизод на „Бойно поле“ ще се обсъдят следните теми: \r\n - Поглед от Кремъл. \r\n - СССР 2.0: Може ли да се навлезе два пъти в една река \r\n - Гладен бунт на хлебозавода./ВИДЕО/ Рус.ез. \r\n      ", "date": "2018.12.22", "title": "Пресконференцията на Путин и носталгията по СССР (Видео)"}
{"url": "http://www.classa.bg/%D1%81%D0%B2%D1%8F%D1%82/item/390760-el-chapo-%D0%BF%D0%BE%D1%81%D0%B5%D1%82%D0%B5%D0%BD-%D0%BE%D1%82-%D0%B4%D1%8A%D1%89%D0%B5%D1%80%D0%B8%D1%82%D0%B5-%D1%81%D0%B8-%D0%B2-%D1%81%D1%8A%D0%B4%D0%B0-%D0%B8-%D1%82%D1%80%D0%BE%D0%B3%D0%BD%D0%B0%D1%82-%D0%B4%D0%BE-%D1%81%D1%8A%D0%BB%D0%B7%D0%B8", "text": "Бившият ръководител на картела Синалоа Хоакин \"Ел Чапо\" Гусман, е бил посетен от дъщерите си по време на процеса, който се провежда срещу него в Ню Йорк, САЩ   Ема Коронел, съпруга на \"Ел Чапо\", която присъства по време на изслушванията от началото на съдебния процес на 13 ноември, дойде с двете си малки дъщери, нещо, което развълнува Гузман до сълзи. Като ги видя да идват в съда на област на Ню Йорк, \"El Чапо\" Гузман се усмихна, махна от мястото си с ръка и им изпрати целувки от далеч. Мексиканският трафикант на наркотици се изправи от седалката си, което предизвика заповед да седне от охраната, съобщи агенцията Notimex. Според репортерите Гузман Лоера не откъсвал очи от седемгодишните близначки.   Преди началото на процеса \"el Chapo\" поиска разрешение от съдията Брайън Коган да прегърне жена си, но той му отказа това поради \"съображения за сигурност\".   Правителството на САЩ обвинява Гузман в международна конспирация и незаконно внасяне на около 457 тона наркотици, което е генерирало за него печалба от 14 000 000 000 долара. Ако бъде осъден за поне едно от 11-те престъпления, за които е обвинен, той ще получи доживотен затвор.", "date": "2018.12.22", "title": "\"El Chapo\" посетен от дъщерите си в съда и трогнат до сълзи"}
{"url": "http://www.classa.bg/%D1%81%D0%B2%D1%8F%D1%82/item/390761-%D0%B1%D0%B0%D0%BD%D0%BA%D0%BE-%D0%B4%D0%B5-%D0%BC%D0%B5%D0%BA%D1%81%D0%B8%D0%BA%D0%BE-%D0%B2%D0%B4%D0%B8%D0%B3%D0%BD%D0%B0-%D0%BB%D0%B8%D1%85%D0%B2%D0%B5%D0%BD%D0%B8%D1%82%D0%B5-%D0%BF%D1%80%D0%BE%D1%86%D0%B5%D0%BD%D1%82%D0%B8-%D0%B4%D0%BE-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%B2%D0%B8%D1%81%D0%BE%D0%BA%D0%BE-%D0%BD%D0%B8%D0%B2%D0%BE", "text": "Централната банка на Мексико (Banxico) увеличи междубанковия лихвен процент на ниво от 8.25%, което е исторически максимум, според от наличните записи.   Управителният съвет на Banxico гласува единодушно увеличението на лихвения процент, поради \"средата на висока несигурност\", която се характеризира с баланса на рисковете за инфлацията, показваща възходяща тенденция, която през ноември възлиза на 3.63%, се казва в съобщение за пресата. Мексиканската банка увери, че ще предприеме действията, които смята за необходими, за да консолидира \"ниска и стабилна инфлация\", която правителството определи като цел да бъде 3%. След скорошно изявление на правителството на Андрес Мануел Лопес Обрадор за увеличаване на минималната работна заплата в страната, от 176.72 песос на ден (около $ 8,88) на северната граница и 102.68 песос на ден (US $ 5.16 ) в останалата част на страната, Banxico каза, че има рискове \"за насърчаване договарянето на заплатите, което превишава повишаването на производителността и генерира натиск на разходите.\" Съобщението на Banxico идва един ден след като Федералният резерв на САЩ повиши лихвения процент с 0,25% до 2,5%. След това, Банката на Мексико заяви: \"Бордът ще поддържа разумна парична позиция и специален мониторинг на промените във валутния курс на относителната парична позиция между Мексико и Съединените щати, в един неблагоприятен външен контекст, както и към еволюцията на условията на изоставане в икономиката \".", "date": "2018.12.22", "title": "Банко де Мексико вдигна лихвените проценти до рекордно високо ниво"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390755-%D0%B7%D0%B0-%D0%B2%D1%81%D1%8F%D0%BA%D0%BE-%D0%BF%D0%B0%D0%BB%D0%B0%D0%B2%D0%BE-%D0%B4%D0%B5%D1%82%D0%B5-%D0%BA%D0%B8%D0%BB%D0%B8%D1%8F", "text": "В събитийно отношение втората седмица на декември беше озарена от предпразнично настроение и желанието на всички - от прокуратурата, през парламента до папата - да раздават подаръци (макар и нежелани). Третата седмица на заключителния месец на тази година обаче мина под сянката на Гринч. Сещате се - онова зелено, сърдито същество, което ненавижда коледните празници.     Сръбски митничари се изявиха като типични гринчовци и не допуснаха до съседката ни бус с подаръци за български деца от  . Официалната версия е, че е заради липсващи документи за някои от лакомствата, но ако направите едно бързо обществено допитване ще получите друг отговор – че всичко това било, за да не би случайно българските деца в Босилеград да разберат, че са българчета. И гледай ти скандал. Та се събраха министри, посланици, премиери зазвъняха на премиери... Проблемът изведнъж беше решен и войната заради няколко шоколада се размина. Весела Коледа! И добре, че стана така, защото иначе останалите без подаръци български деца в Босилеград щяха да решат, че са били твърде палави през годината. За Сърбия не знаем как е, но в България непослушните деца влизат в затвора. Питайте зам.-министърът на правосъдието Евгени Стоянов, който ни разкри, че това да вършиш бели може да доведе не само до това да не получиш подарък от Дядо Коледа, но и да видиш спартанските условияв българските арести отблизо. Къде по-гринчовско изказване от това? С коментарите си Стоянов обясни логиката на промените в Наказателният кодекс за т.нар. \"тайни арести\", при които родителите на непълнолетните арестанти може цяло денонощие да не знаят къде е тяхното отроче. Не искаш да гледаш детето си в килия? Възпитание му е майката! Като стана дума за възпитание, малко по-рано през седмицата съдът и прокуратурата развалиха Коледата на бившия селски кмет Ценко Чоков след като той се оказа жертва на папарашки заговор и стана ясно, че не стои мирно под \"домашен арест\", а си изявява в столично заведение. И сега хоп -  . Може би ако Чоков се беше сетил да си сменя адресната регистрация всеки път като реши да посещава някой ресторант/клуб/дискотека, можеше още да е на свобода. Но дано грешим и положението не е по-плачевно, отколкото всъщност е. Човек за секунда може да остане с впечатлението, че срамът в съдебната система е общ, тъй като след ситуацията с осъдения Чоков за други \"most wanted\", но неосъдени лица беше решено да бъдат пуснати под  . Става дума, разбира се, за бившата кметица на столичния \"Младост\" Десислава Иванчева и заместничката й Биляна Петрова. От съда не уточняват в кое точно заведение ще могат да бъдат открити двете след влизане в сила на по-леката мярка. Гринчовска беше ситуацията и около   в Пловдив, на които кметът Иван Тотев беше отредил звездната съдба да бъдат разфасовани от не кого да е, а Ути Бъчваров. Сякаш уморена след всички скандали около ремонтите в София Йорданка Фандъкова се е обадила на своя пловдивски колега (също от ГЕРБ) и му е казала \"Иване, помогни!\". И той помогна, като привлече възмущението на масите върху една \"провокативна\" идея в града под тепетата. Вегани, защитници на правата на животните и противници на \"тези варварски традиции\" се почувстваха лично засегнати от идеята за публично сготвено свинско и изведнъж се оказа, че скара няма да има, а пловдивските деца без баби и дядовци на село така и   до скараджийския ритуал. Спокойно, с вдигането на минималната заплата на 560 лева свинско ще има за всички от сърце! Или не, защото е 7-8-9 лева за килограм. Дано това е утеха за работодателските организации, които не бяха   от идеята на Министерски съвет да вдига минималното възнаграждение. Така че спокойно, бизнес - продължаваме да караме на салати, авокадо и био продукти. И като стана дума за елитарни работи, дни преди да дойде Дядо Коледа, дойде Ахмед Доган, за да каже на всички къде бъркат. Почетният председател на ДПС призова петте партии в парламента да се обединят като един политически Волтрон и да подкрепят \" \", който да покаже, че \"има светлина в тунела\"! Очаква се в отговор Денят на Земята да подрани и по инициатива на НС да останем на тъмно за 24 часа. На светло поне излезе кой притежава  . Оказа се, че това е ски-легендата Марк Жирардели, който, видите ли, не криел, че е собственик, ама никой не го е питал. Въпросите, които витаеха като снежинки в общественото пространство, изглежда са му убегнали като втори лифт за Банско. Празничното настроение ще убегне на няколко души в Шумен, след като полицията там разби група на шуменски \"печатари\", които бълвали   за средно и висше образование. С оглед на това, че вече и с двойки се влиза да следваш висшО, да се чуди човек кой би плащал за фалшива диплома, вместо да запише едно и просто да добута докрая. Сега полицията издирва клиентите на фалшификаторите, което значи, че още много пишман среднисти и висшисти в страната ще треперят тази Коледа, но не от студ. И за финал на седмичния обзор няма как да не засегнем темата за трафика и да предупредим роднините от женски пол на всички пътуващи да се подготвят психически, защото заканите по техен адрес ще завалят от \"Цариградско шосе\" и всяка магистрала, полузавършена магистрала и \"абе-не-е-баш-магистрала\" из страната. Все пак ако всяка дума ставаше реалност, след всяко предпразнично задръстване в България щеше да има бейби-бум.", "date": "2018.12.22", "title": "За всяко палаво дете - килия!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390750-%D0%B4%D0%BE%D0%B3%D0%B0%D0%BD-%E2%80%93-%D0%BC%D0%B0%D0%B3%D1%8C%D0%BE%D1%81%D0%BD%D0%B8%D0%BA%D1%8A%D1%82-%D0%BE%D1%82-%D1%82%D0%B5%D0%BC%D0%BF%D0%BE%D1%80%D0%B0%D0%BB%D0%BD%D0%B8%D1%8F-%D0%BF%D0%BE%D1%80%D1%82%D0%B0%D0%BB", "text": "В една своя статия психологът Даниел Опенхаймер от „Принстън“ обяснява, че обличането на познати идеи в претенциозен език е знак на ниска интелигентност и съмнителна благонадеждност. Изтръсквайки няколко политически речи и наукообразни университетски лекции от сложните думички, в нея той показва нагледно колко е глупаво да се правим на умни. И даже нарочно я е озаглавил „Последици от учения жаргон, използван независимо от необходимостта: проблеми с използването на дълги думи без нужда“ – също толкова излишно дълго и претрупано с тавтологии, за да се усети иронията. Разбира се, постигнал го е най-вече със забавните примери, като при това трябва да се признае, че не е разполагал с кой знае колко благодатен материал.      Което изглежда странно, доколкото у нас пък е точно обратното – примери да искаш, но те минават за сериозност и задълбоченост, нерядко и за трансцедентална проникновеност. Или както би казала проф. Мариана Георгиева, бивш спортен министър в кабинета „Орешарски“, за „езикови експликации, които имат информативен статус, но отделят този комуникативно-наличен формат в особеност на човешката потребност от знание, т.е. от гледна точка на гносиса.“ Впрочем последното се отнася за междуметията „ах, ох, трас, пляс и грух-грух“… Обаче я как само звучи! Отгоре на всичко професорката по лингвистика се дозираше и чат-пат изпадаше в интровертност на духа, тъй като изхождаше от квотата на ДПС, а там, както знаем, си падат по „високия“ стил. По едно време дори се говореше, че вече почетният председател на партията пишел продължение на дисертацията си „Асиметричната онтология на социално-либералния вектор“, посветено на структурно конфронтираната проекция на социаллибералната постдискурсивна идентичност в контекста на квазиметафизичната сугестивност… Пие ли я, извинете!, пише ли я наистина, може да каже единствено най-близкото му обкръжение от Сараите, но е факт, че Ахмед Доган не е станал професор, само защото не е пожелал. Пожела да стане хидролог – стана, пожела да е мажоритарен собственик на ТЕЦ „Варна“, който до средата на следващата година ще получи от държавата 27.4 млн. лв. – и такъв даже стана. По-важното обаче е, че стана еталон за умност и мъдро говорене, в което винаги следва да търсим втори план, а това е толкова вярно, колкото и онова, че е хидролог и топлоинженер. Но в интерес на истината години наред успява да поддържа тази илюзия, която тук съвсем не се възприема като знак за ниска интелигентност и съмнителна благонадеждност, макар засуканите му словесни фойерверки да са пълен майтап. „Динамиката на политическото време е много важен феномен“, обясни ни и сега почетният председател в традиционното си вече предновогодишно обръщение. Това ще рече, че ако до вчера ДПС е било за предсрочни избори, днес вече не е за предсрочни избори, а за програмен кабинет от типа на Беровото злополучие. Защо? Ами защото „цикличността на забавяне и ускоряване на темпоритъма на политическото време, понякога с явни признаци на аритмия, трасира проекциите на бъдещето“. Тоест Доган има бъдещи творчески планове, но не му се занимава с ходене на избори, понеже му е по-удобно да разширява властта си в рамките на този парламент. Така, де, „отварят се неподозирани портали във времето, които предизвикват нови самооценки, преосмисляне на света и възможност за промяна на ориентацията ни в него“, по какви причини тогава да не получи още нещо без излишни сътресения? А тях той нарича „вътрешнопартийна имплозия“, първо за да ни шашне, че знае какво е имплозия – мигновено и взривоопасно запълване на обем, в който налягането е по-ниско от атмосферното (вакуум), но най-вече за да сведе всяка възможност за алтернатива до нещо много лошо. По-точно, единствено до „популизми“ и „национализми“, понеже омерзителното статукво няма как иначе да се брани. Не че Доган го харесва, да не си помислите случайно, че и него не го боли за бедността! Напротив, има даже ред забележки, сред които и тази: „Държавата се оттегли от стопанския живот на страната, но продължава да се вживява в ретроградната си роля на основен работодател и санкциониращ фактор на бизнеса.“ Висш пилотаж по нахалство от човек, който тъкмо благодарение на тази нейна роля се е сдобил с добре напомпан бизнес с гарантиран паричен поток, а като бонус към подаръка на държавата е получил и възможност за официализиране на средствата си… По тази реч онзи психолог и съфамилник на „бащата на атомната бомба“ би написал още 5-6 статии, при това не само от гледна точка на употребените изразни средства. Работата наистина е за тънък познавач на човешката психика, особено на нейните девиации, които тук са на върха на скалата на Кук – Мадлей от гледна точка на цинизма. (Начетена съм, я!) Но отвъд иронията, Доган – политикът, след когото в българската политика има и ще има трайни поражения като след избухването на атомна бомба, открито ни се подиграва, до степен на гавра, подхвърляйки ни някакви речеви заврънкулки, докато продължава да ни тормози с присъствието си. И подозирам, че го прави с някакъв извратен кеф, на границата със садизма, може би и донякъде от скука, криейки се като лалугер зад дуварите на Сараите и пиейки, извинете!, пишейки от сутрин до вечер за успокоение на нестройната си душа. Човек, който отдавна се е поставил над държавата, има безочието да я критикува, да дава напътствия, да чертае визии и с цялата си духовна и морална опустошеност да я назидава – та това действително е клиничен случай, достоен да бъде описан от авторитетен психолог! Е, описвано е всъщност, още в „Магьосникът от Оз“, та по този повод някой беше казал, че магьосниците разчитат на силни гласове, помпозни декларации, дим и огледала, защото добре знаят, че не са квалифицирани достатъчно, но искат да го прикрият, като насаждат страх. „Да, измама — кротко каза дребният човек, — всичко това беше измама. — Измама! — извика Дороти. — Не сте ли Велик вълшебник? — Тихо, мило дете — каза той, — не говори толкова високо, може някой да чуе и тогава съм загубен. Всички ме мислят за Велик вълшебник. — Нима не сте? — Ни най-малко. Аз съм обикновен човек. — Не, вие сте нещо повече — рече огорчено Плашилото, — вие, вие сте лъжец. — Точно така — заяви дребният човек, като потриваше ръце, като че ли беше доволен от себе си, — аз съм мошеник. Останал сам, Оз се усмихна радостен от своя успех. Той бе дал на Плашилото, на Тенекиения дървар и на Лъва точно това, от което те смятаха, че се нуждаят. „Как да не бъда измамник, мислеше си той, когато тези хора ме карат да върша неща, които, както всеки знае, са невъзможни!“ Загадка е дали и на Доган му тежи нуждата да поддържа илюзията, че е всесилен, да върши неща, които са невъзможни за другите. В средата на миналата година се беше оплакал пред сайта на Мадам В., както сам я наричаше: „Защо ме забъркват във всички проблеми на държавата, от пет години аз не съм в реалната политика?!“, но изглежда ролята на вездесъщ политически демиург все пак му харесва. Във всеки случай явно нещо го спря да изпълни заканата си от декември 2006 г., когато каза: „След влизането на България в ЕС ще настъпи нормален период в развитието на страната и в технологията на правене на политика. Аз повече нямам работа в тази сфера на реализация, време е да се насоча към друго измерение, което мисля, че ми пасва повече – науката”. Нормалният период, следователно, така и не настъпи, а порочната технология допълнително разшири богатството и властта му. Грижливо поливаният имидж на загадъчен и мъдър владетел, който „дава знаци“, не помръкна особено, дори когато Доган взриви общественото мнение, че може да си купи и летяща чиния. И не просто продължи да се опиянява от своята недосегаемост, която му позволяваше комфорта да не подава данъчни декларации и да не стъпва на работа в парламента, ами през 2009 г. в читалището на село Кочан имаше самочувствието да се похвали: „Аз съм властта, аз разпределям порциите!“. Кратко и ясно, без финтифлюшки от рода на имплозии, темпоритъм и прочие алабализми, каквито си нижеха от устата на Иванчо Йотата по отношение на… „маслините от важна степен и с твърде способна цена“. Даже викаше: „Търсенето на морал в политиката е вредно за държавата“ – цинична, но и вярна фраза, доколкото всички приказки за обръчите, наглото източване на публичен ресурс по време на тройната коалиция и модела „Кой“ останаха без последствия. Нещо повече, безконтролното и безнаказано упражняване на власт се покатери на билото, пренебрегвайки напълно базовите лагери, с тази разлика, че Доган вече не носеше отговорност като мандатоносител или участник в управлението, но остана всьо и вся. За капак, сега се е наточил за програмен кабинет, т.е. поредни нечистоплътни договорки всички познати и додеяли лица да се наредят като вещугери около казана. С новата година е планирано ново безвремие, при това с връщане на часовниците в далечната 1993-а – направо темпорален парадокс! Това ще да означава и умотворението „Динамиката на политическото време е много важен феномен“, а за нас, разбира се, времеви портал, през който най-сетне да се измъкнем, изобщо не е предвиден. Пак добре, че поне ни оставиха пространствения, та има някакъв шанс да се отървем от оная „обич и загриженост“, с която нашият вълшебник от Оз започна да се обръща към вече омаломощената публика… Основателен присмех, между другото, защото по-глупаво от това да се правиш на умен, е да вярваш на онзи, който се прави на умен. На онзи, чиято благонадежност е не просто съмнителна, а напълно отсъстваща, за сметка на зловредността, при това отдавна доказана. И понеже Доган никога няма да каже: „Да, това е измама; да, аз съм мошеник“, не виждам никаква причина да не натрапва идеята си за „светлина в тунела“ – банализъм и тежко клише за програмния кабинет, които със същия успех ще влязат в употреба и когато пак се присети, че му трябват избори. Най-неприятното е обаче, че като в онази уж шеговита история с песимиста, който вижда само един бекраен тунел, оптимиста, който вижда светлина в края на тунела, и реалиста, който вижда тунела, светлината и насрещния влак, машинистът вижда трима идиоти, които седят на релсите. Седят ли, седят, и не се сещат да станат, поради което е логично след поредното „трас“ пак да се чуе едно голямо, експлицитно „ох“.  ", "date": "2018.12.22", "title": "Доган – магьосникът от темпоралния портал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390751-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B0%D0%BD%D0%B0%D1%81%D1%82%D0%B0%D1%81%D0%B8%D1%8F", "text": "  Св. Анастасия била дъщеря на знатен и богат римлянин. Баща й бил езичник, но майка й изповядвала християнската вяра. В онова време (III в.) знатните римляни, като уважавали науката, полагали големи грижи за възпитанието на децата. Възпитанието на Анастасия било поверено на учителя Хрисогон, известен със своя ум и ученост. Когато се завършило възпитанието на младата Анастасия, всички в Рим се чудели както на необикновената й красота, така и на нейния ум и познания. Но Хрисогон й предал друго безценно съкровище. Той бил християнин. От него и от майка си Анастасия получила познания за истинския Бог. Пламенната вяра, която загоряла от ранни години в нейното сърце, й дала възможност да понесе с търпение тежките изпитания, които й предстояли.     Рано се запознала Анастасия със скърбите. Тя още на младини се лишила от майка си, а баща й я омъжил против волята й за един богат и знатен римлянин езичник, човек с груб и жесток характер. Много сълзи проляла нещастната Анастасия. Едничката утеха тя намирала в молитвата и в изпълнението на християнските си задължения. Често облечена в прости дрехи, придружена от вярната си слугиня, тя посещавала тъмниците, изпълнени в това време с християни, и всякак залягала да облекчи участта на страдащите за Христа. Но за тия посещения узнал нейният мъж и й отнел тая последна утеха. Той негодувал, че тя много раздавала на бедни и, боейки се да не разпилее за благодеяния всичкото богато наследство от баща си, той започнал да се отнася към нея жестоко. След разни оскърбления той я затворил, като я лишил по този начин от всякаква възможност да помага на нещастните. Доведена почти до отчаяние, Анастасия тайно написала писмо на бившия си учител Хрисогон, затворен в тъмница за вярата Христова, и като му описала страданията си, просила неговите молитви. Хрисогон, отговаряйки й с писмо, я убеждавал търпеливо да понася изпитанията и на Бога да възлага надеждата си. - При тебе, смущавана от световните бури и вълнения – писал й той, - скоро ще дойде като по море Иисус Христос и с една Своя дума ще направи да утихне въставащата против тебе буря. Затова, намирайки се като че ли сред море, търпеливо очаквай Христа, Който ще дойде при тебе. И само в себе си викай с пророка:   ( ) .  Надявай се на Бога за двоен дар: Той ще ти възвърне и временното наследство, и ще приготви вечното. Не се смущавай като виждаш, че благочестивите люде търпят скърби, защото Господ Бог не те оставя, а те изпитва ...  Твърдо и бдително се пази от всякакъв грях и само в Бога търси утеха, като изпълняваш свято Неговия закон. Положението на Анастасия постепенно се влошавало. Мъжът й от ден на ден се отнасял с нея по-сурово. Като не се надявала да остане жива, тя отново писала на Христогон: \"Краят ми е близък. Помоли за мене Господ да приеме душата ми, понеже от любов към Него страдам!\"... В отговора си старецът отново я утешавал с надежда в милостта на Бога, Който може да тури край на нейните страдания. Скоро след това мъжът на Анастасия бил изпратен някъде от императора и по пътя умрял. Анастасия, която сред тежките страдания се била още повече привързала към закона Господен, посветила целия си живот на служене на Бога и на ближните. Тя гледала на богатството си само като средство, поверено й от Бога за благото на другите. Затова тя постоянно посещавала тъмниците, носела на затворниците храна и облекло, утешавала ги с думите на вярата, любовта и съчувствието, лекувала болестите им, превързвала им раните. Тя се чувствала щастлива, че може да служи на страдащите за името Христово и често повтаряла думите на псалмопевеца:   ( , по Седемдесетте тълковници). В това време било подигнато тежко гонение против християните. Диоклетиан (284-305 г . )повикал при себе си в Аквилея стареца Хрисогон. За него му били говорили, че той в Рим укрепява християните във вярата. Императорът го съветвал да се поклони на боговете, като му обещавал за това голямо богатство и званието римски управител. - Аз съм познал единия Бог – отговорил Хрисогон – и Той за мене е по-приятен от всякаква светлина, по-въжделен от всякакъв живот, по-горе от всички съкровища. В Него аз вярвам със сърце, Него изповядвам с уста, Него почитам с душа, пред Него прекланям колена! А твоите богове считам лъжливи и не мога да им се покланям! След тия думи Диоклетиан се убедил, че не може да склони Хрисогон да се отрече от вярата си и заповядал да го накажат със смърт. Известно време обезглавеното тяло на Хрисогон лежало на морския бряг, но един презвитер и три сестри, които живеели наблизо, с чест погребали светия мъж. Анастасия продължавала да върши милосърдни дела. Не жалейки трудове, тя ходела от град в град, от страна в страна, като раздавала помощ и утешавала навсякъде, където имало нужда от това. Една сутрин тя дошла в тъмницата, но не намерила в нея ония затворници, на които служила предната вечер. Царят, като узнал, че всички тъмници са пълни и няма къде да се поместят отново заловените християни, заповядал да накажат със смърт всички затворени. Като видели сълзите на Анастасия, тъмничните стражари разбрали, че тя е християнка, и я довели при илирийския управител. - Нима ти си християнка? – попитал я управителят. - Християнка съм – отговорила Анастасия. – Което тебе ти се показва гнусно, то за мене е мило, и християнското име, което вие считате позор и безчестие, за мене е чест и слава. Управителят, като узнал коя е тя, дълго не можал да разбере как тя се е решила да остави блясъка и разкоша, които я обкръжавали в Рим, за да служи на бедните затворници. Той я уговарял да се отрече от Христа, но като се убедил, че думите му са безполезни, а не смеел да осъди на смърт жена от такъв висок род, донесъл за нея на царя. Диоклетиан повикал Анастасия и се стараел да я отклони от онова, което считал безумие. Но като видял, че е непреклонна, предал я на един от капитолийските началници, за да може той да я уговори или принуди да се отрече от Христа. Безполезни останали всички усилия. Улпиан  ( така се наричал началникът )  й описвал всички радости на света, цялата прелест на богатството, а после и показал всички оръдия за мъчения и я заплашвал с позорна смърт. Но тя нито за минутка не се поколебала и отговорила, че отдавна е избрала Христа и го обикнала повече от всички радости на света, за да умре за Христа, значи да получи вечен живот. Като се убедил, че всички усилия са напразни, Улпиан я предал на мъчения. Но изведнъж го постигнала внезапна смърт. Освободената Анастасия пак започнала да върши милосърдни дела. Това обаче не продължило много, защото скоро била наново затворена от новия илирийски управител – човек твърде користолюбив, който й предлагал да я освободи от мъченията, ако тя му предаде имението си. Но Анастасия не се съгласила на това, като казвала, че нейното имущество принадлежи на бедните. - Ти си богат, казвала му тя, и не се нуждаеш от моето имение. Но ако те видя гладен или жаден, или болен, или в тъмница, тогава ще сторя и за тебе онова, което ми е заповядал Христос: ще те нахраня, ще те напоя, ще те посетя, ще направя всичко възможно, за да облекча страданията ти. Като не успял в намерението си, управителят решил да умори Анастасия чрез глад. Два пъти по 30 дни не й давали ни храна, ни питие. Но Анастасия, подкрепяна от Божия сила, оставала здрава. Като не успял да я умори чрез глад, управителят осъдил Анастасия да бъде удавена в морето. Турили я в една голяма ладия заедно със 120 осъдени, между които имало и един старец християнин на име Евтихиан. Когато ладията отплувала доста далече от брега, войниците отворили в нея няколко дупки и се прехвърлили в друга ладия. Но за учудване на всички ладията, обречена на загиване, благополучно се държала над водата. Видели, че една жена, в която някои узнали св. Теодотия, държала кормилото и насочвала ладията към брега. Спасените по такъв чудесен начин повярвали в истинния Бог и като паднали през нозете на Анастасия и Евтихиан, се удостоили със св. Кръщение. А управителят, като узнал за тяхното чудесно спасение, втори път ги осъдил на смърт и ги предал на различни мъчения. Анастасия привързали към четири стълба и я изгорили в 290 г. Една християнка погребала тялото й, което останало невредимо в огъня. Мощите й след това били отнесени в Цариград.", "date": "2018.12.22", "title": "Св. великомъченица Анастасия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390752-22-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1216 г. - Папа Хонорий III утвърждава устава на Доминиканския орден.         1849 г. - Отменена в последния момент е екзекуцията на руския писател Фьодор Достоевски.     1885 г. - Самураят Ито Хиробуми, става първият министър-председател на Япония.   1894 г. - Във Франция започва съдебния процес по Аферата Дрейфус.   1895 г. - Създателят на рентгеновия апарат Вилхелм Рентген прави първата рентгенова снима - на ръката на съпругата си.     1920 г. - В СССР е утвърден плана електрификация на страната (ГОЕЛРО).   1920 г. - В Германия започват емисии на първото обществено радио.   1926 г. - Правителството на България сключва договора за Бежанския заем след продължителни преговори с посредничеството и при гаранцията на Обществото на народите.   1930 г. - Извършен е първият полет на първия в света стратегически боен самолет - съветския Ант-6 (ТБ-3).   1938 г. - Германският физико-химик Ото Хан извършва първи опит за разбиване на атомното ядро.   1944 г. - Втората световна война: Сформирана е армията на Виетнам, за да се противопостави на японската окупация.   1945 г. - САЩ признават правителството на Югославия начело с Йосип Броз Тито.     1954 г. - Установени са дипломатически отношения между България и Индия.   1971 г. - Дака е обявена за столица на Бангладеш.   1979 г. - Испанската област Каталуния получава автономия.   1989 г. - Румънската революция: След седмица кървави демонстрации, Йон Илиеску взима президентската власт в Румъния и сваля Николае Чаушеску и комунистическия режим.   1989 г. - В Берлин след почти 30 години е отварена Бранденбургската врата, което слага край на разделението на Източна и Западна Германия.   1990 г. - Лех Валенса встъпва в длъжността президент на Полша.   1993 г. - Установени са дипломатически отношения между България и бившата югославска република Република Македония.   2001 г. - Ричард Рейд опитва да разруши пътнически самолет с помощта на експлозиви, скрити в обувките му.        ", "date": "2018.12.22", "title": "22 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390753-%D0%BD%D0%B5-%D0%B8%D0%BC-%D0%B5-%D0%BB%D0%B5%D1%81%D0%BD%D0%BE-%D0%BD%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "На младите в България не им е лесно. Дори и да искат да заживеят самостоятелно, много от тях не могат да си го позволят. Затова и над 2/3 от българите под 30 години живеят с родителите си. Какво се крие зад тези числа?         В България най-лесно можеш да се сдобиеш с жилище, ако кръстникът ти е като този на финансовия министър Владислав Горанов. Кръстник, който те пуска безвъзмездно в един от луксозните си имоти. Мнозинството млади българи обаче нямат такива кръстници. И са принудени да живеят с родителите си поне докато навършат 30 - и то не от любов към \"мамината мусака\".     Те просто не могат да си позволят да се изнесат от дома на родителите си поради финансови затруднения. Според актуално изследване на европейската статистическа служба \"Евростат\", 2/3 от хората в България под 30 години живеят с майките и бащите си: близо 60% от младите жени и 80% от младите мъже. Младите българи живеят и най-често в пренаселени домове. Докато в целия ЕС средно 27% от хората между 15 и 29 години обитават пренаселен дом, в България този процент е 62%. По този показател страната заема второ място в Общността. На първо е съседна Румъния. Защо са още при мама? Младите хора в България, които живеят с родителите си, могат да бъдат условно разделени на три групи. В първата влизат младежи, които учат/работят, но доходите им не позволяват наем или ипотечен кредит. Във втората влизат т.нар. NEET (Not in Education, Employment or Training) - хора, които не учат, не работят и не са на обучение. А в третата - такива, които искат да бъдат обгрижвани възможно най-дълго време от близките си. Най-многобройната група са първите. И това не е учудващо. 11 години след присъединяването на България към ЕС, българските заплати все още са най-ниските в Общността - измерени както по размер, така и през индекса на покупателната способност. Така например в България най-нископлатени за третото тримесечие на 2018 са били наетите лица в \"Хотелиерство и ресторантьорство\" - със средна брутна заплата от 707 лева (361 евро), \"Други дейности\" - 788 лева (около 403 евро), \"Административни и спомагателни дейности\" - 881 лева (450 евро). Все сфери, в които работят много младежи. А като цяло средната брутна месечна заплата в страната за месец септември е 1135 лева (580 евро). Когато от тези заплати свалим близо 40% - защото, отново според \"Евростат\", българските домакинства харчат 19% за храна и 19.7% за режийни - като вода, отопление и електроенергия - не остава особено много. Ако с остатъка трябва да се изплаща ипотечен заем или пък да се плаща наем на жилище, мнозина биха останали на минус, а други биха имали пари само за две-три билетчета за градския транспорт. В аутсорсинг сектора заплатите са значително по-високи, но общият брой на заетите в тази сфера засега не надхвърля 70 000. Колкото и да са българите под 30 години в този сектор, броят им все ще е незначителен - на фона на нископлатените младежи в другите сектори.  Спасението се нарича \"чужбина\" Именно ниските заплати и мрачните перспективи в България са една от основните причини, каращи младите хора да напускат България. Тенденция, чийто край засега не се вижда. Че какъв ли шанс биха имали те в родината? Мнозина млади българи просто сменят една нискоквалифицирана работа с друга, понякога не биват осигурявани, не им се плаща реодовно, а младите жени нерядко са подложени на сексистко отношение от страна на шефовете си. Наскоро един приятел ми разказа следната случка. В Португалия попаднал в ресторант, където една от сервитьорките се оказала млада българка. На въпроса му добре ли се чувства тук, тя отговорила: \"Да, плащат редовно и шефът не иска да спи с мен\".  Младите хора от България и други източноевропейски страни осигуряват достатъчно работна ръка за \"мръсния труд\" в Западна Европа. Немалко от тях стават сервитьори, строителни работници, чистачи в Германия, Англия, Испания - там, където безработните им връстници имат по-високи изисквания към работните места. Въпреки това много от емигриралите млади българи не искат да се връщат в родината си. А родителите рядко могат да им помогнат. Защото много от тях нямат финансовата възможност.  \"Шефе, ти си на 55… Аз съм на 30, моите колеги станаха милионери, а аз стоя в тази зала (на парламента - б.а.) за 2000 лева и дните ми минават безсмислено.\" Това казал Горанов на Борисов преди време.* И си намерил кръстник. А други 30-годишни още си стоят при мусаката на мама.    *    ", "date": "2018.12.22", "title": "Не им е лесно на младите в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390754-%D0%BA%D0%BE%D0%BB%D0%B5%D0%B4%D0%BD%D0%B8-%D0%B1%D0%B8%D1%81%D0%B5%D1%80%D0%B8-%D0%BE%D1%82-%D1%81%D0%B0%D1%80%D0%B0%D0%B8%D1%82%D0%B5", "text": "Ускорен темпоритъм -  Неподозирани портали във времето -   Разкрачен стоеж върху мнозинства, вибриращи с имплозивна тревожност -  Диалектически материализъм, ниво \"АОНСУ 1985\" -  Щеше ли да има Рождество без тържествената енциклика на Ахмед Доган, в която живият класик цитира самия себе си? Щяхме ли да усетим морфичния резонанс на празника без неговия разбор на порциите, обръчите и международното положение? Как да се ориентираме в мъгливото съ-битие без напътствията на Онзи, с когото комуникацията е допустима само ако е еднопосочна, безгласна, безвъпросна и безкритична?     Всичко може да си мислите за Доган, но трябва да му се признае едно постижение. Успешно си присвои един от най-ценните символи на властта - правото да говори на нацията от последна инстанция. А уж последното му публично слово завърши със засечката на газов пистолет... Доган си присвои правото да проповядва мъдрост на нацията и го присвои без каквато и да било съпротива. Просто се намести в празната ниша, отворена заради липсата на лидерски нюх, авторитет и интелектуална тежест на оборотния политически елит. Някогашният комбинатор на парламентарни мнозинства от среден разряд днес се продава за старейшина-оракул, чийто поток на съзнанието следва да се тълкува като пророчество, спуснато свише. А пророчество ли е \"програмният парламентарен кабинет за ускорено догонващо развитие\"? Очевидно - не. Съкровената мечта на Доган за всепартийна колективна безотговорност и режим на \"плаващи мнозинства\" е сбъдната на практика в 44 Народно събрание. Достатъчно е да обърнете внимание на избора за Бюрото за контрол на СРС на принципа \"Моите, твоите и нашите\", без дебат, без опозиция. Една от малкото независими структури за пресичане на произвола от службите за сигурност беше попълнена от анонимни бивши милиционери, номенклатура на ДАНС и енергиен бордовак със стаж в ДС (от квотата на Доган, за да няма съмнения кой ще води парада). Не се съмнявайте, че ДПС ще вземе лесно завоя към \"ускореното догонващо развитие\" след препоръката му \"да направим необходимото управляващите да не претърпят вътрешнопартийна имплозия\". Този баланс на силите е съвършено изгоден на Движението в годината, в която предстоят не само избори за Европарламент и местна власт. Предстои и избор на нов главен прокурор, а току-виж - и за нов председател на ВКС (както личи по натиска върху Панов). Предстои ключово гласуване за нов председател на Комисията за финансов надзор, а току-виж - и за нов министър на финансите (както личи по внезапно възбудения интерес на КПКОНПИ към Горанов). Най-вече предстои затваряне на сделки за милиарди през проектите за модернизация на армията, евентуалния рестарт на \"Белене\" и договорките за т.нар. \"Български поток\" с Москва. Затова Доган намигва и на всички застрашени от изпадане лобита на \"Позитано\" 20, недоволни от импровизациите на Корнелия Нинова  - има светлина и във вашия тунел, другари, и изходът води към добре познатата споделена трапеза на банкетните маси с бели покривки. Оставяме настрана историческия цинизъм на ситуацията, в която не друг, а Почетният хидрофилософ държи песимистични проповеди за икономическата емиграция, загубата на стотици хиляди работоспособни български граждани, спада на чуждестранните инвестиции и факта, че \"с още едно поколение се обричаме да бъдем най-бедната страна в ЕС\". Въпросът, който ни заинтригува, е следният: в какво качество Доган се обръща към нацията? В качеството си на остатъчен продукт на тоталитарната ченгеджийница? В качеството си на принудително пенсиониран \"кръстник\", чието невидимо присъствие прави ДПС токсичен партньор за всяка партия, уважаваща себе си и избирателите си? Или като застрашен от изчезване мъченик, VIP-клиент на НСО? Или може би в ироничното си качество на един от най-големите инвеститори на годината, който се сдоби с ТЕЦ и с договор за милиони през държавна поръчка? Като непризнат \"Мистър Икономика\" в държавата на Гинките? Или като карикатурен антигерой, от когото отдавна никой няма нужда, но няма и отърване?", "date": "2018.12.22", "title": "Коледни бисери от Сараите"}
{"url": "http://www.classa.bg/%D1%81%D0%B2%D1%8F%D1%82/item/390746-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B5-%D0%B7%D0%B0%D1%80%D0%B5%D1%87%D0%B5,-%D1%87%D0%B5", "text": "\"Турция напълно подкрепя териториалната цялост на Сирия\", подчерта външният министър Мевлют Чавушоглу   Турският президент Реджеп Тайип Ердоган в петък обеща да освободи Сирия от подкрепяните от САЩ кюрдски милиции и от джихадисти след решението на Доналд Тръмп да изтегли войските си, предава AFP, цитирана от Агенция \"Фокус\".     \"През следващите месеци ще видим оперативен стил, насочен към премахването на елементите на Кюрдските Отряди за народна самоотбрана и на „Ислямска държава“ на територията на Сирия\", заяви Ердоган в Истанбул.  Той обеща миналата седмица да започне турска операция, още преди американският президент Доналд Тръмп в сряда да нареди на двете хиляди американски военни да напуснат Сирия.  По-рано Анкара приветства решението на САЩ да изтегли войските си от Сирия. Изявлението направи турският външен министър, цитиран от Анадолската агенция.  \"По отношение на решението за оттегляне на САЩ ... от Сирия, ние приветстваме решението\", каза Мевлют Чавушоглу на съвместна пресконференция със своя малтийски колега Кармело Абела в столицата Валета.  „Турция напълно подкрепя териториалната цялост на Сирия“, добави той.  Освен това Чавушоглу заяви, че Турция се бори с „Ислямска държава“ \"в продължение на много години\".  \"Ние вярваме, че \"Ислямска държава“ е победена, но все пак трябва да сме много бдителни, защото групировката, като и други радикални групи все още са там\", каза той.  Турският външен министър потвърди, че той и други турски официални лица вече са били в контакт с представители на САЩ \"на различни нива\" по този въпрос.", "date": "2018.12.22", "title": "Ердоган се зарече, че ..."}
{"url": "http://www.classa.bg/%D1%81%D0%B2%D1%8F%D1%82/item/390747-%D1%82%D1%80%D0%BE%D0%BD%D1%8A%D1%82-%D0%BD%D0%B0-%D0%BF%D1%83%D1%82%D0%B8%D0%BD-%D1%81%D0%B5-%D0%BA%D0%BB%D0%B0%D1%82%D0%B8", "text": "На годишната си конференция в четвъртък руският президент Владимир Путин обяви, че победата му на президентските избори и световното първенство по футбол в Русия са били най-важните събития през 2018 г. Това e прекомерно оптимистична оценка за тази година, която без съмнения беше най-добрата за руския президент, пише в свой анализ за Bloomberg Леонид Бершидски.  Путин спечели още един президентски мандат през март със 77% получени гласове, но като на всички избори от неговата ера, бяха открити доказателства за манипулиране на вота. Въпреки че измамата проработи за Путин, партията му отбеляза слаби резултати на изборите за губернатори в няколко области в страната.     Общественото недоволство срещу Кремъл нарасна, след като правителството реши да увеличи пенсионната възраст от 55 г. на 63 г. за жените и от 60 г. на 65 г. за мъжете – мерки, които не са предприемани от нито едно от предходните правителства след разпадането на Съветския съюз. Президентът направи промените, използвайки придобития си опит от последните 18 години, като изчака реформата да бъде обявена малко след световното футболно първенство и направи символични отстъпки впоследствие. Но това не помогна. Рейтингът му се срина сериозно от нивата през 2014 г., когато Русия анексира полуостров Крим. Разбира се, всеки политик би се радвал на положително обществено доверие от над 60%, но има и други притеснителни сигнали за Путин. През ноември проучване на Nevada, която е единствената независима социологическа агенция в Русия, показва, че 61% от руснаците обвиняват Путин за проблемите в страната. Руският президент вече не е имунизиран от критики, особено от младите руснаци, които не познават друг държавник начело на Русия. Бунтът срещу властта на редица руски рапъри и присъствието на хиляди млади хора на антиправителствените протести, ръководени от опозиционера Алексей Навални, са сигнална лампа за Кремъл. На вчерашната конференция Путин беше попитан дали се страхува, че може да изгуби подкрепата на младите руснаци. Той отговори, че е необходимо с голямо търпение да се убеждават младите в стойността на неговите консервативни ценности. Засега изглежда, че тази стратегия не работи. Световното първенство не беше връхната точка единствено на Путин. Повечето руснаци разбраха, че страната може да се отвори към света, а мъглата от жестоки репресии може да се разсее. Любезни полицаи, тълпи от различни националности с приповдигнато настроение и националния отбор на Русия, който игра по-добре от очакваното, дадоха причина на руснаците да се чувстват щастливи до известно време. Но тази картина беше напълно разрушена по време на финалния мач на първенството. Ръководителят на политизираната пънк банда Pussy Riot Пьотър Верзилов и няколко млади жени излязоха на терена, преоблечени в полицейски униформи, за да привлекат вниманието към една друга руска действителност. През септември Верзилов беше отровен след изслушване в съда. Лекарите в Берлин, където той беше откаран за лечение, успяха да го спасят. Извършителите така и не бяха открити, но отравянията в Русия на Путин са тема на сериозни дискусии през 2018 г. след нападението във Великобритания срещу бившия двоен агент Сергей Скрипал. Всичко това, включително и разкритията, че Русия използва военни наемници в редица държави, сред които са Украйна и Центрланоафриканска република, оказват влияние върху имиджа на Путин на международната сцена. Срещата му с президента на САЩ Доналд Тръмп в Хелзинки през юли премина много по-лошо от очакваното. Отзвукът в САЩ беше толкова силен, че Тръмп трябваше да откаже абсолютно всички сделки с Путин. Надеждите на Москва да влияе в Европа чрез проруски и популистки партии се провалиха – дори вицепремиерът на Италия Матео Салвини, който настояваше за премахване на санкциите срещу Русия, не направи нито една услуга на руския президент.", "date": "2018.12.22", "title": "Тронът на Путин се клати"}
{"url": "http://www.classa.bg/%D1%81%D0%B2%D1%8F%D1%82/item/390748-%D0%B3%D1%80%D0%B5%D1%88%D0%BA%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "САЩ се изтеглят от Сирия, шефът на Пентагона напуска в знак на несъгласие с решението на президента. Тръмп допуска много сериозна грешка, на която други играчи в региона вече се радват         Сега вече са му в кърпа вързани аплодисментите на неговите поддръжници. Мисията да бъдат разбити терористите от \"Ислямска държава\" (ИД) била изпълнена и вече \"било време да върнем у дома американските герои\", написа Доналд Тръмп в Туитър.     Много американци се радват на тази предколедна новина. Но американските политици, които носят отговорност за външната политика и политиката на сигурност във Вашингтон, остро критикуват това еднолично решение на президента - също и немалко републиканци. Всички те знаят много добре, че терористичните милиции може и да са разбити като армия, но много джихадисти в нелегалност само чакат изгоден момент, за да се прегрупират наново. И сега те получават идеалната възможност за това, защото изтеглянето на американските части ще създаде властови вакуум в региона.  Предателство спрямо кюрдите Наброяващите 2000 души американски части в Сирия свършиха добра работа през последните четири години. Не като преки участници във войната, а най-вече като военни инструктури на кюрдските милиции YPG. Бойците от тези милиции минават за най-смелите в борбата срещу ИД. Те имат решаваща заслуга за изтласкването на терористите. Това сътрудничество обаче беше трън в очите на турския президент Ердоган. Според него YPG са  . И докато американците бяха в Сирия, той не се осмеляваше да напада кюрдите. Когато обаче и последният американски войник напусне Сирия, Ердоган няма да се посвени да ги атакува брутално. И американците ще носят отговорността, защото хвърлят един свой съюзник в лапите на врага.  Картбланш за Путин Ако погледнем другите силни играчи в Сирия, ще видим, че в последно време Русия води масирана пропаганда. Външното министерство в Москва окачестви американското присъствие като \"много опасно препятствие по пътя към мирното решаване на конфликта\". Разбирай - руското мирно решение, което изглежда така: сирийският диктатор трябва на всяка цена да остане на власт! Същият този, който е отговорен за разрушаването на страната, за избиването десетки хиляди цивилни граждани, за  . Асад е единственият гарант за по-нататъшното военно и политическо присъствие на Русия в Близкия изток. Ако сега американците се изтеглят, за Путин това ще означава зелена светлина: той ще може да определя следвоенния ред по свое собствено усмотрение. Тръмп не се интересува Понастоящем   за мирно решаване на конфликта. Предвижда се създаването на конституционен конвент, който да организира избори. Това звучи като наивна илюзия, защото Асад естествено няма интерес от свободни избори и със зъби и нокти се противопоставя на тази идея. Руснаците обаче не са наивници - Путин дърпа конците задкулисно и можем да бъдем сигурни, че той ще насъсква останалите играчи един срещу друг, докато не постигне това, което иска. С бързото си изтегляне от Сирия, американците се лишават от възможността да участват в определянето и налагането на следвоенния ред в страната. С което Тръмп показва на света, че окончателно е загубил всякакъв интерес към Близкия изток.    ", "date": "2018.12.22", "title": "Грешката на Тръмп"}
{"url": "http://www.classa.bg/%D1%81%D0%B2%D1%8F%D1%82/item/390749-%D0%BE%D1%82%D0%B8%D0%B4%D0%B5-%D0%BB%D0%B8-%D1%81%D0%B8-%D0%BC%D0%B0%D0%BA%D1%80%D0%BE%D0%BD-%E2%80%94-%C2%AB%D1%89%D0%B5-%D1%81%D0%B8-%D0%BE%D1%82%D0%B8%D0%B4%D0%B5%C2%BB-%D0%B8-%D0%B5%D0%B2%D1%80%D0%BE%D0%BF%D0%B0", "text": " на Емануел Макрон бяха правилни, но той не взе под внимание, че за да се приложат, изисква много време, пише Der Spiegel. Сега, въпреки пълния обхват на неговите правомощия, президентството му е застрашено: изпълнението на исканията на \"жълтите жилетки\" изисква много средства. Авторът на статията Хенрик Ендерлайн счита, че страните от Европа и преди всичко Германия трябва да помогнат на френския лидер да се измъкне от трудното положение, защото неговото напускане може да отбележи залеза на цяла Европа.     Избирането на Емануел Макрон за президент на Франция за много французи беше нещастен случай, се казва в статия в Der Spiegel. Авторът на статията Хенрик Ендерлайн отбелязва, че Макрон нямаше нито партия, нито достатъчен опит, но имаше много късмет. Конкуриращите се с него политици сами се \"закопаваха\". Според анкети, повече от половината от гласоподавателите, гласували за него, са гласували само защото смятат, че другите кандидати са напълно неподходящи. След като стана президент, 39-годишният Макрон сам се провъзгласи за единствената опорна точка на френската политика. А за такава прекомерна персонификация трябва да се плаща, смята авторът. Основа на политическата система беше тоталната централизация на властта около президента и неговите надарени съветници. В същото време първата година от управлението на Макрон беше много удачна: той реформира пазара на труда (което не доведе, както много хора се страхуваха, до обща стачка), намали бюджетния дефицит и реформира образователния сектор. Ендерлайн пише, че такива големи промени във Франция не са се случвали от времето на Франсоа Митеран. Макрон се гордее със своите преобразувания и той има това право, но не взе предвид времевия промеждутък между реформите, растежа и социалната справедливост, отбелязва авторът. Много французи не искат да чакат, искат да видят резултати. За \"жълтите жилетки\" не е важно дали от икономическа гледна точка е възможно да се изпълнят техните искания в страна с голямо количество дългове: те искат революция и големи облаги за себе си. В неотдавнашното си обръщение към нацията Макрон се обърна към онези, които бе забравил: самотни майки, безработни, изключените от икономиката, и след това им обеща пари. На теория такава стратегия би могла да проработи, но президентът трябва отново да завоюва авторитет у населението. Нещо повече, в най-крайния случай, Макрон винаги има възможността, предоставена му от Конституцията - да уволни правителствения глава, да го направи изкупителна жертва и да започне всичко от нулата. Авторът на статията пише, че въпросът сега е дали „жълтите жилетки“ ще се опитат да продължат своя опит за държавен преврат, подобен на революцията от 1789 г. Макрон вече даде да се разбере, че приема всякакви форми на демократична съпротива, но \"жълтите жилетки\" смятат себе си за революционна сила. Ето защо те са толкова опасни за президента, въпреки предоставените му широки правомощия. Сега Макрон трябва да се надява, че отстъпките му за бедните ще проправят пътя за политически диалог: Хенрик Ендерлайн подчертава, че за френския лидер и за цяла Европа сега е важно не само той да остане на поста си, но и да спести средства за продължаване на реформите, защото слаб президент Франция на никого не е нужен. Авторът отбелязва, че слабият Макрон противоречи преди всичко на немските интереси, затова ФРГ трябва да подкрепи съседа си. Ендерлайн припомня, че обединена Европа не е монопол на една страна: немско-френското сътрудничество е дългосрочен проект. Как ще реагира Берлин, ако Макрон напусне, а десните или левите популисти, начело в Марин Льо Пен и Жан-Люк Меланшон, заемат мястото му? Нима задава авторът реторическия въпрос, урокът на Италия не е научен? Германия и цяла Европа трябва да помогнат на френския президент, смята Ендерлайн защото ако Макрон си отиде,   и Европа. Отстъпките, обещани от ръководителя на Петата република, изискват средства. В същото време Германия не трябва да повдига въпроса за правилата на бюджетния дефицит, тъй като в този случай може да започнат разговори, че след като гъвкавите правила се прилагат за Франция, те могат да се прилагат и за Италия. В заключение, авторът пише, че напускането на Макрон ще навреди на Германия и ще отхвърли Франция много години назад. Ето защо Берлин трябва да се интересува от засилването на френския президент. Превод: М.Желязкова", "date": "2018.12.22", "title": "Отиде ли си Макрон — «ще си отиде» и Европа"}
{"url": "http://www.classa.bg/%D1%81%D0%B2%D1%8F%D1%82/item/390743-%D1%81%D0%B8%D1%80%D0%B8%D1%8F,-%D0%BC%D0%B0%D1%82%D0%B8%D1%81,-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD,-%D0%BF%D0%B0%D1%80%D0%B0%D0%BB%D0%B8%D0%B7%D0%B0-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%E2%80%93-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%B2-%D1%85%D0%B0%D0%BE%D1%81", "text": "Президентството на Тръмп се мята от криза в криза, откакто той встъпи в длъжност преди по-малко от две години, но вчера беше забележителен ден на хаос, който изглежда постави на изпитание решимостта дори на високопоставени републикански поддръжници във Вашингтон. Министърът на отбраната Джеймс Матис, който е доста уважавана фигура и се смята, че има стабилизиращо влияние в правителството, подаде оставка след спор с Тръмп заради външната политика на среща в Белия дом. После Матис публикува писмо, което показа основни политически разногласия между двамата мъже и косвено разкритикува пренебрежителното отношение на Тръмп към съюзниците в чужбина.     Също вчера Тръмп се противопостави на натиска да се откаже от решение за изтегляне на войските на САЩ от Сирия, направи планове за изтегляне на американските сили от Афганистан и тласна правителството на САЩ към парализа на работата заради финансирането на гранична стена. За капак на всичко цените на американските ценни книжа паднаха, след като инвеститорите се разтревожиха от надвисналата опасност от парализа на работата на правителството, забавяне на икономическия растеж и прогнозите на Управлението за федерален резерв за още увеличения на лихвените проценти догодина. Дори някои от приятелите на Тръмп показаха засилващо се безпокойство заради пътя, по който е поело неговото правителство по средата на своя мандат. Сенаторът Линдзи Греъм – близък съюзник и чест партньор на голф, похвали вчера Матис, открито призова Тръмп да преразгледа изтеглянето от Сирия и предупреди, че изтеглянето на войските от Афганистан може в крайна сметка да доведе до ново нападение срещу Америка като това на 11 септември 2001 г. „Смятам, че сте напът да направите същата грешка, каквато направи президентът (Барак) Обама в Ирак… Нещата за Вас няма да се развият по-добре, отколкото се развиха за него“, заяви в Туитър Греъм по повод решението за Сирия. Греъм каза, че условията в Афганистан правят изтеглянето на войските доста рискована стратегия. „Ако продължим да следваме сегашния си курс, има опасност да загубим всичките си завоевания и да подготвим почвата за втори 11 септември.“ Лидерът на мнозинството в Сената Мич Макконъл направи изявление, в което изрази сериозни резерви относно причините за напускането на Матис. „Аз съм особено натъжен, че той се оттегля заради остри различия с президента по . . . ключови аспекти на световното водачество на Америка“, каза той. Това силно напомни за първите месеци след влизането на Тръмп в Белия дом, когато той уволни първия си съветник по националната сигурност Майкъл Флин след едва няколко дни на поста, уволни тогавашния директор на ФБР Джеймс Коми и въведе забрана за пътуване на граждани от предимно мюсюлмански страни, която беше блокирана от съдилищата. ОЧАКВАНЕ ЗА ТЕЖКА ГОДИНА Тръмп вече върви към трудна 2019 година, която вероятно ще бъде доминирана от разследване на специален прокурор за това дали кандидат-президентската му кампания през 2016 г. е била в съглашение с Русия и разследвания на Конгреса за неговите бизнес дейности, семейството му и някои членове на правителството. Демократите ще установят контрол върху Камарата на представителите през януари и планират да използват своята власт, за да се разровят дълбоко в миналото на Тръмп и неговото правителство. Тези демократи, които горят от желание да смирят Тръмп преди очакваното му кандидатиране за преизбиране през 2020 г., побързаха да се възползват от вчерашния момент на хаос. „Срамота е, че този президент, който хвърля страната в хаос, отново е прихванат от сърдито настроение и ще навреди на множество невинни хора“, каза американският сенатор Чък Шумър от Ню Йорк, най-високопоставеният демократ в Сената. „Пристъпът на сърдито настроение, обхванал Тръмп, ще доведе до парализа на работата на правителството, но няма да му помогне да получи своята стена“, каза Шумър. Ако не беше този хаос, Тръмп може би щеше да има добра седмица. Той се поздрави с необичаен двупартиен успех, след като Сенатът прие законодателство за реформа на наказателното правосъдие – инициатива, прокарана от неговия зет и висш съветник Джаред Къшнър. Той също така подписа важен селскостопански законопроект и популяризира церемонията с несериозна проява: публикува в Туитър видео, показващо го на шоу на наградите „Еми“ отпреди години, облечен като фермер – със сламена шапка, дочен гащеризон и вила за сено в ръката, и пеещ основната песен от стария телевизионен комедиен сериал „Зелени пространства“. Сътрудници казаха, че той е бил предимно в добро настроение и е посветил част от седмицата преди празниците на възобновяване на контактите със стари приятели. Присъствал е на заседания със съюзници в Овалния кабинет и е участвал в празнични приеми с приятели в резиденцията. Зад кулисите обаче неговият екип в Белия дом се мъчи да се справи със ситуацията. Новият му началник на канцеларията на Белия дом Мик Мълвейни тича от среща на среща. Същото се отнася за съветника по националната сигурност Джон Болтън, който е привърженик на твърдия подход към Иран и искаше войските на САЩ да останат в Сирия като противотежест на Техеран. Откакто се състояха междинните избори, Тръмп уволни министъра на правосъдието (и главен прокурор) Джеф Сешънс и началника на канцеларията на Белия дом Джон Кели, след като те загубиха доверието му, а също вътрешния министър Райън Зинки, дискредитиран по етични причини. Други, за които по-рано се смяташе, че са напът да напуснат, може да останат по-дълго. Сътрудници казват, че Тръмп е доволен от министъра на вътрешната сигурност Кирстен Нилсен заради втвърдяването на нейния подход към границата, а министърът на търговията Уилбър Рос едва ли ще бъде принуден да напусне, освен ако самият той не поиска да си тръгне. Оставката на Матис обаче беше разтърсваща. Говорителката на Белия дом Сара Сандърс заяви пред репортери, че не вярва Тръмп да е поискал Матис да се оттегли. „Президентът имаше добри отношения (с Матис), но понякога те имат разногласия. Президентът винаги се вслушва в членовете на своя екип по националната сигурност, но в крайна сметка президентът е този, който взема решение“, каза тя. БТА", "date": "2018.12.22", "title": "Сирия, Матис, Афганистан, парализа на правителството – Тръмп приключва годината в хаос"}
{"url": "http://www.classa.bg/%D1%81%D0%B2%D1%8F%D1%82/item/390744-%D0%B8%D0%B3%D1%80%D0%B0-%D0%BD%D0%B0-%D0%B8%D0%B7%D1%87%D0%B0%D0%BA%D0%B2%D0%B0%D0%BD%D0%B5-%D0%B1%D1%80%D0%B5%D0%BA%D0%B7%D0%B8%D1%82-%D0%B5-%D0%BC%D0%B8%D0%BD%D0%BD%D0%BE-%D0%BF%D0%BE%D0%BB%D0%B5-%D0%B8-%D0%B7%D0%B0-%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%B8%D1%82%D0%B5", "text": "Британската опозиционна Лейбъристка партия би трябвало да потрива доволно ръце, след като управляващите консерватори са разкъсвани от гражданска война заради Брекзит. Разбунтували се консерватори се опитаха този месец да отстранят министър-председателката Тереза Мей от лидерския пост на партията, но не успяха. Нейният план за Брекзит е хулен от мнозина и не е ясно дали или при какви условия Великобритания ще напусне Европейския съюз на 29 март.     Но тази ситуация, която би могла да е идеалният момент за лейбъристите да се възползват от хаоса в правителството, показва, че главната опозиционна партия е също толкова разделена, колкото консерваторите. Стратегията на лейбъристите за Брекзит прикрива подобни разломи, каквито разделят консерваторите, а преданите партийци съвсем не са обединени зад своя лидер Джереми Корбин. Лейбъристите, които са подложени на натиск да положат повече усилия, за да отправят предизвикателство към правителството, да свалят Мей и да предизвикат общи избори, се опитаха тази седмица да призоват за символичен вот на недоверие към министър-председателката, но този ход имаше обратен ефект. Засега Корбин няма желание да насилва нещата, съзнавайки, че лейбъристите може да не успеят да свалят Мей или да постигнат промени във връзка с Брекзит, а просто в крайна сметка да поставят собствените си разделения в центъра на вниманието, казват източници, запознати с мисленето в партията. „Що се отнася до по-широко предложение за недоверие към правителството, въпросът не е дали, а кога и ние ще го внесем в момент, когато смятаме, че има най-голям шанс за успех“, каза вчера говорител на Корбин. „С предложението за недоверие към министър-председателката ние даваме да се разбере, че според нас моментът вече е назрял… Правителството загуби мнозинството си в парламента, загуби доверието на камарата и на страната.“ Засега партията ще изчака с надеждата да остави зад себе си хаотичния призив за вот на недоверие, който постави партийните лидери в положение да се чудят дали да го подкрепят или не в рамките на няколко часа. Лейбъристите се поставиха в неловка ситуация, защото правителството трябва да предвиди време за подобно гласуване в парламента, но то не е правно обвързващо. „Само Джереми Корбин може да превърне нашата каша в своя каша и да обедини #консерваторите#Брекзит#безполезно“, заяви в Туитър консервативната депутатка Ана Субри след този ход в понеделник. РАЗДЕЛЕНИЯ Оспорваното гласуване във Великобритания през 2016 г. за напускане на ЕС разкъса голяма част от страната, настройвайки семейства и приятели едни срещу други. Същото се отнася за парламента, което размива традиционното разделение във Великобритания между правителство и опозиционни партии. Мей беше принудена да отложи гласуване по нейната сделка за напускане на ЕС за седмицата, започваща на 14 януари, след като разбра, че няма достатъчна подкрепа, за да постигне одобряването й в парламента. Тя се надява, че нови „гаранции“ от ЕС ще убедят депутатите. Докато сред консерваторите бушуваше гражданската война заради Брекзита, в редиците на лейбъристите цареше крехко примирие, но след като до развода на Великобритания с ЕС вече остават само 100 дни, то може би идва към своя край. Лейбъристите искат постоянен митнически съюз с ЕС и близки отношения с доходоносния единен пазар на общността. Тази политика се окачествява като „конструктивна неопределеност“ от някои критици, които поставят под въпрос дали лейбъристите могат да договорят по-добра сделка. Корбин – социалист, който не е особено въодушевен от ЕС, е доволен да следва тази политика, при положение че се уважава гласуването за напускане на общността. Той обаче е подложен на все по-голям натиск да подкрепи втори референдум, за да се разреши безизходицата в парламента, дори от някои от неговия екип – нещо, което той няма желание да подкрепи, страхувайки се, че то ще отблъсне лейбъристките привърженици, които искаха Брекзит. Екипът на Корбин просто казва, че т.нар. народно гласуване е възможност, „ако другите са изчерпани“. Главната цел на лейбъристите е да спечелят предсрочни избори, за да могат да предоговорят сделката за развода, но предизвикването на предсрочни избори изисква мнозинство в Камарата на общините, каквото лейбъристите нямат. Северноирландската Демократична юнионистка партия казва, че ще продължи да поддържа консерваторите на Мей, които са в малцинство, освен ако сделката на министър-председателката за Брекзит не бъде одобрена в сегашния си вид. Тя настоява, че нейната сделка е единствената, която ЕС ще приеме. Политическите решения все повече отстъпват място на парламентарни сметки, при което всички страни се опитват да отгатнат кой път биха могли да изберат депутатите, не само за Брекзит, но и за всякакво гласуване за сваляне на правителството. С изтичането на времето обаче възможностите намаляват, а някои анализатори казват, че се увеличава вероятността за удължаване на срока на уведомлението съгласно член 50 за напускане на ЕС. „Нашите усилия трябва да бъдат съсредоточени върху това да я спрем да бави времето, за да може да настоява за своята сделка или без сделка – доста безотговорна стратегия, която не се нрави на нейната партия и не съответства на настроението в страната“, заяви за Ройтерс лейбъристката депутатка Сима Малхотра. БТА", "date": "2018.12.22", "title": "Игра на изчакване: Брекзит е минно поле и за лейбъристите"}
{"url": "http://www.classa.bg/%D1%81%D0%B2%D1%8F%D1%82/item/390745-%D0%B8%D0%B7%D1%80%D0%B0%D0%B5%D0%BB-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B2%D0%BE%D0%B9%D0%BD%D0%B0", "text": "Русия не вижда засега признаци американският контингент да се изтегля от Сирия. Това заяви на годишната си пресконференция президентът Владимир Путин. Обявеното решение на президента на САЩ за изтегляне на войските от близкоизточната страна предизвика нееднозначни реакции у глобалните и регионалните играчи. Изявленията на Вашингтон разочароваха най-вече Израел – в борбата срещу присъствието на Иран еврейската държава изглежда ще трябва да разчита само на собствени сили.     Запитан за американското военно присъствие в Сирия, руският президент заяви, че засега не вижда признаци войските на САЩ да се изтеглят. „Допускам обаче това като възможност“, каза Путин. Той даде за пример гражданския конфликт в Афганистан, в който САЩ участват от десетилетия, но понякога отправят сигнал, че скоро ще си тръгнат. Сред основните задачи Путин посочи формирането на конституционна комисия, която да разработи препоръки за промени в основния закон на Сирия. „Представихме списък (с потенциални членове на комисията, бел. на изданието) на ООН. Стана ясно, както вчера ми докладва външният министър Сергей Лавров, че изведнъж, неочаквано, подтикнати от нашите партньори в Германия, Франция и САЩ, изчаквателна позиция са заели сега представителите на ООН“, каза руският лидер. На другия ден след изявлението на Тръмп, че изтегля сухопътните войски от Сирия, решителност демонстрира Израел. „Ще продължим действията в Сирия, целящи да предотвратят насоченото срещу нас военно укрепване на Иран в тази страна, не се каним да намаляваме тези наши усилия и смятаме да ги направим по-интензивни“, заяви премиерът на еврейската държава Бенямин Нетаняху на израелско-гръцко-кипърска среща на високо равнище в град Беершеба. Мнение за решението на американското ръководство сподели и бившият израелски министър на отбраната Авигдор Либерман. Той предупреди: „Изтеглянето на САЩ от Сирия съществено повишава вероятността от пълномащабен конфликт на север – както в Ливан, така и в Сирия“. Според бившия шеф на отбранителното ведомство напускането на американците ще повдигне моралния дух на сирийския президент Башар Асад и на съюзниците му – Иран и ливанската групировка Хизбула“. Франция, също изпратила ограничен контингент в Северна Сирия, няма да следва примера на Съединените щати, що се отнася до изтегляне или намаляване на войските, съдействащи за стабилизиране на ситуацията. Париж смята да продължи борбата с ислямистите, увери министърът на въоръжените сили на Петата република г-жа Флоранс Парли. „Групировката „Ислямска държава“ днес е по-слаба отвсякога – отбеляза главата на ведомството. – В тактиката си тя прави завой към нелегално положение и бунтовническа дейност. Изгубила е над 90 на сто от територията, контролирана преди. Бойците й вече не разполагат с предишната тилова база.“ Същевременно Парли изтъкна, че „халифатът“ „съвсем не е изличен от картата и корените му още не са изтръгнати“. „Трябва да постигнем окончателна военна победа над огнищата на съпротива, подклаждани още от тази терористична организация“, обясни тя. Както подчерта на свой ред френският министър по европейските въпроси г-жа Натали Лоазо, решението на Тръмп за пореден път налага мисълта, че Франция „трябва да има възможност за самостоятелно вземане на решения в Европа, да е стратегически автономна“, при положение че терористичната заплаха още не е отстранена. „Решенията ни трябва да се вземат самостоятелно“, изтъкна тя. Обявеното решение на Тръмп за изтегляне от Северна Сирия съвсем очевидно е било взето без никакво съгласуване с партньорите му от антитерористичната коалиция, започнала действия срещу ИД в Сирия още през епохата на Барак Обама. Някои признаци впрочем сочат, че е взел това решение, без да сезира и междуведомствената система за национална сигурност, отговорна за осъществяването на президентските намерения. Действията на Тръмп бяха посрещнати с критики в Сената на САЩ. Републиканецът Линдзи Греъм категорично се обяви срещу този подход в решаването на близкоизточните проблеми, напомнящ методите на 44-я президент на Щатите. „Изтеглянето на бездруго немногобройните американски сили от Сирия ще бъде огромна грешка в стила на Обама“, написа законодателят в Туитър. Председателят на сенатската комисия по външните работи Боб Коркър заяви, че „не е разбрал какво е станало“, като добави, че ще чака подробни обяснения от главата на Държавния департамент Майк Помпейо и от шефа на Пентагона Джеймс Матис. В критиката срещу Белия дом се включиха сенаторите-демократи Робърт Менендес и Джак Рийд. „Тревожните съобщения, че президентът Тръмп е заповядал незабавно да се изтеглят войските на САЩ и служителите на Държавния департамент от Сирия без никакъв план или мерки за стабилизиране, са поредният опасен пример, че администрацията няма стратегия“, се казва в тяхно изявление. Разочарование от инициативата на Тръмп изрази и сенаторът Джим Инхоф – по думите му, държавният глава е трябвало да предупреди предварително „ако не целия Сенат, то поне комисията по въпросите на въоръжените сили“. „Мнозина американски съюзници ще бъдат унищожени, ако това отстъпление се осъществи“, посочи на свой ред сенаторът-републиканец Бен Сас в коментар за президентското решение. „Преди осем дни администрацията нарече хипотетичното изтегляне на войските „безразсъдно“, а днес ги изтегляме“, подчерта законодателят. Сред малцината, подкрепили „излизането“ от Сирия, бе сенаторът Ранд Пол. „Толкова се радвам заради президента, че може да провъзгласи победа и да върне войниците ни от войната. Много отдавна не се е случвало нещо подобно“, заяви републиканецът. „Ако говорим за Израел и някои арабски монархии от Персийския залив, за тях ситуацията като цяло не се променя кой знае колко – заяви пред „Независимая газета“ военният експерт Юрий Лямин в коментар за евентуалните последици за съюзниците на САЩ от изтеглянето на щатските войски. – Те естествено биха предпочели американски военен контингент да остане на част от сирийската територия като допълнителен фактор за натиск върху правителството на Сирия и върху Иран, но изтеглянето на този контингент няма да промени качествено нещата. Официален Дамаск сега държи стабилно контрола върху основната част от страната, включително районите, граничещи с Израел. Американските войски не могат да възпрепятстват и доставките на товари от Иран в Сирия, защото маршрутите им в момента заобикалят зоните под техен контрол.“ Аналитикът добави: „Иран на свой ред също надали може да съзре в това решение картбланш за себе си. Не бива да забравяме, че Турция заплашва сега с нова военна операция срещу сирийските кюрди. Тази операция може фактически да установи турски контрол над голяма част от Северна Сирия. Подобно развитие едва ли ще зарадва сирийските власти и техния съюзник Иран. Освен това в Източна Сирия все още действат остатъци от отрядите на „Ислямска държава“. Те вече не са такава заплаха, както преди, но борбата с тях може да трае още дълго“.", "date": "2018.12.22", "title": "Израел се готви за война"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390736-%D0%B0%D0%BA%D1%82%D1%8C%D0%BE%D1%80-%D0%BE%D0%BF%D0%B8%D0%BF%D0%B2%D0%B0-%D0%B3%D0%BE%D0%BB%D0%B8%D1%82%D0%B5-%D0%BD%D0%B0", "text": "Противоречивият филм на режисьорът Ларс фон Триер \"Къщата, която Джак построи\" (The House that Jack built) е според критиците доста ужасен. Случаят на сериен убиец, който иска да превърне всяка своя жертва и престъпление в произведение на изкуството е подтискащ и едновременно с това комичен. Но това, което интригува в него е голата сцена с внучката на легендарния Елвис, която разголва гърдите си. Филмът бе показан на фестивала в Кан, а по време на прожекцията недоволни зрители излизаха от салона. Актьорът Мат Дилън, който изпълнява главната роля в него, смята, че това било нормално, защото филмът бил от по-друго ниво.      Сред актьорския състав впечатление прави и Ума Търман, която обаче не е присъствала на премиерата в Кан. Официалната причина е засичане на премиерата с друг поет от актрисата ангажимент. Макар и да ви се стори, че се показват само потискащи сцени, това не е така. Например голата сцена на внучката на Елвис Пресли Райли Киоу със сигурност си заслужава вниманието.      Фенове дори твърдят, че тя била единственото, което си струвало от филма. Райли Киоу израства между прочутото имение на Майкъл Джаксън \"Невърленд\", Грейсланд и караваната на баща си. Майката на Райли е Лиса Пресли, дъщерята на Елвис. Нейният баща е Дани Киоу, първият съпруг на Лиса. Райли има и втори баща в периода 1994-1996 г., а именно Макъл Джаксън, който по това време е женен за Лиса. 28-годишното момиче следва стъпките на известния си дядо. Тя също е артистична личност, занимава се с музика, както и с кино. За своята роля в The Girlfriend Experience от 2016 г., тя получава номинация за най-добра актьорска игра в телевизионен сериал на наградите \"Златен глобус\".", "date": "2018.12.22", "title": "Актьор опипва голите на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390737-%D0%BA%D0%BE%D0%B3%D0%B0%D1%82%D0%BE-%D1%82%D1%8F-%D0%B5-%D0%BD%D0%B0-%D0%BA%D0%BE%D1%80%D1%82%D0%B0", "text": "Тя се казва Рейчъл Стълман и е... ослепителна бизнесдама. 27-годишната американка обаче има и друга страст - тениса. В свободното си време Стълман усилено тренира на корта, а понякога се включва и в по-малките тенис турнири.  Красивата брюнетка обаче не може да се похвали с някакви по-сериозни постижения на корта, но за сметка на това когато тя е там, всички погледи са вперени в нея, а и има защо...     Освен в тениса, Рейчъл е влюбена и в американския футбол, като доста често публикува снимки от мачове в социалната мрежа \"Инстаграм\", където разполага с около 17 хиляди последователи.  ", "date": "2018.12.22", "title": "Когато тя е на корта..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390738-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B0%D1%82%D0%B0-%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%B8%D1%81%D1%82%D0%BA%D0%B0", "text": "Определяната като най-секси волейболистка в света Тайса Менезеш взриви социалните мрежи с явен намек за това дали обича или не орална любов. Блондинката се щракна, облизвайки се, с любимия си, който й бе показал среден пръст. Фотосът бе изтрит часове по-късно, но предизвика хиляди отзиви на въодушевени фенове.                ", "date": "2018.12.22", "title": "Най-горещата волейболистка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390739-%D1%82%D0%BE%D0%BF-10-%D0%BD%D0%B0-%D0%B0%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D0%B8%D1%82%D0%B5-%D1%81", "text": "Всяка авиокомпания се стреми да си изгради своя репутация, осигурявайки най-високо ниво на обслужване на пътниците си. Приветливата и любезна стюардеса на борда на лайнера оставя приятно впечатление и кара пътниците отново да ползват услугите на превозвача. Ето защо, за да заеме тази важна позиция, всяка кандидатка трябва да отговаря на високи изисквания. Девойките трябва да са възпитани, образовани и да бъдат изключително красиви. Онлайн платформа, обслужваща пасажери от целия свят, попита потребителите си в коя авиокомпания работят най-красивите стюардеси.   Клиентите съставиха своя класация – топ 10 на авиокомпаниите с най-красиви стюардеси. Air Asia  – стюардесите на малайзийската нискобюджетна компания попадат в списъка неслучайно. Те са ослепителни красиви жени с червени делови костюми и изгледжат така, сякаш токи-що са слезли от корицата на модно списание. Клиентите харесват много обслужването и външния вид на тези дами. Както разбира се и ниските цени на билетите     Emirates Airlines  – както е известно, тази авиокомпания се слави с най-висока класа. Не всеки може да си позволи да лети с техните самолети. Затова и девойките, които попадат в екипа на бордния персонал, са наистина забележителен отбор. Вискоите изисквания се отнасят за всички на борда на самолета. Пилотите например минават през допълнителни тестове. Всичко е направено така, че богатите пътници да са доволни от обслужването.     Thai Airways  – националният превозвач на Тайланд традиционно получава много похвални отзиви за качеството на обслужването. Наред с това пасажерите изпадат във възторг, когато видят стюардесите, облечени в разкошни тоалети.     Cathay Pacific  – авиокомпанията, чието седалище е в Хонконг, може да се похвали с най-привлекателните стюардеси в цял Китай. Този превозвач има добра репутация и заради високото качество на обслужване.     Qatar Airways  – през 2017 Qatar Airways беше обявена за най-добра авиокомпания в целия свят. Този превозвач предлага качество, което кара конкурентите му да положат огромни усилия, за да го изместят от първото място. Стюардесите прекрасно се справят с мисията на домакини на борда, като съчетават професионализъм, любезност, елегантност и красота.     Lufthansa  – превозвач номер едно на Германия се слави с добри услуги и търсенето на обратна връзка с клиентите. Стюардесите му са избрани от всички етнически групи в Германия и някои могат да се похвалят с екзотична красота. Забележително е, че германската компания е сред първите, започнали да обучават жени за пилоти.     Virgin Atlantic  – британският первозвач също има добри отзиви за качеството на обслужването. Стюардесите му пък с яркочервените си костюми не изглеждат изобщо като случайни момичета, хванати от улицата.     Air France  – френската компания попада в списъка благодарение на доброто обслужване на достъпни цени. Тоалетите на стюардесите ѝ пък са признати за най-елегантни, напомнящи стила на 50-те години. В допълнение, пасажерите не могат да устоят и на приятния френски акцент на девойките.     Аэрофлот  – чужденците се дивят пред красотата на руските момичета, които работят в авиокомпанията. Стюардесите са внимателно подбрани – да са стройни, високи, елегантни, дружелюбни и усмихнати.     Singapore Airlines  – девойките от тази компания спечелиха наградата за най-добро обслужване за 2017 година. Те ходят на работа с азиатско трудолюбие и спокойствие. Тяхната екзотична красота се подчертава от костюмите, съответстващи на традицонния стил.  ", "date": "2018.12.22", "title": "Топ 10 на авиокомпаниите с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390740-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Не трябва да се тревожите за здравето, парите и любовта. Всичко ще бъде на ред, ако не започнете изкуствено да променяте ситуациите.Възможни са изгодни договори, които в бъдеще да донесат много пари. Вечерта чакайте приятни новини, след което може спокойно да планирате пътуване в друг град. ТЕЛЕЦ ( 21 април - 21 май )  Възможно е разширение на бизнеса ви, ако се занимавате с него от много години. Най-накрая ще почувствате тези резултати, които толкова дълго сте чакали. По време на полети, пътувания и дори в тълпа от хора, бъдете изключително внимателни. Ресурсите и времето, ще ви стигат за всичко, но само при условие, че не забравяте да сте бдителни. БЛИЗНАЦИ ( 22 май - 21 Юни ) Трябва да преценяте всичко до най-малката подробност, ако не искате проблеми в личния живот. Вярвайте повече на човека, който е до вас и не слушайте съветите на приятелите. Страхотен ден за разходка сред природата. Свежият въздух ще ви зареди с енергия, която ви необходима за сложната и не лека работа.   РАК ( 22 юни - 23 юли ) Ако е възможно, отдръпнете се от всички и останете за малко сами със себе си, така че никой да не нахлуе без разрешение в личното ви пространство. Трябва да обмисляте всичко, за да не допускате грешки. Нов проект, може да ви се струва глупав, но не споделяйте това с шефа. Нека всичко върви както трябва. Освен това, за него, може да получите добри пари. ЛЪВ ( 24 юли - 23 август ) Ще бъдете толкова нетърпеливи да търсите помощ отвън, че ще забравите с какво сте решили днес да се заемете. Опитайте се да спазвате техниките за безопасност, в противен случай няма да избегнете наранявания. Между другото, в правните документи също може да има недостатъци. Така че, не бързайте да подписвате без да четете. ДЕВА ( 24-ти август - 23 септември ) Препоръчва се, да оцените реално способностите си, така че успешно да изпълните плановете си. Проектите само на пръв поглед изглеждат сложни, всъщност с тях би се справил и начинаещ. Домакинската работа, ще ви отнеме много време. Не отказвайте помоща на роднини, заедно ще свършите повече работа. ВЕЗНИ( 24 септември - 23 октомври) Не е желателно да се доверявате на онези, които ви ласкаят, гледайки ви в очите. Ако това са ваши колеги, те могат да ви провалят в работата. Отношенията в колектива ще бъдат опънати, докато шефът не промени ситуацията. Ще имате перспективи да заемете достойна позиция, което ще подобри вашите финанси. Не се отказвайте, от нови проекти.   СКОРПИОН ( 24 октомври - 22 Ноември ) Трябва повече да се доверявате на интуицията си, а не на случайни мошеници, които ще се опитат да ви излъжат. Сред тях може да бъдат и такива хора, с които някога сте били приятели. Осезаеми резултати в творческите и други проекти, може да усетите към края на деня. Може да получите пари за минала работа, както и много печеливши оферти.   СТРЕЛЕЦ ( 23 Ноември - 21 Декември ) Ако имате проблеми в работата си, помолете по-опитните от вас за помощ. Не се стеснявайте, че не знаете всичко. Предприемаческата дейност ще донесе печалба, ако предварително сте се погрижили за развитието на финансовата част. Един добър ден за тези, които са решили да сключат официален брак. КОЗИРОГ (22 Декември - 20 януари ) Днес, трябва да внимавате за грешки в работата си, защото те могат да бъдат катастрофални за вашата кариера. Бъдете не само целенасочени, но и настойчиви в делата си. Но в любовта, може да покажете слабите и нежните си страни. Освен това избраникът ви, вече е убеден в надеждността и силата на вашият дух. Малко нежност няма да навреди.  ВОДОЛЕЙ ( 21 януари -  19  февруари ) Трябва да сте отговорни, за своите успехи или неуспехи. Не обвинявайте никого и не критикувайте, особено ако не сте безгрешни. Със стресът на работното място, се борете с временни паузи, гимнастика и пълноценен обяд. Добър ден за занимания със спорт. Но изключете твърде активните и рисковани игри.   РИБИ ( 20 февруари - 20 март ) Препоръчва се, да сте по-внимателни по време на бизнес пътуване, особено ако тръгвате рано сутринта. Предварително проверете изправността на автомобила, подпишете документите и се обадете на подходящите хора. Вътрешно удовлетворение, ще почувстват тези от вас, които най-накрая са постигнали успешни резултати в работата си.", "date": "2018.12.22", "title": "Дневен хороскоп 22 декември"}
{"url": "http://www.classa.bg/%D1%81%D0%B2%D1%8F%D1%82/item/390741-%D0%B2-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B2%D0%BD%D0%B5%D1%81%D0%BE%D1%85%D0%B0-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "Преди дни Порошенко подписа закон за прекратяване на Договора за приятелство и сътрудничество с Русия, който влиза в сила от април 2019 г. Руският президент Владимир Путин коментира по време на годишната си пресконференция вчера, че независимо от всички усилия на киевските власти, търговският оборот между Русия и Украйна расте. “И в това няма нищо странно, защото става дума за естествени връзки. И тези естествени връзки все някога ще надделеят. Но докато в киевските коридори на властта има русофоби, които пренебрегват интересите на собствения си народ, тази ненормална ситуация ще продължава“, посочи Путин. ", "date": "2018.12.22", "title": "В украинския парламент внесоха законопроект за обявяване на война на Русия"}
{"url": "http://www.classa.bg/%D1%81%D0%B2%D1%8F%D1%82/item/390742-%D0%BF%D1%83%D1%82%D0%B8%D0%BD-%D0%BA%D1%8A%D0%BC-%D1%81%D0%B0%D1%89-%D0%B2%D0%B8%D0%B5-%D1%81%D1%8A%D0%B7%D0%BD%D0%B0%D0%B2%D0%B0%D1%82%D0%B5-%D0%BB%D0%B8,-%D1%87%D0%B5-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82%D0%B5-%D0%BE%D1%82-%D1%83%D0%BD%D0%B8%D1%89%D0%BE%D0%B6%D0%B5%D0%BD%D0%B8%D0%B5-%D1%86%D1%8F%D0%BB%D0%BE%D1%82%D0%BE-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE,-%D0%B4%D0%BE%D1%80%D0%B8-%D0%B7%D0%B5%D0%BC%D1%8F%D1%82%D0%B0", "text": "Путин е най-адекватният световен лидер в момента. Не е малко, че има такъв..    Мъдър човек!    Със здрав разум!   Оттеглянето на САЩ от Договора за ликвидиране на ракетите със среден и малък обсег на действие съдейства за ликвидиране на системата за сдържане на надпреварата във въоръжаването, заяви президентът на Русия Владимир Путин в рамките на ежегодната пресконференция.     , че Путин счита за грешка това, че заплахата от ядрена война е останала в миналото. По време не ежегодната пресконференция президентът на Русия Владимир Путин предупреди за нарастването на заплахата от ядрена война в света, отбелязвайки «ликвидирането» на международната система за сдържане на надпреварата във въоръжаването, пише The Times. Според Путин, опасно е да се недооценява заплахата от ядрен конфликт в света. Путин отбеляза, че оттеглянето на САЩ от Договора за ракетите съдейства за ликвидиране на системата за сдържане на надпреварата във въоръжаването. Според него, идеите за създаването на ядрени заряди с малка мощност, нееднократно се изказва от аналитици от Запада, на това може да доведе до «глобална ядрена катастрофа». Путин отбеляза също, че руско-британските отношения се намират в задънена улица, но от интерес на двете държави е да намерят път за излизане от това. Президентът подкрепи също британския си колега Тереза Мей по въпроса за излизането на страната от ЕС, отбелязвайки, че Мей е длъжна «да изпълни волята на народа». The Times припомня, че Путин е провел първата подобна пресконференция още през 2001 година и оттогава е изменил на ежегодната традиция само четири път, когато е бил премиер на Русия от 2009 до 2012 година.    ", "date": "2018.12.22", "title": "Путин към САЩ: Вие съзнавате ли, че заплашвате от унищожение цялото човечество, дори Земята"}
