{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386680-%D0%BE%D0%B3%D1%80%D0%BE%D0%BC%D0%BD%D0%B0-%D1%82%D0%B0%D0%B9%D0%BD%D0%B0,-%D1%81%D0%B2%D1%8A%D1%80%D0%B7%D0%B0%D0%BD%D0%B0-%D1%81-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE%D1%82%D0%BE,-%D0%BA%D0%BE%D0%B5%D1%82%D0%BE-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D1%81%D0%BC%D1%8F%D1%82%D0%B0-%D0%B4%D0%B0-%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D0%B4%D1%8A%D1%89%D0%B5%D1%80%D1%8F-%D1%81%D0%B8", "text": "Американската актриса Меган Маркъл още не е станала майка, а в мрежата вече активно се водят разговори за нещата, които ще остави на наследника си. Наскоро стана ясно, че съпругата на принц Хари смята да направи на бъдещата си дъщеря много важен и запомнящ се подарък.    Освен скъпите си бижута, херцогинята на Съсекс смята да завещае на рожбата си часовник Cartier. Той има огромно значение за актрисата. Тя се сдобива с него през 2015 г., по повод огромния успех на сериала \"Костюмари\", в който тя участва.      \"Винаги съм мечтала за часовник Cartier French Tank. Когато разбрах за подготовката на третия сезон на \"Костюмари\", почувствах, че това е много важно събитие и си купих часовника. От вътрешната му страна гравирах надписа \"М.М от М.М.\" и смятам да го подаря на дъщеря си\", споделя американката.      Подаръкът вече е избран. Остава само съпругата на принц Хари най-сетне да зарадва света с дългоочакваната новина, че чака първородния си наследник!", "date": "2018.09.03", "title": "Огромна тайна, свързана с наследството, което Меган Маркъл смята да остави на дъщеря си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386675-%D0%BF%D1%80%D0%BE%D0%B3%D1%80%D0%B0%D0%BC%D0%BD%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B2%D1%8A%D1%80%D0%B2%D0%B8%D0%BC-%D0%BA%D1%8A%D0%BC-%D1%84%D1%83%D0%BD%D0%B4%D0%B0%D0%BC%D0%B5%D0%BD%D1%82%D0%B0%D0%BB%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0", "text": "По всичко личи, че компрометирахме прехода окончателно. Избраният път се оказа недъгав. В стремежа си да досъгласуваме всичко с твърде богатите хора успяхме да забравим за много бедните. Там е заровен проблемът и от там ще „изскочи заекът“. Социолозите трябва да направят категоричното си заключение, а не да се гърчат и да лъжат. Заключението е само едно и е толкова явно, че ни боде в очите, толкова силно и ясно. Заключението е категорично. То касае политическия елит след 1997 г. Той, политическият елит, е тотално компрометиран и не подлежи на никакъв компромис. В момента в България няма политически елит – 100-200 души, които самостоятелно, необвързано, категорично и прецизно да изведат приоритетите на държавата. Тоталната зависимост по места и в центъра, партийна обвръзка акумулира силата на индивидите, които трябва да защитят държавата. Затова и всеки бяга, когато се роди проблемът, а държавата остава без защита. Днес силата на нашата държава е силата на консумираното бездържавие. Това тръгна от 1997 г. насам. Утвърди се здраво през 2001-2005 г., а да не говорим и за финансовата криза от 2008 г. После олигархията си разпредели баницата. Всички онези, които надигаха глава, за да бранят принципите на държавата, бяха обрулени и изхвърлени като непотребни, а държавата от ден на ден умаляваше. Днес е видно за всички едно – държавата ни се гъне, гърчи и помага на онези, които натрупаха златото и многото пари. Такива като господина Прокопиев, като госпожата Стояна Георгиева и др., които ни декламираха демокрацията по своя път с парите на Сорос и на други помагачи, си свършиха работата. Прехвърлянето на силата и на противоречието изцяло на Държавна сигурност целеше измамната илюзия. И тогава Румен Петков, Райчев и компания целяха манипулацията, а не ликвидацията на ДС. Защото, ако бяха заинтересовани толкова от успеха на държавата, именно чрез тези, които вече 10 години ни оплюват, щяха да знаят кой кой е, кой откъде е?! Когато бизнесмените проговорят и кажат истината за прехода, ДС ще отиде на второ място, а отпред ще изскочи цялата истина за парите и за тяхното движение. За паричния подход, валиден за други общества, за които тепърва ще стане твърде важен и тук. Трябва да чуем и от другите източници. Касае се как се конструират правителства, как се провалят правителства, кой на кого плаща и какъв е резултатът. И понеже стана въпрос за правителства и за голямата парична лъжа, която върлува в държавата, трябва да се търси изход. Изходът е коренно различен от този, който винаги се е практикувал. Абсурдно е вече Станишев да влезе в една хотелска стая вечерта, да начертае рамката и сутринта рано рано да заплашва парламентарната група как да гласува. Абсурдно е да се готвят торби с бюлетини, да се броят и надброяват, както тези в печатницата в Костинброд, в НДК, по зали или по мегдани. Абсурдно е вече политиците да чакат Манна небесна, дали ще ги включат в листите и кой на кого какво ще обещава, а после – дава. С този абсурд е дошло време вече да свършваме. Време е за другата държава и за другото правителство, а то не може да бъде нищо друго, освен програмно. Програмно правителство, но без участие на досегашните! Нека досегашните да си починат малко! Тази луда игра по лъжа, по комфортабилност и натрапване на замени на пари, валути и офшори угнети до безкрай държавата. Нека и да разберем в крайна сметка кой кой е днес, извън Държавна сигурност, но с много, с многото пари! Програмното правителство е много важно намерение. То гарантира демократичния път на държавата България и я предпазва от злоупотребите на днешните политици, които могат да ни доведат до гражданска война. Програмните правителства в парламентарната република ще балансират интереса на институционалната цялост и ще ни лиши от такива депутати като Волен, които предлагат кухи закони. Олигархията ще се дисциплинира, утаи и временно отрезви. Първата задача, която ще стартира програмното правителство, е да подобри работата и условията в затворите в страната. Там ситуацията днес е тежка. А възстановяването на Шуменския затвор с чисто нова сграда, с четири тела, ще бъде гаранция и фронтално дисциплиниращият ефект към новите ни български политици. Възстановяването на Шуменския затвор с прекрасни условия за обитаване ще бъде възложено на Строителната камара. Там има няколко фирми, които са с обороти от 1,5 – 2,5 млрд. лева от десетки търгове и няма да имат проблем по финансирането му. Още повече, че стилът за опаричване на членовете на камарата, за което днес просят извинение от президента на републиката, е доста силно нарушен. Имам предвид за големите загуби на подизпълнителите, тяхната ощетеност, печеленето на търговете по най-ниската цена с качество наполовина и с още много негативни похвати. Злоупотебата с доверието към българския строител трябва да бъде прекратена. Със застрояването и въвеждането в експлоатация на новия затвор в Шумен, на всеки предприемач ще му олекне тежката му днешна тегоба. Затова: – Трябва да подготвим държавата за нов тип средна класа с утвърдени европейски и безпартийни условия; – Трябва да моделираме друг тип отношение на държавата към стопанството, към собствеността и към водещите отрасли; – Трябва да ликвидираме из дъно принудителната безработица, безразборното пилеене на средства и уникалните загуби в земеделието, трябва, трябва, трябва… Това е само началото! Ако някой в последствие има интерес да разбере какво трябва да последва при съставянето на програмното правителство, сигурно ще ме потърси!!!  ", "date": "2018.09.03", "title": "Програмно правителство! Вървим към фундаментална промяна!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386676-%D0%BE%D0%B1%D0%BE%D1%80%D0%BE%D1%82%D1%8A%D1%82-%D0%BD%D0%B0-%D0%B1%D1%84%D0%B1-%D1%81%D0%B5-%D1%81%D0%B2%D0%B8%D0%B2%D0%B0-%D1%81%D1%8A%D1%81-75-%D0%BD%D0%B0-%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D0%B0%D0%B7%D0%B0-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82", "text": "Оборотът на БФБ се понижава със 75% на годишна база до 52,4 млн. лв. през август 2018 г., показват изчисления на Investor.bg на база данни от БФБ АД. Основната причина е, че през същия месец на миналата година на БФБ имаше рекордна търговия, възлизаща на 206 млн. лв., при оборот за цялата минала година от 706 млн. лв., т.е. оборотът през август бе 29% от годишния. Оборотът за януари-август 2018 г. е 351 млн. лв., което показва спад от 22% на годишна база. Август 2018 г. щеше да е още по-слаб, ако не беше търговията с ДЦК, която възлезе на 15 млн. лв. За съжаление на БФБ върху тези сделки не се дължи комисион до 30 септември 2018 г. Останалата търговия е за около 37 млн. лв. В последния месец (до 3 септември) за най-много бе търговията с акции на  ЦКБ АД  (2,6 млн. лв. според  ), следват  \"245 Холдингс\" АД  с 2 млн. лв.,  \"Неохим\" АД  с 1,55 млн. лв., \"Рой Пропърти Фънд\" АДСИЦ с 1,33 млн. лв., БФБ АД с 1,2 млн. лв. и с по 1 млн. лв. при \"Велграф Асет Мениджмънт\" АД, \"Адванс Терафонд\" АДСИЦ, \"Холдинг Нов Век\" АД, \"Развитие Индустрия холдинг\" АД, \"Супер Боровец Пропърти Фонд\" АДСИЦ и т.н. Лидерите по оборот за август 2018 г. сред инвестиционните посредници са  \"Алианц Банк България\" АД  с 22,695 млн. лв. и  \"Българска банка за развитие\" АД  с 22,692 млн. лв. Далеч назад са \"Капман\" АД с 6,68 млн. лв., \"Евро-Финанс\" АД с 5,18 млн. лв., \"Елана Трейдинг\" АД с 4,4 млн. лв., \"АБВ Инвестиции\" ЕООД с 4,34 млн. лв. и други. Това автоматично означава, че големите сделки с ДЦК са между клиенти на \"Алианц Банк България\" АД и \"Българска банка за развитие\" АД. Първата банка е с общо 4 сделки за месеца, а втората с общо 2, но заемат челните места по оборот. По брой сделки на Основен пазар (където са ликвидните емисии) е  ИП \"Карол\" АД  с 2 416 транзакции през август, следван от \"Елана Трейдинг\" АД с 1 215 и \"БенчМарк Финанс\" АД с 513. Същата е подредбата в класацията по брой сделки от началото на годината. Общият брой сделки за август е 3 777 при понижение от 59% на годишна база. За осеммесечието броят възлиза на 35 893, което е надолу с 34% спрямо същия период на миналата година. При оборота за 8-е месеца лидери са  ПФБК ЕООД  със 196,3 млн. лв. поради IPO-то на \"Градус\" АД, следва \"Евро-Финанс\" АД с 50 млн. лв., \"Карол\" АД с 46 млн. лв., \"Алианц Банк България\" АД с 40 млн. лв., \"Реал Финанс\" АД и ББР АД с по 34 млн. лв. и т.н.", "date": "2018.09.03", "title": "Оборотът на БФБ се свива със 75% на годишна база през август"}
{"url": "http://www.classa.bg/%D1%81%D0%B2%D1%8F%D1%82/item/386677-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%B8%D0%BD%D1%84%D0%BB%D0%B0%D1%86%D0%B8%D1%8F-%D0%B2-%D1%82%D1%83%D1%80%D1%86%D0%B8%D1%8F-%D0%B7%D0%B0%D1%81%D1%82%D1%80%D0%B0%D1%88%D0%B8%D1%82%D0%B5%D0%BB%D0%BD%D0%BE-%D0%BD%D0%B0%D0%B1%D0%BB%D0%B8%D0%B6%D0%B0%D0%B2%D0%B0-18", "text": "Годишната инфлация в Турция се повиши до почти 18 процента заради слабата лира, която води до рязък скок на потребителските цени, пише агенция ДПА, като се позовава на официални данни, оповестени днес, цитирани и от БТА. По данни на Турския статистически институт годишната инфлация през август е била 17,9 процента. През юли годишната инфлация беше 15,85 процента. Днес турската централна банка заяви, че \"последните развития по отношение на инфлационната прогноза показват значителен риск за стабилността на цените\" и добави, че ще предприеме мерки. Следващата среща на банката, посветена на монетарната политика, е насрочена за 13 септември. До момента Турция отказва да вдигне лихвите, за да избегне кризата, влошавайки още повече нещата. Вместо това президентът Реджеп Тайип Ердоган се опитва да използва малки фискални мерки, за да сложи край на кризата, но пазарите реагираха негативно на това. Ердоган поддържа позицията си, че по-високите лихвени проценти ще доведат до инфлация (макар че истината е точно обратната). Освен това той обвинява водена от САЩ конспирация за икономическите проблеми. Лирата леко се възстанови, след като правителството увеличи данъка върху депозитите в чужда валута и намали данъка върху тези в лири на 31 август. Много анализатори обаче не са убедени, че доверието ще продължи още дълго. Заместник-гуверньорът на централната банка подаде оставка, оставяйки след себе си позиция, която Ердоган може да запълни, за да засили допълнително влиянието си върху паричната политика. Инфлацията достигна 15-годишен максимум от 15,39 процента през юни. През юли централната банка на страната отказа да повиши лихвения си процент и го запази на равнище от 17,75 процента.", "date": "2018.09.03", "title": "Годишната инфлация в Турция застрашително наближава 18%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386678-%D0%BF%D0%B5%D1%82%D1%8A%D1%80-%D0%B8%D0%BB%D0%B8%D0%B5%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D1%80%D0%B8%D1%81%D0%BA-%D0%BF%D1%80%D0%B8-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9C-%D1%82%D1%80%D0%B5%D0%B2%D0%BE%D0%B6%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5", "text": "Изпълнителният директор на Националната електрическа компания (НЕК) Петър Илиев сподели в интервю за БНР, че потенциалните инвеститори за АЕЦ „Белене“ се притеснени повече от политическия риск, отколкото от липсата на държавни гаранции. Според Илиев тези инвеститори се притесняват, че ако се включат в проекта по изграждането на централата, може да се стигне до появата на допълнителни разходи заради външна намеса. Той потвърди, че към АЕЦ „Белене“ има интерес и от корейски инвеститор, освен обявените до момента руски и китайски компании.  „Преговорите са на доста начално ниво“, заяви Илиев. „Идваха и от Корейската държавна асоциация, която отговаря за Източна Европа. Идваха и няколко китайски корпорации“.  Към момента разходите на НЕК по проекта за АЕЦ „Белене“ не са признати в цената на електрическата енергия и грижата за този проект става за сметка на част от печалбата на енергийното дружество, коментира още Илиев. Отчетените загуби на НЕК от преди месец показват, че компанията едва ли ще се справи без подкрепата на своя собственик – Български енергиен холдинг (БЕХ). „Много от привилегированите производители като ВЕИ, топлофикации, американски централи, даваха енергия на НЕК, а цената, която е определена от КЕВР, не може да бъде компенсирана изцяло. Затова се получиха тези загуби“, заяви Илиев. Той припомни незавидното финансово състояние, в което е заварил НЕК при своето назначаване и изтъкна положителните резултати в параметрите ѝ, подчертавайки, че все още няма печалби, чиито размер да е достатъчен, „за да се обслужва кредита към БЕХ“. Енергията, произвеждана от въглищни централи, става все по-непродаваема заради покачващите се такси за въглеродните емисии, отбеляза още той. Според Илиев съседните страни, подобно на България, също не разполагат с достатъчно свободни мощности, които да предоставят на нашата страна при наличието на прогресивно покачване на таксите за въглеродни емисии.", "date": "2018.09.03", "title": "Петър Илиев: Политическият риск при АЕЦ „Белене“ тревожи инвеститорите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386679-%D0%B4%D0%B8%D0%B7%D0%B0%D0%B9%D0%BD%D0%B5%D1%80-%D0%B8%D0%B7%D0%BC%D0%B8%D1%81%D0%BB%D0%B8-%D0%BC%D0%B8%D0%BD%D0%B8-%D0%BF%D0%BE%D0%BB%D0%B0,-%D0%BF%D0%BE%D0%B4-%D0%BA%D0%BE%D1%8F%D1%82%D0%BE-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0-%D0%B1%D0%B5%D0%BB%D1%8C%D0%BE", "text": "Дизайнер от Fashion Nova предложи на клиентите си провокативна пола, под която е невъзможно да се облече бельо. Тя е изработена от изкуствена кожа и е закрепена с три закопчалки за бедрото. Лявата страна на талията остава напълно гола.      Освен разголените части, самата пола също е много къса, но с повдигната талия. Голите части между закопчалките на бедрото са толкова големи, че ако сложите бикини отдолу, те ще стърчат отстрани.      Полата е представена в черни и розови цветове. Подобен дизайн на дрехите може да се види при холивудските звезди. Но ако знаменитостите дават огромни суми за подобни дрехи, то аналогът им е много по-евтин - 22 британски лири. Някои потребители в мрежата се възмутени от доста откровеното облекло.      Според тях тази пола ще бъде примамка за насилници. Някои пък се притесняваха най-много от въпроса как девойката с такива задни части въобще поставя върху себе си полата и как краката й не са заседнали в разрезите със закопчалки.", "date": "2018.09.03", "title": "Дизайнер измисли мини пола, под която не трябва да има бельо"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386671-%D0%BD%D0%BE%D0%B2%D0%B0-%D0%BF%D0%B0%D1%80%D1%82%D0%B8%D1%8F-%D1%81%D1%82%D0%B8%D0%B3%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8,-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D1%8F%D0%BC%D0%B0-%D1%88%D0%B0%D0%BD%D1%81-%D0%B4%D0%B0-%D1%81%D0%B5-%D0%BE%D0%BF%D1%80%D0%B0%D0%B2%D0%B8,-%D0%B4%D0%B0-%D0%B7%D0%B0%D0%BF%D0%BE%D1%87%D0%B2%D0%B0%D0%BC%D0%B5-%D0%B4%D0%B0-%D1%8F%D0%B4%D0%B5%D0%BC-%D0%B8-%D0%BF%D0%B8%D0%B5%D0%BC,-%D0%B4%D0%BE-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D1%88%D0%B0%D0%BB%D1%82%D0%B5%D1%80%E2%80%A6", "text": "Партията за абсолютен рестарт предложи нова екзотична идея. Според нея, България вече е напълно изпусната, и няма никакъв шанс да се оправи. Съответно – остава ни само като в приказката за султана и везиря – да започваме да ядем и пием \"на корем\", и така \"до последния шалтер\"... Партията предлага и как точно да стане това. Теглим мощно заеми и лапаме. Също – разпродаваме каквото има останало, и ядем. Включително – започваме продажба на самата територия на държавата.      Примерно даваме Бургаска област и курортите на юг, на Турция, и взимаме 50 милиарда долара. Това е резонна цена. Като изпапкаме тия пари, продаваме Кърджали, Смолян, Хасково... И така докато изядем цялата държава. \"Ние и без това се отказваме от държавата. 80-90% от младите емигрират. Като идат в Германия и създадат семейства там, каква България? Отказваме се от нея, и без това така някой ще я прилапа. Защо да не я продадем, докато можем?\" – питат от партията. ОЩЕ ПО ТЕМАТА: Новият хит на виртуалната политика – Партията за Абсолютен Рестарт, излезе с поредна остроумна идея. ВдъхновенаТая схема държавата постоянно да се клати от най-малкия повод, и всеки път да откупуваме времеВие от коя част от България бихте се отказали, с оглед на факта, че вървим към Според нея, към Варна и Северна България, интерес може да прояви Русия, за да укрепи Кримските си завоевания. А Пиринска Македония е продаваема на Гърция, която иска да има сухопътна граница със Сърбия... Колкото до заемите – според партията, последният шалтер ще настъпи преди кредиторите да си поискат парите, така че няма да се налага да ги връщаме...", "date": "2018.09.03", "title": "Нова партия: Стига протести, държавата няма шанс да се оправи, да започваме да ядем и пием, до последния шалтер…"}
{"url": "http://www.classa.bg/%D1%81%D0%B2%D1%8F%D1%82/item/386672-%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D0%BF%D1%83%D1%81%D0%BD%D0%B0-%D0%BF%D0%B0%D0%BC%D0%B5%D1%82%D0%BD%D0%B0-%D0%BC%D0%BE%D0%BD%D0%B5%D1%82%D0%B0-%D0%B2-%D1%87%D0%B5%D1%81%D1%82-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF", "text": "Белият дом пусна паметна монета в чест на преминалата в Хелзинки среща между президента на Русия Владимир Путин и американския лидер Доналд Тръмп. Снимка на монетата бе публикувана в Туитър от журналиста Кенет Фогъл. Както се отбелязва, в центъра на монетата се вижда Катедралният храм в Хелзинки, недалеко от който се проведе двустранната среща.     На монетата има надпис «среща на високо ниво» на руски език и «среща между Белия дом и Кремъл» на английски. Путин и Тръмп проведоха двустранни преговори в Хелзинки на 16 юли.  ", "date": "2018.09.03", "title": "Белият дом пусна паметна монета в чест на срещата между Путин и Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386673-%D0%B3%D0%B5%D1%80%D0%B1-%D1%81%D0%B5-%D0%B3%D1%8A%D1%80%D1%87%D0%B0%D1%82-%D1%81-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D1%81%D0%BB%D0%B5%D0%B4-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%B8%D1%82%D0%B5-%D0%BE%D1%81%D1%82%D0%B0%D0%B2%D0%BA%D0%B8", "text": "На коалиционен съвет управляващите ще обсъждат промените в кабинета след подадените оставки на трима министри заради катастрофата край Своге от 25 август. Преди заседанието се очаква вицепремиерът и лидер на  \"Национален фронт за спасение на България\"  Валери Симеонов  да оповести решението си дали партията му остава в управлението на страната. Симеонов възрази срещу оттеглянето на тримата министри -  на транспорта, на регионалното развитие и на МВР -  Ивайло Московски, Николай Нанков и Валентин Радев  - с аргумента, че рокадите в кабинета не са съгласувани с коалиционните партньори. Ръководството на партията му дори заседава два дни в Несебър, за да реши дали да остане или да напусне управлението. Решението остана за днес, когато Симеонов ще отговори от централата си в София. Вчера стана ясно, че депутатите от квотата на НФСБ няма да подкрепят в пленарната зала оставките на министрите и ще гласуват \"против\". В изявление пред медиите в Несебър Симеонов заяви, че  се анализират отношенията както в голямата коалиция с ГЕРБ, така и тези в малката коалиция \"Обединени патриоти\". От своя страна Борисов коментира преди дни, че тримата министри са от ГЕРБ и не вижда защо трябва да съгласува оттеглянето им от кабинета с Патриотите, но и че въпросът с евентуалните нови имена в кабинета трябва първо да обсъди  с партньорите от \"Обединените патриоти\" на коалиционния съвет, който се очаква да се проведе днес. Най-вероятно това ще се случи късния следобед, тъй като премиерът Борисов е на официално посещение в Черна гора. Симеонов вече отправи критики към кадровата политика на премиера  Бойко Борисов . „Не трябва да се извършват управленски действия под тротоарен натиск, под телевизионен натиск, не трябва да се извършват под опозиционен натиск…“ Вицепремиерът и лидер на ВМРО  Красимир Каракачанов  каза, че не очаква сътресения в управляващата коалиция заради оставките на министрите на вътрешните работи, на регионалното развитие и на транспорта. Лидерът на \"Атака\"  Волен Сидеров  пък обвини коалиционния си партньор Валери Симеонов, че нарушава споразумението между партиите в коалицията \"Обединени патриоти\". Пред bTV той отхвърли твърденията на колегите си лидери в коалицията, че има проблем в комуникацията с ГЕРБ и конкретно с премиера Бойко Борисов. „Аз не мога да разбера и тези твърдения. Чух и господин Каракачанов – моя коалиционен колега, че комуникацията куцала или боксувала. Вие сте всяка сряда в 10.00 часа в Министерски съвет,  какво ви куца.? Аз, дето не съм в МС, имам чудесна комуникация“. Волен Сидеров потвърди, че тази вечер ще има коалиционен съвет с премиера Борисов. \"Забележките ми са с цел коригиране, а не рушене\", каза още лидерът на \"Атака\". Според него начело на МВР трябва да е човек от системата. От своя страна министърът на регионалното развитие в оставка  Николай Нанков  категорично опроверга думите на вицепремиера Валери Симеонов, че министрите са подали оставки под натиска на премиера Борисов. „Категорично заявявам - в никакъв случай, нито един министър, да не говоря от името на всички, аз говоря от моята си камбанария - единствено лице, от мое име - нито страх, нито унижение“. В интервю за bTV Николай Нанков каза, че злополучната пътна отсечка от пътя към Своге е използвана още преди края на ремонта. Издаденото разрешение за ползване е от 2016 гадина. Според него това е практика у нас. Дефектите, подчерта той, се откриват впоследствие, а гаранцията на ремонта на този път изтича през декември. Министърът на вътрешните работи в оставка  Валентин Радев  заяви, че е подал оставка, защото \"Имаше напрежение сред народа ...\". Радев е уверен, че е правил правилни неща. „Тези добри неща, които всеки министър прави със самочувствието, че върши в министерството - да, ама темпото може би трябва да е друго. Казах от началото, че не искаме революция, искаме постепенно нещата да се случват и ние това сме направили. Там има заложени такива неща - промени в закона, законодателство включително, които ще се случат, и сме направили добрата основа, това са бавни, според мене, но устойчиви промени, и знаех, че правя правилни неща, изпълнявам програмата на правителството“, каза Радев в интервю за \"Нова телевизия\".", "date": "2018.09.03", "title": "ГЕРБ се гърчат с промените в кабинета след министерските оставки"}
{"url": "http://www.classa.bg/%D1%81%D0%B2%D1%8F%D1%82/item/386674-die-zeit-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B4%D1%8A%D1%80%D0%B6%D0%B8-%D0%B7%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C,-%D0%B0-%D0%BD%D0%B5-%D0%B4%D0%B0-%D1%81%D0%BB%D1%83%D1%88%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD", "text": "Американското, а освен него и украинското правителства, разпространяват всякакви плашила, целящи да накарат Европа да се откаже от участие в проекта „Северен поток-2“. Европейските лидери ги убеждават, че строителството на руския газопровод в ЕС е чисто политически проект, който ще завърже ръцете и краката на Европа и ще я направи зависима от Русия.     За опровержение на този разпространен мит не трябва да се ходи далеч – делът на руските доставки на газ в Германия, страната, която е най-заинтересована от увеличението на доставките на суровината на суровина от Русия, дори при толкова големи обеми, е едва 40%. Всичко останало в Германия се внася от Холандия, Норвегия и прочее страни. Затова и аргументите на американско-украинския тандем са неубедителни и целящи единствено да обслужват енергийните интереси на САЩ на европейския пазар. Такова мнение изказа в своя блог наблюдателя на германския вестник Die Zeit Тео Зомер. Публицистът отбеляза и другите преимущества от сътрудничеството с Русия за Германия, в частност той нарече Москва надежден партньор, каквото не може да се каже за американските колеги. „При непостоянния Тръмп САЩ станаха ненадежден партньор. Любителят на сутрешни „Туитове“ може с лекота да ни остави без втечнен газ, ако изведнъж отново го овладее антинемски пристъп“, пише Тео Зомер. Забележително е, че строителството на двете разклонения на руския газопровод в Германия в рамките на проекта „Северен поток-2“ започна въпреки всичките трудности. По-рано властите на Дания се отказаха да дават съгласие за прокарването на тръбите на своята икономическа територия, но компанията-оператор Nord Stream 2 AG вече разработи план за заобикаляне на датските територии, за осъществяването на който дори не са необходими допълнителни разходи. Авторът на публикацията в Die Zeit Тео Зомер смята, че Германия не трябва да се поддава на натиска от страна на САЩ и да се отказва от „Северен поток-2“.", "date": "2018.09.03", "title": "Die Zeit: Германия трябва да се държи за „Северен поток-2“, а не да слуша Вашингтон"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386670-%D0%B3%D1%8A%D1%80%D0%BC%D1%8F%D1%89%D0%B8-%D1%87%D0%B5%D1%80%D0%B2%D0%B5%D0%BD%D0%B8-%D0%BA%D1%83%D1%84%D0%B0%D1%80%D1%87%D0%B5%D1%82%D0%B0-%D0%B7%D0%B0%D1%89%D0%BE-%D0%B0%D0%BA%D1%83%D0%BB%D0%B0%D1%82%D0%B0-%D1%86%D0%B0%D1%86%D0%B0%D1%80%D0%BE%D0%B2-%D0%B7%D0%B0%D1%85%D0%B0%D0%BF%D0%B0-%D0%B2%D0%B5%D1%82%D0%BA%D0%BE-%D1%81%D0%B5%D0%B3%D0%B0", "text": "Акцията в хотелите на Вълчо (Ветко) и Маринела Арабаджиеви направи така, че България да изглежда като нормална държава. Поне за миг. Ударите срещу подобни бизнес крепости в белите държави е практика, но тук – изключение. Затова разкритите кеш милиони в офиси са впечатляващи. Разкриването, не притежаването, да сме наясно. Семейство Арабаджиеви  бодат очите на обществото отдавна. С лекомислената и безпардонна демонстрация на лукс. Не по-малко дразнеща е и тяхната недосегаемост десетилетия наред. Въпреки очевадните съмнения как един семпъл счетоводител от соца се сдобива със стотици милиони, няколко самолета, цял парк коли, една от които струвала над милион и празнува рожден ден в Сен Тропе с щедростта на подпийнал и надрусан руски олигарх. Няма как при подобно поведение в хорското съзнание да не се загнезди мисълта, че парите са от „червените куфарчета“ и че Ветко/Вълчо плаща договорената още в зората на „демокрацията“ лепта на кукловодите. Те опъват „чадъра“, без който не може да оцелее нито един новобогаташ, бучнат в целофанената матрица на т.нар. елит. Като повечето хора с комплекси и Арабаджиеви не можеха да се въздържат от показност и поразяващ фантазията кич. Превърнаха се в ярки представители на чалга класата, властваща по подобие на постсъветския политико-мафиотски модел. Затова шумните и парадиращи със сила действия на прокуратурата предизвикват почуда и недоверчиво повдигане на веждите. Съмнително закъсняла и съмнително разбързала се тези дни. Затова и логичните въпроси си пробиха бързо път в публичното и непубличното пространство. И така. 1. Как действията и замислите на Ветко и Маринела над 20 години са останали незабелязани от съответните институции и служби? Слепи ли са били или мотивирани да не го правят? 2. Защо нито една институция не се зае да провери откъде са парите за помпозните прищявки на членовете на фамилията? 3. Преди десетина години името на Арабаджиев бе замесено в разследване за кражба на над 100 млн лв ДДС. Какво се случи, че проверката е прекратена? 4. Как така главният прокурор Сотир Цацаров, който дълги години олицетворяваше законността в Пловдив, откъдето е и Ветко не направи усилие да надникне в тайните на олигарха? Дали заради братството им по масонска линия, скрепена от друг назначен за олигарх – Георги Гергов, пръкнал се в клуба на мултимилионерите от социалистически свинекомплекс. 5. Държавните институции, службите и прокуратурата не знаят ли, че от хотелиерство трудно се изкарват парични потоци с такъв дебит, че да криеш в кашони и куфари десетки милиони? 6. Щом в куфари, кашони и офиси са намерени толкова пари, колко ли има фамилията по чужди банки, в мазета, скривалища и офшорни сметки? Нашето разузнаване спи ли, упоено ли е или на някои са „намазани“ дебело филиите? 7. Защо прокуратурата за часове успя да повдигне обвинение на шофьора на злополучния автобус, катастрофирал край Своге, а за Ветко и членове на семейството се ослушва? Пак ли Пламен Георгиев, шеф на КПКОНПИ, ще се изрази както за милионите на Пеевски:  . 8. Спецпрокуратурата сътвори епичен трилър с кметицата на „Младост“ за недоказан подкуп в размер на 70 000 евро, а за 10 милиона без доказан произход в хотели и офиси на Арабаджиеви – нищо. Освен мълчаливо и протоколно присъствие на униформени – повече за страхуване (по Пеевски) на гражданите. Защо? 9. Защо мълчи иначе словоохотливият шеф на КПКОНПИ Пламен Георгиев? Доста сарказъм изля по адрес на банкера Цветан Василев и бизнесмена Иво Прокопиев, а за случая “Ветко” пасува? Друго ли е заданието? 10. Акцията срещу Арабаджиеви плод на работата на нашите служби ли е или е по сигнал на партньорски такива? 11. Има ли „политически чадър“ над Арабаджиеви? 12. Кой го е разтворил? Познанството, дружбата и общите интереси на семейството с мастити политици не са тайна. Нито от вчера. Затова и някои от въпросите са готови отговори. Те може да не са конкретни и съвсем точни, но са барометър за обществените нагласи. Ако независима социологическа агенция (знаете ли такава?) се допита до населението по темата, ще се получат горе-долу следните мнения. .   . Сиреч, идва доблестната прокуратура с палашите от МВР. , ще отговорят 90% от реципиентите. Ако анкетата е анонимна. Иначе ще излъжат нещо. Не че не послъгват и като анонимни, де…  – друг масов отговор.  . И този отговор е много популярен. Политиците налагат мнението, че обществото формулира   по слухове, легенди и „една леля каза“. Не е вярно! В България от столетия работи информационна мрежа, базирана на източници от всякакви институции и служби. Пазенето на тайна тук не е на почит. И най-големите клечки в тайните служби издават секрети, защото страшно обичат да се хвалят. Да покажат, че знаят повече и са нещо повече от другите. Така че, това, което се заключва в сейфовете, често витае и във въздуха дори. Дори в най-забутани места. Има и други версии за удара срещу Ветко Арабаджиев.     Главният прокурор Цацаров е разследван по закона „Магнитски“ в САЩ. Съмненията са за съпричастност към умишления фалит на КТБ и нарушаване на човешки права. Той и другият разследван – олигархът-депутат от ДПС Делян Пеевски, – са наясно за санкциите, ако резултатът е неблагоприятен за тях. Самото им присъствие в ситуацията е силно дискредитираща. Това, че те и тези край тях се правят, че не е така, не прави резила по-малък. Очаквано е да опитват всякакви варианти за омекотяване на падането. Пеевски, например, сигурно има вариант да изчезне някъде. Но за Цацаров това не е възможно. Най-малкото, защото не може да си позволи да обяснява откъде са парите за разходите. Говори се, че е опитал сделка, но не се е получило. Затова преминал към вариант Б – да прави мили очички пред Брюксел и Вашингтон.  . Затова Цацаров е готов на чудеса от храброст като акцията срещу Арабаджиеви и преди това срещу “Трейс“. Те трябва да са завесата пред любовния флирт с руския му колега Чайка, отказът да разследва контрабандата на „Булгартабак“ и Пеевски, ЦУМ-гейт, репресиите срещу хора, критикуващи властта, в това число и журналисти, критично ниското доверие в държавното обвинение и пр. Приятелите и ортаците може да са му скъпи, но собственият му задник му е по-скъп. Слоновете, на които се крепи държавното обвинение, не са върховенството на закона, а зависимостите. Между кукловоди и кукли. Ударът срещу Ветко Арабаджиев е закъснял, но приятен за окото. Обслужено е дори чувството на завист, така популярно по тези земи. От Арабаджиеви властта и нейните представители са взели достатъчно. Но когато възникне проблем – са нужни жертви. Ветко този път е с късата клечка. Да се готвят… Това е главното послание. Няма как да не ни мине през ума, че ако дори половината от 10-те намерени милиона, бяха разпределени „правилно“, днес Ветко и Маринела щяха да леят шампанско и чер хайвер някъде във Франция, а ченгетата и прокурорите да се ровят в офисите на техен клонинг. Такъв е животът. Животът в България.  ", "date": "2018.09.03", "title": "Гърмящи червени куфарчета. Защо акулата Цацаров захапа Ветко сега"}
{"url": "http://www.classa.bg/%D1%81%D0%B2%D1%8F%D1%82/item/386665-%D0%BA%D1%80%D0%B0%D0%B9-%D0%BD%D0%B0-%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%BC%D0%B0%D0%B9%D0%BA%D1%8A%D0%BB-%D0%B4%D0%B6%D0%B5%D0%BA%D1%81%D1%8A%D0%BD-%D0%B5-%D1%83%D1%87%D0%B0%D1%81%D1%82%D0%B2%D0%B0%D0%BB-%D0%B2-%D0%B5%D0%BF%D0%B8%D0%B7%D0%BE%D0%B4-%D0%BD%D0%B0-the-simpsons", "text": "Създателят на популярния анимационен сериал \"Семейство Симпсън\", Мат Грьонинг, най-накрая е разкрил, че починалият \"Крал на попа\" Майкъл Джексън, е участвал в един от епизодите на прочутата анимационна комедия.   В главата \"Татко е луд\" (1991), Омир е приет в психиатрична болница, където се среща с човек, който твърди, че е Майкъл Джексън, като гласът на този герой е много подобен на този на певеца. Но никога не е било известно със сигурност дали в действителност \"Кралят на попа\" е участвал в този епизод, още повече, че в надписите на края името му не се появява.   Но тази седмица в австралийската програма \"The Weekly\" Грьонинг приключи с мистерията, потвърждавайки, че Джаксън наистина е дублирал този герой. Освен това той каза, че самият певец е поискал от създателя на \"The Simpsons\" да участва в анимираните серии. Той съобщи, че един ден е получил телефонно обаждане от \"Краля на попа\", с предложение да даде гласа си на някой от героите на анимацията. Грьонинг си помислил, че това е шега и затворил.   \"Той се появи в серията, не искаше да го има в надписите заради договора с неговата звукозаписна компания\", обясни той. \"Така че, когато дойде време за песните, Джаксън доведе двойник, който пееше много подобно на него. И той беше там, гледаше този човек, страшно изнервен, че трябва да имитира Майкъл Джексън пред самия него\", заяви Грьонинг.", "date": "2018.09.03", "title": "Край на мистерията: Майкъл Джексън е участвал в епизод на \"The Simpsons\""}
{"url": "http://www.classa.bg/%D1%81%D0%B2%D1%8F%D1%82/item/386666-%D1%81%D1%82%D0%B8%D0%B2-%D0%B4%D0%B6%D0%BE%D0%B1%D1%81-%D0%BF%D1%80%D0%B8%D0%BD%D1%83%D0%B4%D0%B8%D0%BB-%D0%B4%D1%8A%D1%89%D0%B5%D1%80%D1%8F-%D1%81%D0%B8-%D0%B4%D0%B0-%D0%B3%D0%BB%D0%B5%D0%B4%D0%B0-%D1%81%D0%B5%D0%BA%D1%81-%D1%81%D1%86%D0%B5%D0%BD%D0%B8-%D1%81-%D0%BC%D0%B0%D1%89%D0%B5%D1%85%D0%B0%D1%82%D0%B0-%D0%B9", "text": "Лиза Бренън-Джобс, най-голямата дъщеря на съоснователя на Apple, Стив Джобс, продължава да споделя спомените си за известния си баща. Те са събрани в нова книга, фрагменти от която тя сподели с аудиторията. Този път журналистката, на 40 години, е признала, че баща й я принудил да присъства на интимни сцени между него и мащехата й, когато е била на 9 години, съобщава The New York Times.   Според Лиза, Джобс целунал и погалил новата си жена по гърдите, докато забранявал на дъщеря си да излезе от стаята. В резултат на това тя е била принудена да остане на мястото си и да гледа настрани.   \"Остани тук, имаме семеен момент, важно е да се опитаме да бъдем част от това семейство\", спомня си Бренън-Джобс думите на баща си.   В допълнение, дъщерята на гения от Силиконовата долина казва, че на смъртния си одър, Стив Джобс й казал че мирише на тоалетна. Лиза също е заявила, че баща й никога не й давал допълнителни пари, но едва сега разбира, че той се опитвал да я научи, че парите може да я съсипят.   Според Лиза, баща й никога не е показал сексуално внимание към нея. В същото време, майката на журналистката, Крисан Бренън, заяви, че Джобс многократно осмивал любовните афери на дъщеря си и се шегувал по сексуалните въпроси.   Лиза Бренън-Джобс е родена, когато родителите й са били на 23-годишна възраст. В продължение на години, Джобс отричал бащинството и до 7 години Крисан отглеждала дъщеря си като самотна майка, на социални помощи и от време на време с работа. Като наследство Джобс остави на дъщеря си няколко милиона долара, пари, които Лиза използва, за да подпомага майка си.", "date": "2018.09.03", "title": "Стив Джобс принудил дъщеря си да гледа секс сцени с мащехата й"}
{"url": "http://www.classa.bg/%D1%81%D0%B2%D1%8F%D1%82/item/386667-%D0%BF%D1%83%D1%82%D0%B8%D0%BD-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BA%D0%B0%D0%BA%D0%B2%D0%BE-%D0%BB%D0%B8%D0%B4%D0%B5%D1%80%D1%81%D0%BA%D0%BE-%D0%BA%D0%B0%D1%87%D0%B5%D1%81%D1%82%D0%B2%D0%BE-%D0%BC%D1%83-%D0%B5-%D0%BF%D0%BE%D0%BC%D0%BE%D0%B3%D0%BD%D0%B0%D0%BB%D0%BE-%D0%B4%D0%B0-%D1%83%D1%81%D0%BF%D0%B5%D0%B5", "text": "В обръщение към децата от детския научен парк в Сочи, „Сириус\", руският президент Владимир Путин разкри един от навиците, които са му помогнали да конкретизира целите си, лично и професионално.   \"Аз съм свикнал да анализирам не това, което води до успех, а това, което ми пречи да постигна добри резултати\", каза той в първия ден от учебната година в Русия, в отговор на запитване за неговите лидерски качества, според TASS.   По мнение на руския лидер, напредъкът ще бъде по-сигурен и по-бърз, ако успееш да развиеш навика да гледаш на себе си критично, и по време на работа, и в живота като цяло, както и да се идентифицират, разберат и премахнат бариерите пред постигането на успех.   Въпреки това, президентът не пожела да влезе в подробности за това, което счита за свои \"големи постижения\". \"Това го определям за себе си, но няма да говоря публично за това, докато не съм готов\", каза той.", "date": "2018.09.03", "title": "Путин разкрива какво лидерско качество му е помогнало да успее"}
{"url": "http://www.classa.bg/%D1%81%D0%B2%D1%8F%D1%82/item/386668-%D1%81%D0%B0%D1%89-%D0%B0%D0%BD%D1%83%D0%BB%D0%B8%D1%80%D0%B0%D1%82-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-300-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-%D0%B2-%D0%BF%D0%B0%D0%BA%D0%B8%D1%81%D1%82%D0%B0%D0%BD", "text": "САЩ са взели окончателно решение да се отмени предоставянето на 300 милиона долара на Пакистан, предназначени да помогнат на страната в провеждането на антитерористични операции, каза Кони Фокнър, говорител на Министерството на отбраната на САЩ, пред Ройтерс.   Според агенцията, след обнародването на новата стратегия на президента Доналд Тръмп в Югоизточна Азия, са били замразени в общо 800 милиона долара помощ за Пакистан. Така по-рано тази година правителството на САЩ отказа да отпусне над 500 милиона долара на Исламабад и сега реши да направи същото с още 300 милиона.   Според Фокнър решението се дължи на липсата на убедителни действия от страна на пакистанските власти, които да демонстрират ангажимента им да се борят с бунтовниците.   \"Поради липсата на решителни пакистански действия за подкрепа на стратегията в Южна Азия, останалите 300 милиона са били препрограмирани\" обяви, Фокнър, добавяйки, че тези средства ще бъдат използвани за други \"извънредни приоритетни задачи\", ако бъдат одобрени от Конгреса.   Държавният департамент на САЩ също обяви, че Вашингтон няма да направи допълнителен принос в Агенцията на ООН за бежанците на ООН (UNRWA).   \"Когато направихме вноска от 60 милиона долара през януари, ясно дадохме да се разбере, че Вашингтон вече не е готов да поеме много несъразмерната тежест на разходите за UNRWA, които сме правили в продължение на много години\", се казва в документа.   На 17 август, Държавният департамент на САЩ обяви в изявление своето решение да пренасочи 230 милиона щатски долара, предварително разпределени за стабилизационните фондове в Сирия, към други \"ключови приоритети на външната политика\".   Според доклада това решение е взето предвид \"вече значителния военен и финансов принос на САЩ досега\" на територията на Сирия.", "date": "2018.09.03", "title": "САЩ анулират предоставянето на 300 млн. долара за борба с тероризма в Пакистан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386669-%D0%B1%D0%B0%D0%BD%D0%BA%D0%B8,-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D1%81%D0%B4%D0%B5%D0%BB%D0%BA%D0%B8-%D0%B8%D0%B7%D0%BF%D0%BB%D1%83%D0%B2%D0%B0%D1%82-%D0%BF%D0%BE-%D1%81%D0%BB%D1%83%D1%87%D0%B0%D1%8F-%E2%80%9E%D0%B2%D0%B5%D1%82%D0%BA%D0%BE%E2%80%9C,-%D0%BF%D0%BE%D1%87%D0%B2%D0%B0-%D0%B7%D0%B0%D0%BC%D0%B8%D1%82%D0%B0%D0%BD%D0%B5", "text": "Пребиваващият във Франция Вълчо Арабаджиев-баща, известен като Ветко, е поискал споразумение с прокуратурата. Той обещал съдействие и имена, свързани с прането на пари, укриването на данъци и източването на ДДС. В замяна щял да запази от публичност политици, замесени в компрометиращи сюжети. Имал достатъчно доказателства. Това съобщиха за Фрог нюз източници, близки до разследването, пожелали анонимност. Според тях най-вероятно прокуратурата ще намали натиска върху фирми и лица, които засягат пряко семейство Арабаджиеви. Самите босове ще останат в сянка. Като гаранция, че бизнесменът ще изпълни своята част от договорката, обвинението засега няма да иска сваляне на „червената бюлетина“ за издирването му от Интерпол. Засекретяването на делото от Специализирания съд е предизвикано от разкрития за връзките на бизнесмена с политици и банки, които са му отпускали щедри кредити. Става дума за две частни и една държавна финансова институция, която е гарантирала предоговаряне на дълговете към първите две преди два-три месеца. В схемата са имената на известни бизнес дами и скандален политик-мултимилионер. (За тях ще стане дума в следваща публикация.) В началото на сделката за купуване на хотел „Кемпински – Зографски“ Арабаджиев е преговарял с руската Внешторг банк (ВТБ) с посредничеството на братята Милен и Георги Велчеви, но условията на руснаците са се видели неподходящи на бизнесмена от Пловдив. След покупката в управлението на хотела са влезли съпругата на Ветко – Маринела, – като изпълнителен директор и дъщерите им Александра Стайкова и Златомира Арабаджиева, като членове на Съвета на директорите. Щерките днес не се споменават от прокуратурата. Още преди няколко дена стана ясно, че ще има преговори между държавното обвинение и Ветко Арабаджиев. Издаде се зам.-главният прокурор Иван Гешев, който пред журналисти заяви, че „оперативна информация се събира по случая от януари месец“. Твърдението е абсурдно на фона на хвалбите на Гешев, че са намерени над 10 милиона в кашони, кутии от обувки и куфари. Ако за 7-8 месеца са „спастрени“ толкова милиони, колко ли са милионите натрупани през последните десетина години? Пеевските медии през това време са съобщавали за разследване срещу Арабаджиев за източване на ДДС за над 100 млн лева. Нито една институция обаче не си е мръднала пръста да провери за какво става дума. Нито за помпозните и скъпарски празненства в Сен Тропе и авто парка от луксозни и поръчкови автомобили за над 10 милиона, както обяви отново Гешев. Странно е и твърдението на Гешев, че нямало сигнал за злоупотреби със средства по време на европредседателството. Известно е, че министърът по домакинството на Съвета на Европа в София Лиляна Павлова избра именно хотел „Маринела“ на Арабаджиеви за настаняване и много от мероприятията с участие на гостите от Брюксел. Излиз че кешовите над 10 милиона са „придобити“ извън постъпленията на милиони от държавната хазна от януари до края на юни 2018 г. Стана ясно също, че синът му е пуснат о ареста срещу гаранция от 20 хил лева. Тя изглежда малка на фона на гръмките изявления на зам.-главния прокурор Иван Гешев отпреди дни за фантастични разкрития, далавери, злоупотреби и т.н. Дали Гешев си е правил ПР и е преувеличил силно вината на Арабаджиеви?     Прокурор Пейчинов от спецобвинението пък заяви, че има и данъчни престъпления, свързани с фирма “Виктория груп ВМ”. Тя е управлявана от дъщерите на бизнесмена. Именно тяхната фирма реализира сделката по закупуване на „Кемпински хотел Зографски“ през 2014 г. Пейчинов обаче не споменава нищо за разпити или задържане на дъщерите. Споменава обаче престъпления с извършване на саниране от фирми. Именно санирането бе голяма гордост на Лиляна Павлова през последните две години. Името й обаче не се споменава. Магистрати се шегували, че Павлова ще бъде само „коментатор“, както и по разследването на катастрофата с автобус край Своге, където спорният участък е построен именно при нейното ръководство на регионалното министерство. Из бизнес и политическите среди продължава да се коментира версията, че Ветко Арабаджиев е ударен от прокуратурата, за да се прикрие нещо друго, много по-голямо. Свързано с обществените поръчки за строеж на пътища и някои участници в процеса, например.  ", "date": "2018.09.03", "title": "Банки, политици и сделки изплуват по случая „Ветко“, почва замитане"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386661-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BA%D0%BE%D1%81%D1%82%D0%BE%D0%B2-%D0%B2-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-9-%D0%BC%D0%B5%D1%81%D0%B5%D1%86%D0%B0-%D0%B4%D0%B2%D0%B0-%D0%B8%D0%B7%D0%B1%D0%BE%D1%80%D0%B0,-%D0%B5%D0%B4%D0%B8%D0%BD-%D0%BF%D0%BB%D0%B5%D0%B1%D0%B8%D1%81%D1%86%D0%B8%D1%82", "text": "В началото на ноември т.г. в САЩ ще се гласува за част от Сената и за Камарата на представителите, в края на май 2019 г. - в ЕС - за Европейски парламент Двата избора са отдавна известни. В началото на ноември т.г. в САЩ - за част от Сената и за Камарата на представителите. В края на май 2019 година - в ЕС - за Европейския парламент. И единият и другият избор си имат всеки своето значение и политическа тяжест. Първият - за хода на мандата на президента на САЩ и цялостната политика на страната. Другият - за дейността на европейската комисия и съответно политиката на ЕС. Няма нито юридическа, нито традиционна или каквато и да било друга връзка, или зависимост, между тези избори. Така беше досега. Без да е открито обсъждан проблемът, без дори някой да е заявил, в САЩ, или в Европа, че се преследва такава цел, пред очите ни се оформя съвсем ново положение. Първият избор, оставайки си формално \"американска работа\", и вторият, който си пази лицето на \"европейска работа\", са на път \"да се слеят\" в едно. Провеждани всеки на терена си, американските и европейските избори има изгледи да се превърнат в един, небивал в политическата история на Запада, плебисцит. Процесът започна с президентските избори в САЩ. В паметта на всички е заключението, че Доналд Тръмп спечели, защото съумя да се представи като изразител на недоволството на голяма част от избирателите от либералния модел на управление и политика в САЩ. Модел, който, особено в хода на последните две-три десетилетия, се осъществяваше при пълно съгласие между демократи и републиканци. Клинтън, баща и син - Буш, Обама, бяха все президенти с едно общо, либерално, политическо лице и практика. Победата на Тръмп демонстрира, че има в САЩ достатъчно на брой избиратели, които желаят друга политика и друг път. Логично се очаква, че изборите през ноември, ще се явят продължение на битката за президентския пост. Подръжниците на либералния модел ще търсят реванш, чрез който да преградят пътя на Тръмп към втори мандат и да подбудят у демократите надежда за нова успешна кандидатура за Белия дом. А по същество - да възстановят либералния модел на политика и управление от двете партии. Новото се ражда в последните седмици и месеци в Европа. То не идва на празно място. В последните две-три десетилетия, особено след споразуменията от Маастрихт, в редица страни членки на ЕС се изявяваха политически течения недоволни от либералната политика и управление, осъществявани без зачитане на националните интереси и традиции, както и на някои основополагащи елементи на европейската цивилизация и историческо наследство. Но това оспорване на либералния модел, осъществяван - както бе в САЩ - при спойка между представящи се за десни и леви /главно - ЕПН и ПЕС/, оставаше някак \"третостепенно явление\". И ето това е, което се променя пред очите ни. От маргинална, опозицията срещу  либералния модел на политика и управление се превръща в обществено течение с тяжест и потенциал за лансиране на друг социален модел. За момента, на осветената част от сцената са най-видими унгареца Орбан, италианеца Салвини, а срещу тях - французина Макрон, подкрепян с половин уста от германката Меркел. Но това е само началото. Ако нещата продължат, както са тръгнали, има голяма вероятност изборите за европейски парламент да се решат от противопоставянето, \"за\" или \"против\", либералния модел за политика и управление, осъществяван от \"дясно-левия\" съюз на управляващите в Брюксел и в ЕС като цяло бюрократи. В последния век, три пъти западното обществено мнение преживява моменти на спонтанно оспорване на господстващия модел на политика и на управление. Имам предвид годините непосредствено след края на първата и на втората световна война, както и тези след падането на берлинската стена, възстановяването на единството на Германия и разпускането на Варшавския договор, обявени за край на \"студената война\". И трите пъти, използващите либералния модел /подпомогнати във втория и третия случай и от \"съглашателството\" на съветската партийна бюрокрация/ не допускат да се извърви пътя до истинско критично оценяване от обществото на модела на политика и управление. Вместо това, всеки път се поднася поредно преразпределение на сферите на господство и влияние. И толкоз. Ще бъдем ли този път свидетели на нещо друго? Ще преживеем ли, ще участвуваме ли в гласувания, които, макар и разделени от океана и в рамките на половин година между тях, ще позволят на небивала маса от избиратели да изразят с вота си отношение към господстващия политически модел и система? Може би. Освен ако... Две са, струва ми се, засега опасностите, които може да попречат този от никого необявен, но все пак реален плебисцит, да се състои и да даде поне някои последици, произтичащи от вота на избирателите. Едната е в средите, които отхвърлят либералния модел, заради крайните увлечения по мондиализацията и пораженията, нанасяни по този път на националния идентитет и интереси. Дано в тези среди се запази мярката и прецени, че има в днешния свят и изключителни проблеми, които няма как да бъдат решени, ако се гледа и преценява само от \"националната камбанария\". И да покажат, че национализмът и интернационализмът могат да бъдат осъществявани рамо до рамо и ръка за ръка. Стига да има обща мисъл за човечеството и неговите истински интереси. Другата опасност може да дойде от средите на прилагащите в течение на последните десетилетия либералния модел на политика и управление. Били те леви или десни, вижда се, че няма особена разлика. Тези среди са срастнали под образа и модела на управляваща бюрокрация, и - животът го показва - са готови да направят много за защитата на така удобния, за интересите и съществуванието им, модел. Докъде - групи или личности от тези среди - ще отидат в действията си, за да се противопоставят на един, очертаващ се като неблагоприятен за интересите им, плебисцит? Или - може би - въпреки очакванията, мнозинство от избирателите от двете страни на Атлантика, ще манифестира една подкрепа на либералния модел, стъписвайки се пред неизвестностите, които носи категоричното му отричане?    ", "date": "2018.09.03", "title": "Владимир Костов: В следващите 9 месеца - два избора, един плебисцит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386662-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8-%D0%BD%D0%B0-%D0%BF%D1%80%D0%B0%D1%81%D0%B5%D1%82%D0%BE", "text": "Дивият Запад никога не би бил толкова див, ако в него се спазваше законът за личните данни – по стените на кръчмите нямаше да висят портретите на бандюгите с призив да бъдат заловени живи или мъртви. Егати скуката – да няма кого да застреля човек! Е, това поне обяснява защо всички опити у нас да се снима нещо като уестърн се провалят – трябва затворник да избяга през парадния вход, за да научим за събитието и да вземем да се оглеждаме дали случайно не минава по отсрещния тротоар. „Властта пази в дълбока тайна имената на 72-ма избягали” – твърди „СЕГА”. Защо? Елементарно – защото според обяснението на г-н Миладинов от Главната дирекция за изпълнение на наказанията, „няма писмено съгласие на лицата за предоставяне на такава информация”. Това даже Стивън Кинг и сценаристите на „Бягство от затвора” не могат да го измислят!  „ТРУД” също се вълнува от проблемите на правораздавателната ни система – „Апаш с 13 присъди осъди прокуратурата”. За навикналите на объркания словоред на българските вестници се налага да поясним – не прокуратурата е осъдила апаша, а той – прокуратурата. Единственото, което можем да кажем в защита на обвинителите е, че все пак са успели да намалят исканата от клиента си сума от 25000 на 2500 лева. Все пак – друго си е да си с юридическо образование! В помощ на начинаещите прокурори трудовият всекидневник е отделил цяла страница за зодиакалните особености на престъпниците – близнаците, например, „Отегчават жертвата до смърт” – в смисъл, „просто не приемат никого достатъчно сериозно, за да си направят труда да го убиват”, девите „не страдат от угризения”, скорпионите обаче са „манипулативни садисти”, а от рибите трябва да се бяга колкото се може по-бързо – те „режат гърло с ножа за хляб”! „МОНИТОР” засяга не по-малко мрачната тема за дереджето на българския футбол откъм страната, която най-много вълнува футболните деятели – „Младите български играчи не са конкурентни на европазара”. В смисъл – не се харчат. Има предлагане, няма търсене и цените падат! Сякаш става дума не за нашите деца, а за недохранени бройлери. В навечерието на големи църковни празници „ТРУД” се старае да поддържа настроението на читателя високо – обръщаме на последната страница и с възторг прочитаме, че „Голяма Богородица възпява любимите си места за секс”! Слава Богу, след прочитането на по-дребните буквички става ясно, че всъщност се отнася за Мадона, която била имала кръгла годишнина ден след празника. Изморени от силни усещания прехвърляме почти с безразличие новините за дребните отмъщения на дребнави душици, добрали се до информационните канали. „Зет изяде прасето на тъща си” – държи да ни съобщи „ТРУД”. Зетят очевидно е бил юнак, защото, ако се вярва на дописката, прасето е било стотина кила, крадецът бил разкрит „след броени часове” от полицията, а междувременно животното било вече почти изядено! По-изтънчено е отмъщението на анонимен неудачник от неизвестна националност, прославено от „МОНИТОР” – „Отхвърлен любовник избяга с тоалетната чиния на бившата” – твърди съвсем сериозно изданието и дори публикува снимка на дупката в пода, останала след миризливото отмъщение. Имаше една древна традиция за употреба на непотребни вестници, но напоследък нещо поотмря – може би заради промоциите на една друга хартия, неизцапана с вестникарско мастило…", "date": "2018.09.03", "title": "Личните данни на прасето"}
{"url": "http://www.classa.bg/%D1%81%D0%B2%D1%8F%D1%82/item/386663-%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8%D1%82%D0%B5-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0%D1%82,-%D1%87%D0%B5-%D0%BF%D0%BB%D0%B0%D0%BD%D0%B5%D1%82%D0%B8%D1%82%D0%B5-%D0%BE%D0%BA%D0%B5%D0%B0%D0%BD%D0%B8-%D1%81%D0%B0-%D0%BE%D0%B1%D0%B8%D1%82%D0%B0%D0%B5%D0%BC%D0%B8", "text": "Съвременната астрофизика не се ограничава до оценката колко екзопланети могат да бъдат богати на вода. Компютърният модел, разработен в Съединените щати, прогнозира колко от тези \"водни светове\" могат да възникнат и да се поддържат за повече от един милиард години.   Авторите на този модел са Едуин Кайт и Ерик Форд, съответно от университетите в Чикаго и Пенсилвания. Тяхно наскоро публикувано проучване твърди, че животът може да съществува в много скалисти планети, които са \"много по-различни от Земята: някои от тях могат да бъдат напълно покрити с океани вода, стотици километри дълбоки\", съобщава интернет страницата на университета. Един от основните фактори, които те оценяват, е колко стабилна е системата, образувана от скала и течност. Химията на океана, сборът от положителни заряди, филтрирани от планетарната кора, натрупването на въглероден диоксид и т.н. също били взети под внимание. Според изчисленията, около 10% от този клас планети могат да поддържат живот.   \"Това наистина отхвърля мисълта, че има нужда от клонинг на Земята, т.е. планета с твърда земя и плитък океан\", каза Кайт. Освен това се разкрива, че тези планети - океани могат да бъдат на оптимално място за обитаване за по-дълъг период, отколкото предварително учените считаха.   Повече от хиляда симулации са довели двамата изследователи до тези заключения. Те тръгнали от идеята, че звездите трябва да са като нашите, но резултатите са оптимистични и за червените звезди джуджета. Изследователите смятат, че планетите системи на червени джуджета са обещаващи кандидати за съществуването на живот, тъй като този вид звезди стават по-ярки много по-бавно от слънцето, така че животът има много по-дълго време, за да започне.", "date": "2018.09.03", "title": "Астрономите потвърждават, че \"планетите океани\" са обитаеми"}
{"url": "http://www.classa.bg/%D1%81%D0%B2%D1%8F%D1%82/item/386664-%D0%BA%D0%BE%D1%80%D0%B0%D0%B1-%D0%BF%D1%80%D0%B8%D0%B7%D1%80%D0%B0%D0%BA,-%D0%B1%D0%B5%D0%B7-%D0%B5%D0%BA%D0%B8%D0%BF%D0%B0%D0%B6-%D0%B8-%D1%82%D0%BE%D0%B2%D0%B0%D1%80,-%D1%81%D0%B5-%D0%BF%D0%BE%D1%8F%D0%B2%D0%B8-%D0%BD%D0%B0-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D0%B8%D1%80%D0%BC%D0%B0", "text": "Мистериозен кораб контейнеровоз, без екипаж и товар на борда, се заби в бирманския бряг край местността Тонгва в района на Янгон, предаде Мианмар Таймс, цитирайки полицията.   Корабът, който носи името Sam Ratulangi PB 1600, е бил видян за първи път във вторник от рибари, на около 11 километра от село Тама Сейта, според полицията на Тонгва.   Размерът на кораба е огромен: дължина 177 метра ширина 28 метра и тегло 26,5 тона, според медиите.   Когато, два дни след първото полицейско съобщение, офицери от военноморските сили и военен персонал се качили на борда на кораба, \"те не намериха екипаж или товари в него\", каза регионалният депутат Янгуун Ни Вин. \"Беше доста изненадващо да се появи такъв голям кораб в нашите води\", каза той.   Генералният секретар на независимата федерация на морските навигатори в Бирма, заяви, че корабът все още е в работно състояние. \"Според мен корабът е бил изоставен наскоро \", каза той, добавяйки, че \"трябва да има причина\" за да бъде изоставен.   Според Maritime Telegraph, корабът е построен през 2001 г. като контейнеровоз и плава под индонезийски флаг. Съобщено е, че през 2009 г. корабът е изчезнал в Южнокитайско море.", "date": "2018.09.03", "title": "Кораб-призрак, без екипаж и товар, се появи на бреговете на Бирма"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386660-%D1%81%D1%82%D0%B0%D0%BD%D0%B8%D1%81%D0%BB%D0%B0%D0%B2-%D0%B2%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8%D1%82%D0%B5-%D1%81%D0%B0-%D0%B3%D0%BE%D1%80%D0%B4%D0%BE%D1%81%D1%82%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2,-%D0%BD%D0%BE-%D1%81%D1%82%D0%B0%D0%BD%D0%B5-%D0%BB%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2%D0%B8%D0%BD%D0%BE%D0%B2%D0%BD%D0%B8-%D1%81%D0%B0-%D0%BE%D1%82-%D0%B1%D1%81%D0%BF", "text": "Димчо Михалевски през 2011 г. нарече участъка на „Тракия“от Оризово до Стара Загора „магистрала върху пепел“, припомни той   - От БСП поискахте оставката на премиера Борисов за ужасната катастрофа край Своге, при която загинаха 17 души, от ГЕРБ ви отговориха, че за лошия път е виновно правителството на Орешарски, съставено с мандат на социалистическата партия. Какъв е вашият коментар, г-н Владимиров? - Първо искам да изразя съболезнованията си на близките на загиналите в този ужасен инцидент и да пожелая бързо оздравяване на пострадалите.  Обществената поръчка за този път е сключена през 2011 г., върнете се, кой е бил министър-председател, кой е бил министър и кой е сключил договора за изпълнение, с който е построен пътят. Пътят е пуснат в експлоатация през декември 2016 г. , вижте кой е бил министър и министър-председател. На премиерския стол е седял Бойко Борисов, а не Пламен Орешарски, а фирмата изпълнител е една от любимите на властта. Не е толкова важна, обаче фирмата, която е построила пътя. Важно е, че контрольорът е позволил отсечката да бъде пусната в експлоатация, въпреки че мантинелата не е поставена правилно и асфалтовото покритие е некачествено. Поне така повтарят експертите вече няколко дни. - Как ще се раздели отговорността за днешното състояние на пътищата, като се има предвид, че в последните 15 години са управлявали кабинети, както доминирани от ГЕРБ, така и от БСП, а също и служебни правителства? - ГЕРБ управлява страната вече почти непрекъснато 10 години. Редно е да кажем, че една от основните точки в политическата им програма е строителството и ремонта на пътища. Пътищата и магистралите са гордостта на премиера Борисов, но след като се случи някой инцидент гордостта се забравя и винаги са  виновни Станишев и Орешарски. 10 години откакто Борисов управлява страната и все някой друг му е виновен за всичко. Със сигурност има некачествени пътища построени и преди него, но нека си спомним магистрала „Тракия“ в участъка от Оризово до Стара Загора. За този участък колегата Димчо Михалевски, светла му памет, направи един монументален труд през 2011 г. Тогава той нарече този участък „магистрала върху пепел“, защото пътя се строеше буквално върху пепел и неустойчиви материали. Друг фрапиращ пример за некачественото строителство на ГЕРБ е АМ „Люлин“, която се ремонтира постоянно, откакто е построена. Стотици малки пътища и отсечки, които бяха построени с пари от обществени поръчки се рушат, но това е гордостта на правителството и те  защитават близките си фирми докрай.  Лошото е, че корупцията на най-високо ниво в политиката вече убива, това трябва да бъде разбрано от хората, защото не е популизъм, а жестоката истина. При Своге загинаха 17 души, всеки ден чуваме за десетки ранени и поне един загинал на пътя. Това не е само заради несъобразената скорост, а и заради корупцията при строителството на пътища през последните 10 години. Няма пътна отсечка, на която да няма поне няколко паметника на загинали на пътя, има такива, които са превърнати в гробища. АПИ и МРРБ знаят за тях, всички българи всеки ден чуваме за тях, но не се предприема нищо. По – лесно е да се обвинят шофьорите. Всъщност това не е нещо ново за управляващите, винаги им е виновен някой друг. Обикновено виновни са клошари, шофьори, машинисти, дребни чиновници, но никога те. Управляващите са безгрешни и с цената на всичко се опитват да го покажат. Само че тяхната безгрешност и арогантност продължават да убиват и да обезлюдяват родината ни. - Като политик с дългогодишен опит, бяхте зам.-кмет на Перник, депутат в 42-я парламент, член на Изпълнителното бюро на БСП, как си обяснявате факта, че страната влиза от скандал в скандал, а доверието към правителството от една страна и рейтингът на най-голямата опозиционна сила – БСП, запазват нивата си? Както и разликите ГЕРБ – БСП от около 3 - 4%. - Невинаги социологическите проучвания показват истинските нагласи на хората, но е факт, че в големите градове управляващите все още запазват своята подкрепа, защото тям хората са традиционно десни. Каквото и да направи БСП за тях, много от тях никога няма да променят своите убеждения. Виждаме обаче, че тенденцията в много населени места се обръща и хората припознават левицата като алтернатива на сегашното управление, защото и нашата политика се промени.  - Във „Визия за България“ се предвижда доизграждане и обновяване на републиканската пътна мрежа, как ще стане това на фона на задълбочаващата се криза за квалифицирани работни места? - Основната ни задача в тази част от регионалното развитие е да развием устойчива, балансирана и ефективна транспортна система в услуга на хората и бизнеса. Квалифицираните кадри за работа  в изглаждането на пътища наистина са проблем, но по-голям проблем е корупцията в изграждането на пътищата. При едно целесъобразно разходване на средства, намаляване на кражбите на средства и материали до минимум, влагането на качествени материали в пътищата всичко ще се промени в положителна посока. - Какви са преференциите за малкия бизнес, които предвиждате с оглед развитие на изостаналите райони? - Във „Визия за България” сме отразили, че страната ни се нуждае от икономически растеж, базиран на потребление и износ. В момента България изнася основно суровини и продукция с ниска добавена стойност, като 80% от износа се реализира от 40 фирми при над 420,000 регистрирани по ДДС. За да стимулираме работата на бизнеса сме предвидили: намаляване на административните пречки пред бизнеса, изкореняване на корупцията, подобряване на инфраструктурата, поддържане на стабилна политическа среда, подобряване работата на администрацията и съдебната система. Това не са просто празни думи, написани от нашите експерти, тези мерки са обсъдени с представители на бизнеса у нас, с хора притежаващи микро и малки предприятия. Това е основата, от която трябва да започнем.За малкия бизнес са предвидени по смисъла на Закона за корпоративното подоходно облагане,преференции от „Местни данъци и такси“ за първите пет години от съществуването на нова стопанска единица, целеви инвестиционен фонд за малки и средни предприятия осигуряващ безлихвени заеми. Заложили сме тези мерки, защото подпомагането на хората, които имат идеи за развитие на собствен бизнес е изключително важно, а банките не им отпускат пари. Тук идва парадокса, със заем от банка, включително и ББР може да се сдобие, човек който има пари. Няма как човек, който иска да започне собствен бизнес да вземе заем от банка като юридическо лице, защото няма пари. Нали точно за това бе създадена ББР? Но изпълнява ли тя функциите и задълженията си е съвсем друг въпрос. За малките земеделски стопани сме предвидили: Финансиране изграждането на мрежа от фермерски пазари, намаляване административната тежест за достъп до пазара на малките ферми, усъвършенстване на БДС с приоритет българското производство, нулеви ставки на ДДС за храни, изработени само от естествени суровини, без следи от консерванти, заместители и подобрители. - Какво ще представлява новият Национален фонд за сближаване между регионите и откъде ще идват средствата в него? - Ако искаме да дадем ефективно решение на проблеми като доходи, качество на образование, качество на здравеопазване  следва да обърнем нашата политика през регионите. Не можем да търсим ефективен растеж на доходите на Видин, ако го сравним със София. Колкото и пари да налива държавата там, не би могъл да се очаква голям ефект. Много по-реалистично е да сравним Видин с Плевен например, а след това в следващите 5 – 7 години целият Северозападен регион да гони конвергенция с останалите региони, включително и София. Затова наш основен приоритет е подкрепа за най-изостаналите региони в страната. Тези райони ще могат да се възползват от нов „Национален фонд за сближаване между регионите“. Цел за този фонд е той да се съсредоточи във финансиране на онези инвестиции в изостаналите региони, които водят до сближаване и постепенни реформи, включително в области като образование, местен капацитет и добро управление.  Средства за такъв фонд има и сега, само че те се разпределят чрез постановления и не влизат в бюджета. Две години поред се дават по 2 млрд. лв. за саниране, такова наистина е нужно, но санирането в България е най-малкото некачествено, тези средства могат да се дадат на регионите, за да бъдат ползвани а тяхното развитие. Още 2,5 млрд. лв. са раздадени с постановления за кризисен ПР на кабинета. Средства ще дойдат и от правилното разходване на еврофондовете, връщането на парите от сивата икономика в реалната и печалбите от социалните предприятия, създаването на които е предвидено във Визията.", "date": "2018.09.03", "title": "Станислав Владимиров: Магистралите са гордостта на Борисов, но стане ли инцидент - виновни са от БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386656-%D1%81%D0%B2-%D0%B4%D1%8F%D0%BA%D0%BE%D0%BD%D0%B8%D1%81%D0%B0-%D1%84%D0%B8%D0%B2%D0%B0", "text": "    За тази светица споменава Апостол Павел в посланието си до Римляни.  ( ). * Селището Кенхрея било корабно пристанище в Коринт.  ", "date": "2018.09.03", "title": "Св. дякониса Фива"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386657-3-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "590 г. - Григорий I е избран за римски папа.     1189 г. - Ричард Лъвското сърце е коронован за крал на Англия в Уестминстър.   1260 г. - Води се Битката при Айн Джалут.   1783 г. - Подписан е Парижкият мир между Великобритания и 13 нейни северноамерикански колонии, с който се слага край на Американската война за независимост.   1791 г. - Френското законодателно събрание приема първата френска конституция.   1877 г. - Руско-турска война (1877-1878). Битката при Ловеч. Руските войски превземат града за втори път.   1877 г. - Руско-турска война (1877-1878): Румънският княз Карол I е назначен за главнокомандващ на руско-румънските части при Плевен.     1878 г. - Край бреговете на Англия потъва корабът \"Принцеса Алиса\", в резултат на което загиват 645 човека.   1901 г. - Четници на Яне Сандански и Христо Чернопеев отвличат протестантската мисионерка мис Елен Стоун и бременната Катерина Цилка за откуп от 100 000 щатски долара.   1903 г. - Вселенският патриарх Йоаким III с послание настоява Турция възможно най-бързо да потуши въстанието и да възстанови реда в Македония.   1905 г. - В Барселона по време на военноморски парад при бомбен взрив загиват около 30 човека.   1914 г. - Започва понтификата на папа Бенедикт XV.   1916 г. - Първата световна война: В битката при Кочмар и Гешаново конната дивизия на ген. Иван Колев удържа бляскава победа над румънските армейски части.   1925 г. - Над Охайо претърпява катастрофа американският дирижабъл Шенъндоу, който е първият летателен апарат с хелий.   1939 г. - Втора световна война: Франция, Великобритания, Нова Зеландия и Австралия обявяват война на Нацистка Германия.   1941 г. - В концлагера Освиенцим е използван за първи път отровният газ Циклон Б.   1943 г. - Втората световна война: Италия подписва споразумение за спиране на огъня с Антихитлеристката коалиция.   1944 г. - Министър-председателят Константин Муравиев спира изпълнението на всички смъртни наказания в България.   1944 г. - Холокост: Ане Франк, момичето което води дневник за Втората световна война, е качено заедно със семейството си на последния влак за концентрационния лагер Аушвиц.   1954 г. - САЩ въвеждат смъртно наказание за шпионаж в мирно време.   1963 г. - В София е открит Българският национален киноцентър.   1971 г. - Катар получава национална независимост.   1974 г. - В Пловдив се открива XXX юбилеен международен мострен панаир.   1974 г. - Създадена е гръцката социалдемократическа партия ПАСОК.   1976 г. - Космическия кораб Викинг 2 каца на Марс и предава първите цветни снимки на повърхността на планетата отблизо.   2004 г. - Терористичен акт в Беслан: Кризата приключва със смъртта на 344 души, повече от половината деца. Други 180 са обявени за безследно изчезнали.    ", "date": "2018.09.03", "title": "3 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386658-%D0%BD%D1%84%D1%81%D0%B1-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0-%D0%BF%D1%80%D0%BE%D1%82%D0%B8%D0%B2-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D1%80%D0%B0%D0%B4%D0%B5%D0%B2,-%D0%BD%D0%B0%D0%BD%D0%BA%D0%BE%D0%B2-%D0%B8-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B8", "text": "Остра декларация на НФСБ срещу кадровата политика на ГЕРБ и удължаване с трети ден на \"съспенса\" около бъдещето на управляващата коалиция - това е резултатът от двудневната среща на централното ръководство на партията на Валери Симеонов. Депутатите на НФСБ декларират, че ще гласуват против оставките на тримата министри Валентин Радев, Николай Нанков и Ивайло Московски. \"На кой нормален човек не му е ясно, че с въпросните уволнения министър-председателят цели бързо погасяване на общественото недовоство и опазване на личния рейтинг?\", се казва в декларацията на НФСБ. От партията на вицепремиера Симеонов обвиняват Бойко Борисов в \"едноличен стил на управление по отношение на кадрите, който не е съгласуван с коалиционните партньори и е в противоречие с коалиционното споразумение\".     \"Трескавата смяна на ръководни кадри ликвидира държавността и нанася тежък удар върху възможността за изпълнение на коалиционната програма. Нелогичната смяна на министри, заместник-министри и държавни служители създава професионален дефицит и бойкотира изпълнението на програмата\", се казва в писмото на Симеонов. \"Смяната на министри, без каквото и да било основание, често дори без елементарна човешка логика, създава чувство на несигурност сред останалите членове на Министерски съвет, тъй като въпросните уволнения не са в резултат на несправяне с работата, а от случайни инциденти, маргинални режисирани протести или недоказани обвинения... Еднолично провежданата кадрова политика на отстраняване на отговорни професионалисти без аргументи и по причини, несвързани с тяхната работа, създават чувството на несигурност и страх сред техните колеги в МС и в държавната администрация като цяло. Това предопределя назначаване на страхливи и изпълнителни „калинки\", посочват още коалиционните партньори на ГЕРБ. Описани са серия от кадрови смени в кабинета и Народното събрание, вкл. оставката на здравния министър Николай Петров, уволнението на Димитър Главчев, казуса около оставката на Делян Добрев, Теменужка Петкова, Бисер Петков (\"следващият \"оставчен\" от министър-председател в стремежа му да потуши поредния агресивен протест\"), зам.-социалния министър Росица Димитрова и трима кадри от Министерството на земеделието. \"В същото време, една друга министърка (Николина Ангелкова, б.р.) си направи селфита с известни хора в Холивуд по време на церемонията на връчване на Оскарите. На нея не й бе потърсена сметка с какви средства е летяла до САЩ и обществеността в крайна сметка не разбра коя е благотворителната фирма, поела разноските за това удоволствие\", казват съпартийците на Валери Симеонов. \"Политическото споразумение между нас и партньорите ни не беше с цел да избутаме някак си европредседателството, да понаместим партийните централи в квотните министерства, да се правим, че не забелязваме ширещата се корупция, лобизъм и беззаконие. НФСБ ще гласува против оставките на Нанков, Радев и Московски\", се казва в писмото. Въпросът дали НФСБ ще остане в \"коалициите\" (управленската и тази на \"Обединени патриоти\"), както и дали ще запази присъствието си в правителството, ще намери отговор на брифинг в понеделник, 3 септември.", "date": "2018.09.03", "title": "НФСБ ще гласува против оставките на Радев, Нанков и Московски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386659-%D0%BB%D0%B5%D0%BA%D0%BE-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%BE", "text": "Дядо влиза в избирателната секция, отива при един от членовете на комисията и пита:  – Мога ли да разбера дали жена ми е гласувала?  – Разбира се, сега ще видим. Да, ето тук се е  подписала. А какво, дядо, вие не живеете ли заедно?  – Не, тя умря преди 11 години, но всяка година идва да гласува. А аз все не мога да я засека…  ", "date": "2018.09.03", "title": "Леко предизборно.."}
{"url": "http://www.classa.bg/%D1%81%D0%B2%D1%8F%D1%82/item/386651-%D0%BD%D0%BE%D0%B2%D0%B8-%D0%B3%D1%80%D0%B0%D0%BD%D0%B8%D1%86%D0%B8-%D0%BC%D0%B5%D0%B6%D0%B4%D1%83-%D1%81%D1%8A%D1%80%D0%B1%D0%B8%D1%8F-%D0%B8-%D0%BA%D0%BE%D1%81%D0%BE%D0%B2%D0%BE", "text": "Ако границите между Сърбия и Косово бъдат поставени под въпрос, това ще пусне злия дух от бутилката. ЕС съзира взривоопасен заряд в новите предложения от Белград и Прищина,  които биха могли да се окажат заразителни.             Към дългия списък с външнополитически проблеми на ЕС се добави един нов, който създава истинско главоболие. Става дума за предложението на президентите Александър Вучич и Хашим Тачи за размяна на територии между Сърбия и Косово:: Една част от Северно Косово, където живеят предимно сърби, да бъде разменена срещу Прешевската долина в южната част на Сърбия, където живеят предимно етнически албанци. Това искане обаче крие взривоопасен заряд. Двете страни искат не просто да променят принадлежността на двете оспорвани области, а и това да стане по протежение на етническите линии.     Бившият специален пълномощник за бивша Югославия Карл Билд, британецът Пади Ашдаун и германецът Кристиан Шварц-Шилинг вече написаха протестно писмо до Върховната представителка на ЕС по въпросите на външната политика Федерика Могерини. В писмото те критикуват предложената сделка и обясняват, че \"дълготраен мир може да бъде постигнат само в едно мултиетническо общество\". Германското правителство също има резерви по отношение на предложението. Канцлерката Ангела Меркел подчерта, че териториалната цялост на региона трябва да се запази във вида, в който е била създадена. Външният министър Хайко Маас допълни, че една размяна на територии \"не води към целта, а само отваря множеството стари рани\".   Регионът не бива да бъде разрязан на парчета   Люксембургският му колега Жан Аселборн, който обича ясните послания, предупреди, че не бива регионът да бъде произволно разрязан на парчета. Такава стъпка може да се окаже пример за други – например да окуражи Република Сръбска в Босна и Херцеговина да се присъедини към Сърбия. А руският президент Путин би могъл да използва подобно действие като оправдание за анексията на Крим, смята още Аселборн. Първоначално се смяташе, че Федерика Могерини гледа положително на идеята за размяна на територии между Сърбия и Косово. По време на срещата на външните министри от ЕС във Виена обаче, тя очевидно промени позицията си. Заяви, че ставало дума преди всичко за това да се стимулира и защитава започналият диалог между Белград и Прищина. Първата европейска дипломатка обяви освен това, че ще подкрепи \"всеки резултат, стига той да е в съзвучие с международното и европейското право\". Тази доста завоалирана формулировка всъщност съдържа отказ да бъдат признати моноетнически държави, създадени чрез \"етническа чистка\" на територията на Сърбия и Косово. Вместо това Могерини ще преговаря с Вучич и Тачи за постигането на споразумение, което да реши \"всички открити проблеми\", включително и въпроса за признаването на Косово. Федерика Могерини има амбициозни планове – иска да постигне успех още до края на годината.   Федерика Могерини разговаря с Александър Вучич и Хашим Тачи   Посланието на външните министри на ЕС към Сърбия и Косово бе недвусмислено: По-добре насочете енергията си към решаването на спорните въпроси, към постигането на помирение и баланс на интересите, вместо да говорите за размяна не територии, защото тази идея не получава подкрепата на ЕС. Истинските проблеми са други   А нерешени проблеми между двете страни има предостатъчно. Нужно е, например, да се подобри защитата на етническите малцинства, както и да се решат въпросите за собствеността. Еврокомисарят по разширяването на ЕС Йоханес Хан също настоява двете балкански страни да се заемат с по-належащите въпроси. Сърбия е вече кандидатка за присъединяване към ЕС, но напредъкът в преговорите е блокиран, защото Белград не желае да признае независимостта на своята бивша провинция Косово. Кървавата война от 1990-те години отне живота на близо 13.000 души. Нерешеният въпрос за статута на Косово си остава най-тежкият \"замразен конфликт\" от времето на въоръжените битки в бивша Югославия. Би било огромен дипломатически успех за ЕС, ако този тлеещ спор бъде успешно решен още през идните месеци. Предложението на Вучич и Тачи показа обаче, че ръководствата на двете държави имат идеи, които не се вписват в представите на европейците. \"Всяко решение на Балканите, което носи повече стабилност, е добре дошло\", казва еврокомисарят за разширяването на ЕС. Неясно е обаче дали гордиевият възел в региона на Западните Балкани може да бъде разсечен, без да се създават нови конфликти.", "date": "2018.09.03", "title": "Нови граници между Сърбия и Косово?"}
{"url": "http://www.classa.bg/%D1%81%D0%B2%D1%8F%D1%82/item/386652-%D1%80%D1%83%D1%81%D0%B8%D1%8F-%D0%BF%D0%BE%D0%B3%D0%BE%D0%B2%D0%BE%D1%80%D0%B8-%D1%81-%D0%B1%D0%B0%D0%BD%D0%B4%D0%B8%D1%82%D0%B8%D1%82%D0%B5-%D0%B2-%D0%B8%D0%B4%D0%BB%D0%B8%D0%B1", "text": "В предверието на настъплението в сирийската провинция Идлиб, руската страна проведе преговори за възможността за мирно урегулиране с лидерите на опозицията.     Руската страна подчертала необходимостта от уреждане на диалога между сирийското правителство и конструктивната опозиция - тези преговори преминават в контекста на предстоящото настъпление на правителствените сили в сирийската провинция Идлиб, при това министъра на външните работи Сергей Лавров настоя за разчистване на региона от въстаници, наричайки ги „гноен абсцес“. Както съобщават местните източници, сирийските войски се готвят към поетапно настъпление, което ще се съсредоточи в южната и западната части на провинцията, а не в центъра на Идлиб. И още, „Нашите се договаряха с Нурадин ал Зинки преди няколко дни“ (по думите на някой си Фади Хусейн) PS Процесът на разграничаване на „конструктивната опозиция“ от Нусра върви с пълен ход. Успоредно на останалите събития.", "date": "2018.09.03", "title": "Русия поговори с бандитите в Идлиб"}
{"url": "http://www.classa.bg/%D1%81%D0%B2%D1%8F%D1%82/item/386653-%D1%81%D0%B0%D1%89-%D0%B8%D0%B7%D0%B1%D1%80%D0%B0%D1%85%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "Борбата за власт в Украйна влиза в остра фаза – до президентските избори останаха седем месеца. В четвъртък Юлия Тимошенко обяви не само за издигането на своята кандидатура за президент (в което никой не се е съмнявал), но и за това, че няма да се съюзява с никого. Ще може ли политикът с най-голям рейтинг в Украйна да спечели изборите – или властта отново ще й се изплъзне? И какво ще получи от това Русия? За Юлия Тимошенко изборите на 31 март 2019 година ще станат вече трети в кариерата й. Два пъти тя губи в борбата за власт. При това и двата пъти ставаше втора – но ако през 2010 година тя получи 25% на първия тур и 45 на втория (отстъпвайки само три процента на Янукович), то през 2014-та тя събра само 13 процента, отстъпвайки на победителя Порошенко повече от 40. Сега Тимошенко ще направи трети опит и за сега нейните шансове са за предпочитане. Работата не е само във високия рейтинг (по всички допитвания тя е лидер със 17-23 процента, което за раздробеното украинско политическо поле е доста много). На страната на бившия премиер министър е и подкрепата на част от украинския олигархат и, което е още по-важно, симпатиите на САЩ. Действащият президент Порошенко е крайно непопулярен - за него са готови да гласуват минимум два пъти по-малко избиратели, отколкото за Тимошенко. Разбира се, действащата власт има различни механизми за влияние и Порошенко ще се възползва от тях. Но сега между него и Тимошенко са се разположили трима кандидати – Анатолий Гриценко, Юрий Бойко и Олег Ляшко. Техният рейтинг е от 10 до 14 процента и теоретично Порошенко може да надмине някого от тях и даже да се опита да се промъкне на втори тур. За да се сблъска там с Тимошенко и да загуби. Защото тогава Порошенко беше възприеман като човек, от центъра на политическия спектър не твърде свързан с миналото – а Тимошенко, току-що излязла от затвора имаше много висок рейтинг. Сега, след малко повече от три години на управление, Поршенко стана притежател на толкова голяма народна нелюбов, че изгуби всички свои предимства пред Тимошенко. А отчитайки традицията на украинските избори, на които след 1999 година нито един президент не е преизбиран (през онази година Кучма стана единственият, който можа да направи това), не се виждат никакви шансове за преизбиране на Порошенко.     Олигархът, станал президент не само, че си спечели маса врагове сред своите събратя-олигарси, но и стана крайно непопулярен сред народа. Така единственият шанс на Порошенко за преизбиране е да убеди населението, че Западът иска само него и без него Украйна ще загуби европейската и американската подкрепа. Но това и близко не е така – на САЩ и съвсем пък на Европа Порошенко като такъв е абсолютно безразличен. За Вашингтон е важно в Киев да се запазва прозападната ориентация – а кой именно ще я обезпечи е последна грижа. Разбира се, Порошенко е „проверен другар“ - но ако неговият рейтинг клони към нула, той не може да осигури и минимална управляемост на Украйна. Тоест той става опасен за Запада. А на Запада е по-изгоден нов президент, който поне първите години ще получи известен кредит на доверие от страна на населението. И ако западът види, че Порошенко може да бъде преизбран само с цената на натрупване на напрежение в и така гнилата украинска политическа система, то не само ще се обърнат с гръб към него, но и ще го бутнат. А имайки предвид, че Порошенко може само с огромни нарушения да се промъкне едва до втория тур, за същите тези САЩ няма никакъв смисъл да изострят и така тежката ситуация в Украйна заради личното бъдеще на сегашния президент. Тях в една или друга степен ги устройват всички основни претенденти и ще се даде предпочитание на онзи, който осигури минимални сътресения. Украйна все едно се управлява от олигархат в съюз с до дъно корумпираната политическа класа – в която сега никой не смее да гъкне за нормализиране на отношенията с Русия. Победата на Тимошенко и нейните кланове (а в едно и стоящия зад нея Коломойски) ще доведе разбира се до определено преразпределение на средствата и силите вътре в украинския елит. Но няма да промени курса към атлантизация на Украйна. При това във вътрешнополитическата борба и Порошенко, и Тимошенко, естествено се наричат един друг „руски агенти“ - но това просто са правилата на играта. При това те говорят същото и за своя външен избирател – САЩ. Тимошенко се опитват да представят като кандидат, недостатъчно твърд по отношение на Русия. На американците постоянно напомнят как бъдейки премиер министър, Тимошенко е подписала газовия контракт с Путин, а по време на войната през 2008 година не е поддържала Грузия. Разбираемо е, че в САЩ имат двойствено отношение към Тимошенко – реалният политически боец-тежка категория. Тя има какво да разкаже на американците за сегашния украински президент – впрочем, администрацията на Порошенко през 2016 година успя даже публично да се обяви против Тръмп – тогава кандидат-президент. Украина е нужна на Вашингтон за пазаренето с Русия – САЩ не се канят просто така да я дадат на Москва, но са готови да се съгласят на определено пазарене и на онова, което им изглежда като отстъпки. Например, за да дойде на власт кандидат, който ще бъде приемлив за Русия. И ако Москва даже с полунамек даде да се разбере, че Тимошенко е именно такава, Вашингтон ще я „заобича“ още повече. Нека бъде Тимошенко. С нея поне Путин ще разговаря, а на Москва, ние ще подадем това като наша, американска крачка в името на руските интереси. Разбираемо е, че за Русия са важни не персоналиите, а прелома в настроенията на украинското общество, смяната на украинския постмайданен елит. Тимошенко ще смени Порошенко по силата на вътрешноукраинските реалности и борбата за власт в рамките на един постмайданен елит. Но ще бъде смешно, ако нейното идване на власт способства за желанието на САЩ да смекчат напрежението в разногласията с Русия по Украйна.", "date": "2018.09.03", "title": "САЩ избраха следващия президент на Украйна"}
{"url": "http://www.classa.bg/%D1%81%D0%B2%D1%8F%D1%82/item/386654-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B1%D0%B5%D0%B7-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D1%81-%D0%B1%D1%80%D1%8E%D0%BA%D1%81%D0%B5%D0%BB-%D0%B7%D0%B0-brexit", "text": "Няма да се боря за приемането на компромиси по предложението от Чекърс, които не са в наш национален интерес, обещава британският премиер Британският премиер Тереза Мей заяви, че няма да прави компромис с Брюксел за Brexit-а в момент, когато британски медии съобщават, че съперници от собствената й партия се готвят да публикуват собствено предложение за по-рязко скъсване с ЕС, предаде Ройтерс.     Остават по-малко от два месеца за договаряне на раздялата с ЕС след над 40 години в рамките на блока. Мей се опитва да накара собствената си партия и разделената страна да приеме нейният план за Brexit, който тя представя като полезен за бизнеса. ЕС приветства колебливо плана, изложен неотдавна на съвещание в правителствената резиденция Чекърс край Лондон, отбелязва Ройтерс.  \"Няма да се боря за приемането на компромиси по предложението от Чекърс, които не са в наш национален интерес\", обещава Мей в статия във в. \"Сънди телеграф\". \"Идните месеци ще бъдат от критично значение за бъдещето на нашата страна и съм наясно със задачата си\", добавя тя. Според сегашния план Великобритания остава в зоната за свободна търговия с ЕС за земеделски и производствени стоки. Някои поддръжници на Brexit обаче казват, че това означава някои части на британската икономика да спазват правила, изработени в Брюксел. През юли двама министри напуснаха правителството й. Според статия във в. \"Сънди таймс\" водещи поддръжници на Brexit-а от Консервативната партия са готови да публикуват собствен план за Brexit преди годишната партийна конференция в края на септември. Това ще има за цел да засили натиска над Мей, която трябва да получи одобрение от парламента за евентуално споразумение с Брюксел, отбелязва Ройтерс, цитирана от БТА.", "date": "2018.09.03", "title": "Тереза Мей: Без компромис с Брюксел за Brexit!"}
{"url": "http://www.classa.bg/%D1%81%D0%B2%D1%8F%D1%82/item/386655-%D1%80%D1%83%D1%81%D0%B8%D1%8F-%D0%B5-%D0%B7%D0%B0%D0%BF%D0%B0%D0%B7%D0%B8%D0%BB%D0%B0-%D0%B4%D0%BE%D0%B1%D0%B8%D0%B2%D0%B0-%D1%81%D0%B8-%D0%BD%D0%B0-%D0%BF%D0%B5%D1%82%D1%80%D0%BE%D0%BB-%D0%B1%D0%B5%D0%B7-%D0%BF%D1%80%D0%BE%D0%BC%D1%8F%D0%BD%D0%B0-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82", "text": "Русия е запазила производството си на петрол близо до рекордните му върхове миналия месец, спирайки увеличаването му за момента. Страната е добивала средно по 11,21 млн. барела на ден през август, сочат данни на руското енергийно министерство от неделя. Обемът е останал почти без промяна спрямо юли, когато добивът на страната почти стигна следсъветския си връх, постигнат през 2016 г., съобщава  Bloomberg. Въпреки това саудитците са добивали по над 10,42 млн. барела на ден миналия месец, сочат двама представители на ОПЕК. Това представлява ръст от почти 140 хил. барела спрямо юли. Картелът би трябвало да представи официалните си данни за август на 12 септември. Русия планира да запази добива си на ниво от около 11,2 млн. барела на ден до края на тази година, заяви държавен представител миналия месец.     Износът на суров петрол на страната е нараснал с 1,9% в сравнение с юли до 5,55 млн. барела на ден, след като Русия се възползва от рекордно високите цени на петрола в рубли. Трейдърите и анализаторите следят внимателно производствените нива на Русия и ОПЕК, търсейки сигнали дали ще могат да запълнят дупката в предлагането, която вероятно ще се отвори, когато санкциите на САЩ срещу износа на петрол от Иран влязат в сила през ноември. Добивът на Венецуела също силно се снижи заради икономическата криза. От друга страна продължаващите търговски спор между САЩ и Китай създава опасения, че в един момент търсенето също ще бъде засегнато. Комисия на ОПЕК и съюзниците ѝ ще се срещне в Алжир на 23 септември, за да обсъди пазарната ситуация. Русия е основен бенефициент от споразумението си с Организацията на страните износителки на петрол (ОПЕК), сключено преди два месеца, за облекчаване на търговските квоти. Страната добави почти 250 хил. барела на ден към производството си през юни и юли, докато най-големият ѝ партньор в сделката – Саудитска Арабия – запази предлагането си под нивото, което сигнализира през юни, на фона на опасенията за засилване на глобалното търсене.", "date": "2018.09.03", "title": "Русия е запазила добива си на петрол без промяна през август"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386650-%D0%BF%D1%81%D0%B8%D1%85%D0%B8%D1%87%D0%BD%D0%BE-%D0%B1%D0%BE%D0%BB%D0%BD%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%B1%D0%B8%D1%82%D0%BA%D0%B0-%D0%B7%D0%B0-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE", "text": "Мизерни битови условия, липса на персонал и добра рехабилитация, обществено стигматизиране – психично болните в България се сблъскват с огромни проблеми.  За някои от тях пише в репортажа си Агенция Франс Прес.   В психиатрията на Курило край София около 100-ина пациенти бавно гаснат в леглата си насред мизерната обстановка, се казва в материала на Агенция Франс Прес. Директорката на болницата Цветослава Гълъбова казва, че ситуацията там е представителна за състоянието на психиатричните болници в цялата страна. От 12-те държавни болници, лекуващи хора с психически разстройства, 11 се намират в отдалечени места като Курило. Агенцията пояснява, че това е така още от времето на комунизма, когато психично болните е трябвало да бъдат скрити от погледите на хората, за да не развалят образа на социалистическия рай, описван в официалната пропаганда.     Близо 30 години след края на комунистическия режим, България си остава най-бедната страна в Европейския съюз и все още изпитва затруднения да осигури адекватна медицинска грижа за хората, страдащи от психически разстройства, коментира агенцията и пояснява, че леглата в психиатричните болници са недостатъчни, за да обхванат всички нуждаещи се, и че има списъци на чакащи, които в момента съдържат над 900 души. Построена в началото на 20 век, психиатричната болница в Курило е най-голямото подобно лечебно заведение в околностите на София.   Предразсъдъци и изолация Условията в болницата са тежки - на 20 души се падат общо 2 тоалетни, пациентите са по трима в стая, а металните легла, на които спят, са единственото им лично пространство. Освен с материалните несгоди, хората, страдащи от психични заболявания, се сблъскват с всякакви, широко разпространени предразсъдъци. В репортажа на АФП се споменава изказването на вече подалия оставка вътрешен министър Валентин Радев, който след едно убийство, извършено от психично-болен, обяви, че „хора с психични увреждания не могат да се разхождат свободно навсякъде. Те трябва да са задържат и да се охраняват\".   По трима в стая, с две тоалетни за 20 души   \"Стигматизацията е широко разпространена в обществото, дори и сред лекарите\", твърди проф. д-р Дроздстой Стоянов, старши съветник по психиатричните въпроси в Министерството на здравеопазването. Професорът бе поканил експерти от Европейската психиатрична асоциация в България, които да дадат своите препоръки за извършване на реформи в системата. В доклад от 2017 г. Комисията на ООН срещу изтезанията изрази своята загриженост относно \"високата честота на неподходящата или ненужна неконвенционална институционализация\" в България като същевременно отбеляза липсата на \"независим механизъм за проверка или мониторинг на институциите за психично здраве\". В доклада се засяга също и темата за продължаващия проблем с изолацията на подобен тип болнични заведения, които \"все още се намират на отдалечени места\", пише АФП. Цветослава Гълъбова споменава и своя опит: \"Помолихме болницата да бъде прехвърлена в София, но общинските власти заявиха, че първо трябва да се проведе референдум по въпроса\", казва тя, посочвайки, че идеята в крайна сметка е отпаднала. Президентът на Европейската психиатрична асоциация Силвана Галдеризи заявява пред АФП, че е \"изключително опасно за физическото и психично здраве да се прекарват часове без никаква работа\". В материала авторите споменават малката ферма край Курило, съществувала по време на комунистическия режим, в която болните са можели да работят, осъществявайки по този начин някаква форма на рехабилитация. Днес фермата не съществува, а държавата не разполага със средства, за да осигури каквато и да е рехабилитация за пациентите с психични разстройства. Въпреки това семействата на пациентите често са склонни да оставят своите близки на милостта на такива институции в продължение на години. Според Галдеризи един от основните проблеми в България е именно фактът, че \"подобни институции продължават да съществуват: те са много изолирани, твърде големи и не разполагат с достатъчно персонал, който да покрие нуждите на хората в тях\".   \"Политическата воля е от ключово значение\"   \"Нашият бюджет е меко казано нелеп и абсурден\", обяснява професор Мая Стоименова, директор на психиатричната клиника на Медицинския университет в Плевен. Както и други подобни институции, нейната клиника също се бори с това да осигури заплатите на основния персонал, който се грижи за пациентите. Средната заплата на здравен работник, специалист по рехабилитация, е 630 лева месечно, а тази на психиатрите – средно около 450 евро. Медицинските сестри взимат по около 250 евро месечно, посочва Агенция Франс Прес. В други европейски страни \"тези хора могат да печелят най-малко два и половина пъти повече\", твърди Галдеризи. За България ще бъде трудно да се конкурира с другите държави от ЕС по отношение на заплатите на специалистите, при положение, че едва 2% от здравния бюджет на страната е предвиден за психично здраве. Европейската психиатрична асоциация препоръчва той да бъде увеличен до 10%. Що се отнася до реформите в сектора, експертите посочват, че България изостава дори от другите бивши комунистически държави като Полша и Чехия. Под натиска на Европейския съюз и ООН, правителството вече е очертало някои мерки за подобряване на грижата за психично болните. Тази година е стартирал 3-годишен план за действие, който включва закриването на 10 институции с недостатъчен персонал и замяната им с дневни центрове и малки жилища, които ще предлагат грижа за болните. Държава трябва да извърви дълъг път в тази посока, казва Галдеризи и завършва: \"Политическата воля е от ключово значение\".", "date": "2018.09.03", "title": "Психично болните в България в битка за достойнство"}
{"url": "http://www.classa.bg/%D1%81%D0%B2%D1%8F%D1%82/item/386646-%D0%B6%D0%B8%D0%B2%D0%BE%D1%82-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%B4%D0%B0-%D0%BF%D0%BE%D0%BB%D1%83%D1%87%D0%B8%D1%88-%D0%B2%D1%82%D0%BE%D1%80%D0%B8-%D1%88%D0%B0%D0%BD%D1%81-%D0%B2-5-30-%D1%87-%D1%81%D1%83%D1%82%D1%80%D0%B8%D0%BD%D1%82%D0%B0", "text": "Когато си прекарал една четвърт от живота си в болница, свикваш да спиш непробудно независимо от шума наоколо. Клеър Уайнленд обаче отдавна е готова за позвъняването на телефона в 5:30 ч. сутринта. Обаждат се толкова рано, за да й съобщят новината, която Клеър чака от месеци - лекарите разполагат с бели дробове от донор, които могат да й бъдат трансплантирани. Клеър става популярна в социалните мрежи, след като създава свой YouTube-канал преди години с откровени и забавни клипове, посветени на живота й с болестта - кистозна фиброза. Още на 13 г. тя става патрон на фондация в подкрепа на семействата, чиито близки са засегнати от генетичното прогресивно развиващо се заболяване, което може да завърши със смърт на паицента. Няма лечение за кистозната фиброза (известна като муковисцидоза) - патологично състояние, което предизвиква свръхпроизводство на слуз в белите дробове, създава среда за инфекции и блокира въздухоносните пътища. Болестта усложнява храносмилането, засяга панкреаса и други вътрешни органи, като може да доведе до респираторна недостатъчност. Терапията, която отнема часове всеки ден, може да облекчи усложненията и симптомите, но не и да излекува пациента. Един от начините за удължаване на живота на болните от кистозна фиброза е белодробната трансплантация - ако операцията премине успешно. В продължение на години Клеър Уайнленд отбягва идеята за хирургическата интервенция.  Момичето вярва, че трябва да прекара остатъка от живота си с тялото, с което е родена - по възможно най-съзнателния и смислен начин, възможно най-дълго.  В началото на 2018 г. състоянието й се влошава и я принуждава да преосмисли плановете си. Неспособна да пътува, да работи и да се занимава с любимите си активности, Клеър решава да рискува. Осъзнава, че ако не получи нови дробове, ще умре много по-рано, отколкото си е представяла. Да попаднеш в списъка на чакащите трансплантация обаче, не е даденост. Изисква се внимателна и изтощителна оценка на състоянието на пациента. Лекарите трябва да преценят, че Клеър е достатъчно болна, за да има нужда от нови бели дробове, но и достатъчно \"здрава\" - физически и психически - за да издържи на операцията и на възстановяването след нея. И така, през май Клеър пише в Twitter, че е одобрена като кандидат за трансплантация. Приятелите и последователите й в социалните мрежи споделят вълнението й, изпращат поздравления, молитви и весели GIF-ове. Радостта от попадането в списъка обаче бързо е засенчена от куп усложнения - както здравословни, така и житейски. Всеки, който влезе в списъка на чакащите, трябва да полага специфични усилия, за да не изпадне от него.  Само две седмици след одобрението на Клеър, излизат резултати от компютърна томография, които показват натрупване на микотични (гъбични) топки в синусите й. Ако те не се излекуват, има риск да заразят и новите й дробове. Това принуждава рязко спиране на цялата процедура. За да разберат откъде идва източникът на инфекцията, Клеър и съквартирантката й карат хазяите си да направят пълна инспекция на квартирата им в Лос Анджелис. Оказва се, че жилището е пропито с влага - една от причините здравето на Клеър да се влошава въпреки стриктното спазване на терапевтичните изисквания. Единственият начин да се справи със ситуацията е да напусне апартамента незабавно. Събира багажа си в пластмасови чували и си тръгва.     В продължение на години Клеър Уайнленд отбягва идеята за хирургическата интервенция. Момичето вярва, че трябва да прекара остатъка от живота си с тялото, с което е родена - по възможно най-съзнателния и смислен начин, възможно най-дълго.   Опитът на Клеър и приятелката й да намерят подходящ нов дом под наем се сблъсква с постоянни затруднения - в едно от местата изгнило дърво събаря част от задната веранда, второто напускат заради теч на газ, а третото се оказва неподходящо заради наличието на стълбища, чието изкачване изтощава Клеър. Стресът и емоционалната нестабилност водят до постепенно изоставане в терапията. Силните медикаменти започват да проявяват остри странични ефекти, с които организмът й не може да справи. Загубата на апетит и постоянното гадене са проблематични за човек, който трябва да приема по 5000 калории на ден. Клеър пада под допустимия минимум за телесна маса, който се изисква от кандидатите за трансплантация. В началото на юли лекарите й поставят категория \"Статус 7\" - маркер за това, че временно я вадят от активния списък, а операцията се отлага за неопределено време. Клеър го приема с облекчение - по това време е твърде болна, недохранена и стресирана, за да се подложи на операция. Осъзнава, че няма силите и готовността за подобно тежко изпитание. Няколко дни по-късно тя споделя клип в YouTube, в което през сълзи описва положението си и призовава последователите си за финансова помощ. \"Никога не съм изпитвала толкова много неудобство\", казва тя. Почти години името й се използва от фондацията \"Мястото на Клеър\" в подкрепа на други семейства на болни деца. Организацията е създадена, когато се налага да поставят тогава 13-годишното момиче в изкуствена кома за 16 дни. Сега се налага Клеър да моли за помощ за самата себе си. Това, което я притеснява, е, че родителите й влагат цялото си състояние в надеждата за трансплантация, а изходът от операцията и възстановяването й са напълно непредсказуеми. \"Най-тежкото изпитание е да измислиш как да структурираш живота си независимо от бъдещето. Налага се да планираш поведението си при 50 различни сценария. Какво ще се случи с мен след 6 месеца? Какво ще правя с трансплантираните органи? Ами ако ги получа и не се справя?\", казва Клеър. По-рано майка й открива кампания в сайт за краудфъндинг, за да покрие разходите по лечението й в близките 3-6 месеца след евентуалната операция. Събира едва 7000 долара, след като се обръща за помощ към всички свои познати. Само 6 часа след като Клеър пуска клипа си в YouTube, сумата на даренията скача до 100 000 долара, а няколко месеца по-късно парите възлизат на над 260 000 долара.  Постепенно паниката и стресът изчезват. В болницата успяват да стабилизират теглото й, изписват и нови медикаменти, които й понасят по-леко. Дните й се концентрират върху терапията - прием на големи количества храна и добавки, инхалации, венозни системи, инсулин, всевъзможни хапчета, физически упражнения за издръжливост и сила. На 10 август името й отново е добавено в активната листа на чакащите. Дългоочакваното повикване в болницата може да се случи във всеки един момент. Междувременно Клеър намира ново и чисто жилище, в което да чака обаждането. И то идва в 5:30 ч. на първата сутрин след настаняването й. Лекарите предупреждават, че има риск от несъответствие между нейния организъм и един от тримата налични донори. Все пак я приемат в болница, поставят я на лекарства за предотвратяване на отхвърлянето на органи и решават да преминат към действие. Клеър влиза в операционната зала в неделя, а няколко дни по-късно е изолирана в отделението за интензивна грижа, за да се избегне риска от инфекции. Очаква се в следващите няколко дни да я събудят, а след време - да извадят тръбата за изкуствено дишане. Тогава Клеър ще вдиша първата си глътка въздух с чисти дробове - началото на новия й живот.", "date": "2018.09.03", "title": "Живот в очакване на смъртта: Да получиш втори шанс в 5:30 ч. сутринта"}
{"url": "http://www.classa.bg/%D1%81%D0%B2%D1%8F%D1%82/item/386647-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B8-%D1%81-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D1%81%D1%82%D0%BE", "text": "Президентът на САЩ Доналд Тръмп не изключи, че страната му може да излезе от Световната търговска организация, ако тя не се промени към по-добро. „Ако те не подобрят своята работа аз ще изляза от СТО“ - каза Тръмп в интервю за агенция . Според него в СТО се отнасят много лошо към САЩ в течение на много години и организацията трябва да се „промени“. Игнориране изискванията на СТО В началото на юли порталът   съобщи, че администрацията на Доналд Тръмп има намерение да внесе в конгреса законопроект, който да позволи на Вашингтон да игнорира изискванията на СТО. В случай, че бъде приет, документът ще даде на президента на САЩ правото да утвърждава мита за вносните стоки в едностранен порядък, без одобрението на конгреса. Той ще му позволи също да игнорира базовите принципи на търговската организация. Източникът в конгреса отбеляза, че приемането на такъв документ е равносилно на излизането на САЩ от СТО. Съвместно реформиране Три седмици след публикацията в средствата за масова информация Тръмп проведе преговори с ръководителя на Европейската комисия Жан-Клод Юнкер. В резултат от срещата американският президент заяви, че САЩ и ЕС ще работят съвместно над реформата на Световната търговска организация. Тръмп каза също, че САЩ и ЕС ще се борят с „нечестните действия“ в търговията, изброявайки дълъг списък от такива действия, приписвани от Вашингтон на Китай. При това Тръмп не спомена Китай директно. „Ние съвместно, заедно и с партньорите-съмишленици ще работим за реформиране на СТО и по решаването на проблема с нечестните действия, такива като кражбата на интелектуална собственост, принудителен трансфер на технологии, промишлени субсидии и изкривявания (на пазара), създаване на държавни компании и натрупване на излишъци от стоки“ – каза Тръмп. През февруари американският лидер нарече СТО „катастрофа“, която прави почти невъзможно воденето на бизнес за САЩ. В частност, според него, „САЩ губят много пари в полза на Мексико и Канада“.", "date": "2018.09.03", "title": "Тръмп заплаши с излизане от СТО"}
{"url": "http://www.classa.bg/%D1%81%D0%B2%D1%8F%D1%82/item/386648-%D1%87%D0%BE%D0%B2%D0%B5%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D1%89%D0%B5-%D0%BF%D0%BE%D0%B2%D0%B5%D0%B4%D0%B5-%D0%B5%D0%B2%D1%80%D0%BE%D0%BF%D0%B0", "text": "Европейците се нуждаят от човек, който да ги поведе. Човек, който се бори за ценностите, които направиха ЕС богат и свободен. Човек, който не се плаши и не се извинява за убежденията си. Има такъв човек             Макрон е лидерът на онези, които \"подкрепят миграцията\", обяви наскоро унгарският премиер Виктор Орбан. Той самият и Матео Салвини пък искали да \"сложат край на нелегалната миграция\". Подобни приказки несъмнено са чиста глупост, защото Франция също иска да спре нелегалната миграция, а Макрон в никакъв случай не може да бъде обявен за неин поддръжник, особено като се има предвид неговото често критикувано отношение към мигрантите във Франция. Но сега поне фронтовете са ясни. Вероятно предстои последната битка по тази доминираща нашето време тема. Да се надяваме! От едната страна явно са \"хората, които искат да спрат нелегалната миграция\" - с други думи - десните популисти, които се опитват да създават нелиберални демокрации в своите страни. От другата страна са онези, които подкрепят миграцията и демокрацията, онези, които са разбрали, че са необходими компромиси за напредъка на ЕС. А гръмките фрази навярно помагат да се ловят избиратели, но рядко решават проблемите. Фактът, че Орбан и Салвини се представят за спасители на Запада, би бил много смешен, ако не беше толкова тъжен. Тях ги обединява единствено безкомпромисният, брутален и изпълнен с омраза маниер на действия. По същество обаче двамата са коренно различни. Салвини иска другите страни-членки на ЕС да приемат мигранти от Италия и в това отношение е по-близко до Ангела Меркел, отколкото унгарския премиер. Орбан не иска в никакъв случай да приема мигранти, а желае те да бъдат връщани в родните им страни. Френският президент вероятно тайно се надява, че тези различия ще взривят новия унгарско-италиански съюз. За да стане това обаче, някой трябва да постави популистите под натиск. Засега останалата част от ЕС обаче допуска да бъде притискана от партии като италианската „Северна лига\", „Алтернатива за Германия\", унгарската „Фидес\" и други подобни.     А някои от утвърдените народни партии в Европа дори започнаха да копират стила на тези популистки партии, страхувайки се от техния успех. Това е грешният път! Правилният курс е този, който сега провежда Макрон. Той посреща твърдостта с твърдост, не се отмята от думите си и не се извинява за проевропейските си позиции. Тъкмо с тази тактика младият френски президент вече нанесе едно съкрушително поражение на дяснопопулистката си противничка Марин Льо Пен. Покажете тяхната некомпетентност и противоречивост!   Огромното и засега предимно мълчаливо мнозинство на европейците се нуждае от човек, който да ги поведе. Човек, който да се бори за онези ценности, които донесоха благосъстояние и свобода в ЕС. Човек, който не се страхува открито да казва мнението си в словесните двубои. Този човек е Еманюел Макрон - независимо от всички трудности, пред които е изправен сега във вътрешната си политика. \"Няма да отстъпя нито крачка назад пред националистите и пред онези, които насаждат омраза. И нека в мое лице те да виждат своя основен противник!\", заяви Макрон при посещението си в Дания. Убеждения, поднесени по толкова категоричен и безстрашен начин имат потенциала да обединяват хората и да изразяват тяхното мнение. Те имат силата да изкарат наяве прикриваните различия между отделните популисти и да покажат на европейците, че Салвини и сие не могат да им предложат нищо. Те изобщо не знаят какво означава да се управлява конструктивно – това се видя през първите три месеца от управлението на новата коалиция в Италия. Тези хора не знаят и как да се борят срещу истинските проблеми като безработицата, климатичните промени и бедността. Идната година предстоят европейски избори. Макрон е наясно, че бъдещето на ЕС зависи от това дали мнозинството европейци ще успее ясно да забележи колко некомпетентни и изпокарани помежду си са десните популисти. И Макрон е готов за тази решителна битка.", "date": "2018.09.03", "title": "Човекът, който ще поведе Европа"}
{"url": "http://www.classa.bg/%D1%81%D0%B2%D1%8F%D1%82/item/386649-%D0%BA%D0%B8%D1%82%D0%B0%D0%B9-%D1%81%D0%B5-%D0%B2%D1%8A%D0%B7%D0%BF%D0%BE%D0%BB%D0%B7%D0%B2%D0%B0-%D0%BE%D1%82-linkedin,-%D0%B7%D0%B0-%D0%B4%D0%B0-%D0%BA%D1%83%D0%BF%D1%83%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%82%D0%B0%D0%B9%D0%BD%D0%B8", "text": "Twitter  изтри профилите на хиляди руски тролове.  Facebook  премахна от услугите си групи, създадени, за да предизвикват раздори в американската политика. А сега под атака се оказва  LinkedIn,  коментира  Quartz. Според Националният център за сигурност и борба с тероризма на САЩ ( US National Counter-Intelligence and Security Center ) все повече китайски разузнавателни агенции използват фалшиви акаунти в професионалната мрежа, опитвайки се да убедят хората с достъп до държавни и търговски тайни да споделят тази информация. Не е ясно колко профили е открило правителството, но в интервю за Ройтерс ръководителят на американското контраразузнаване Уилям Еванина описва китайската кампания като „супер агресивна“. При всички положения изключително необичайно е топ държавен представител на САЩ да назовава публично конкретна американска компания в опит да я предизвика да предприеме действия. От своя страна  LinkedIn  заяви, че е премахнала по-малко от 40 профила, свързани с предполагаемата атака, и работи заедно с правителството на САЩ по въпроса. Като цяло социалната мрежа твърди, че има над 562 млн. потребители в цял свят, 150 млн. от които са в САЩ. По-рано тази година бивш служител на Централното разузнавателно управление бе осъден за това, че се е възползвал от достъпа си до топ секретни американски тайни и ги е продал на Китай. Делото започна през 2017 г., когато офицерът Кевин Малъри каза на ЦРУ, че китайците са се опитали да го привлекат, за да споделя с тях разузнавателна информация, след като са осъществили контакт чрез съобщение в  LinkedIn.  Това, което не е споделил с ЦРУ обаче, е, че е приел 25 хил. долара, за да предаде на Китай класифицирани документи. Към онзи момент Малъри е закъснявал с три месеца по плащанията на ипотечните си вноски, което го е превърнало в лесна цел за китайците. Кибервойната през социалните мрежи все по-често намира мястото си в новините, показвайки колко зле подготвени са Съединените щати в отблъскването на кибератаки. През 2017 г. пенсионират адмирал Джеймс Ставридис свидетелства пред комисия в Сената, че САЩ не са подготвени за новото бойно поле в интернет въпреки милиардите долари, похарчени за онлайн сигурност от публичния и частния сектор.", "date": "2018.09.03", "title": "Китай се възползва от LinkedIn, за да купува американски тайни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386641-%D0%B8%D0%B2%D0%B0%D0%BD%D0%B0-%D1%81%D1%8A%D1%81-%D0%B7%D0%B0%D0%BF%D0%BE%D1%80-%D0%BE%D1%82-%D0%BD%D0%B0%D0%BF", "text": "Годината се оказа кошмарна за три от най-известните ни певици – Ивана получи запор от НАП, Ирина Флорин обяви банкрут, а сметката на Рени е на нула. Още през пролетта певицата е получила от пловдивските данъчни запорно съобщение върху музикалната компания, чрез която осчетоводява сценичните си ангажименти – „Мегастар мюзик\" ЕООД. Публичният изпълнител на ТД на НАП Пловдив Теодора Андреева пише на певицата, че на основание чл. 203, ал. 8 от ДОПК издава постановление за налагане на обезпечителни мерки във връзка с публични задължения, На изпълнителката е наложен запор върху притежаваните от длъжника 100 дяла в „Мегастар мюзик\" на 5000 лева.      Ивана изкарва 6000 лева  само за час и 15 мин. на сцената, а ако е с бенда си взима цели 10 бона. За 2017г. е декларирала, че е изкарала 107 000 лева, затова е учудващо, че не е платила 5 бона данъци, пише „Телеграф\".    Колежката й Ирина Флорин  е обявила банкрут на 7 август 2018г, пише в документите на фирмата й „ИФ\". Певицата е писала до Софийски градски съд молба, че е във фактическа невъзможност да погасява задълженията си към своите кредитори. Общите задължения към момента са в размер на 15 000.    Към фалит отива и фолк певицата Рени , която е обявила в годишния си финансов отчет на фирмата си „Рени мюзик\" че е на нула. Толкова са приходите и за 2017-а, а само преди година тя бе отчела 92 000 лева. Тогава тя участва във ВИП Брадър и взе добър хонорар. Залезът на звездата започна след развода й с бизнесмена Борис Пилософ, който й взе буквално всичко и се наложи тя да започне живота си отначало с двете им деца.", "date": "2018.09.03", "title": "Ивана със запор от НАП"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386642-%D0%BD%D0%BE%D0%B2%D0%B8%D1%8F%D1%82-%D1%81%D0%B5%D0%BA%D1%81%D0%B8%D0%BC%D0%B2%D0%BE%D0%BB-%D0%B2-%D1%82%D0%B5%D0%BD%D0%B8%D1%81%D0%B0", "text": "Красивата унгарка Фани Щолар, известна още като новият сексимвол на женския тенис, разгорещи социалните мрежи с провокативни снимки.  19-годишната блондинка, която е считана от анализаторите за бъдеща звезда, публикува няколко снимки по бански, които подлудиха нейните фенове.  Един от тях пък написа следното: \"Ако не успееш с тениса, можеш да се пуснеш спокойно в модата\".   Ето и въпросните снимки на Щолар:        ", "date": "2018.09.03", "title": "Новият сексимвол в тениса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386643-%D0%B4%D0%B5%D1%81%D0%B8-%D1%81%D0%BB%D0%B0%D0%B2%D0%B0-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D0%BE%D1%82%D1%87%D0%B0%D1%8F%D0%BD%D0%B8%D0%B5%D1%82%D0%BE", "text": "Фолк певицата Деси Слава е на ръба на отчаянието, след като осем месеца води неравна битка с килограмите, които натрупа с втората си бременност. Въпреки опитите да отслабне, певицата си е все така сочна, пише HotArena. Това показват и снимките от сватба, на която Деси е поканена да забавлява младоженците и гостите им. Въпреки катовете дантела върху роклята, коланчето препасано под бюста й, подчертава допълнително корема на миньончето. Ръцете й са здрави като на руска колхозничка, а върху бедрата на пайнерката също има доста излишни мазнинки. Звездата роди в края на декември миналата година, но все още изглежда като бременна в шестия месец. Далеч по-младият й съпруг, боксьорът Благой Найденов също имал пръст в проблема на гласовитата си кака. Той й обяснявал, че я харесва и такава и не виждал проблем в наднорменото й тегло. Певицата с ангелски глас опитала няколко различни диети, но кантарът безмилостно отчитал едни и същи килограми. Тъй като Деси Слава издържа семейството, включително и по-големия си син Майки, който е почти връстник на Благо, се налагало да поема всякакви участия без почивка. Това също оказвало влияние върху теглото на изпълнителката, която нямала достатъчно време за сън, а за фитнес не можела и да си помисли.      ", "date": "2018.09.03", "title": "Деси Слава на ръба на отчаянието"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386644-%D1%83%D1%87%D0%B8%D1%82%D0%B5%D0%BB-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D0%BB-%D1%80%D0%BE%D0%B4%D0%BD%D0%B8%D0%BD%D0%B0-%D0%BD%D0%B0-%D1%81%D0%B2%D0%B0%D1%82%D0%B1%D0%B0", "text": "Бившият учител Оуен Хидли е бил арестуван на 29 август, в американския щат Флорида по обвинения в сексуално насилие и инцест. 17-годишна тийнейджърка, роднина на 55-годишния Хидли се е оплакала от поведението му, и то след като лекар диагностицирал хламидия - инфекциозна болест, която се предава по полов път, съобщава WPTN.com Пострадалата роднина не се обърнала веднага към полицията, защото се страхувала за репутацията на учителя в семейството и на работното му място. Според думите на момичето, сексуалният контакт с Хидли се е случил по време на пътуване до Канада през април 2017 г. на сватба на роднини. През май Хидли е разбрал, че в Канада той е обект на разследване и е отказал да се върне там. Скоро канадските полицейски служители предали делото на своите американски колеги. След известно време учителят бил внезапно отстранен от работа и прехвърлен в административния отдел, а след събирането на доказателства, той е бил арестуван. Хидли работел като учител в едно от училищата в Бока Ратон.", "date": "2018.09.03", "title": "Учител изнасилил роднина на сватба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386645-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Препоръчително е щедро да споделите идеите си с онези, които винаги са ви разбирали. Не се страхувайте, че може да изпаднете в зависимо положение, то не ви заплашва. Едно пътуване, ще ви донесе много емоции и нови запознанства. Но да търсите нова работа, сега не е времето. Интуицията ви, може да се пробуди по време на важни преговори. ТЕЛЕЦ ( 21 април - 21 май )  Добре е от време на време, да изоставяте своята естествена сериозност и твърдост. Бъдете лекомислени и безгрижни, особено когато става дума за любовни взаимоотношения. Ще имате възможност да организирате малка почивка, екскурзия и пазаруване. Изберете това, което повече ви харесва. Вечерта може да посрещате гости отдалеч. БЛИЗНАЦИ ( 22 май - 21 Юни ) Препоръчително е, да се подготвите морално за новите задачи, които ще ви бъдат поверени от шефовете. Между другото, всичко ще премине без натиск, което вече е окуражаващо. Благородно действие на любимия човек, ще ви изненада. Облаците могат да се сгъстят над вас, във финансов план. Опитайте се да вкарате пари, в личната си сметка.   РАК ( 22 юни - 23 юли ) Днес, ще се хващате за всичко което ви предложат. Такава безразборност може да доведе до загуби и проблеми. Не забравяйте, че няма да има кого да обвинявате, освен себе си. В любовните дела, също ще бъдете нещастни, ако започнете да преследвате избраника си. Един добър ден за тези, които са планирали спортни събития и дълги пътувания. ЛЪВ ( 24 юли - 23 август ) Възможни са проблеми в професионалната сфера, които ще трябва да решите до края на деня. Ако погледнете на всичко по-просто и спокойно, ситуацията ще се промени. Необходимо е да възстановите силите си, за да внедрите нови неща в работния процес. От мимолетни увлечения, е по-добре да се откажете. Вечерта прекарайте в спокойна и уединена обстановка. ДЕВА ( 24-ти август - 23 септември ) Трябва да бъдете по-резервирани в отношенията с хората. Оставете недоволството си настрана, защото никой не ви е длъжен с нищо. В личния живот, трябва да изберете позицията на слушател, при това със съчувствие и грижовност. За постигне на финансовите ви цели, времето още не е дошло. Въпреки че, никой не може да ви забрани да живеете красиво, ако обичате да харчите пари. ВЕЗНИ( 24 септември - 23 октомври) Незабавно трябва да решите проблемите, свързани с продажбата на имот, апартамент или кола. Ако днес се появят изгодни оферти, разгледайте ги веднага. По-добре, се откажете от финансовите рискове. Ако решите да похарчите малко пари за нуждите на семейството, тогава разумността, няма да навреди.   СКОРПИОН ( 24 октомври - 22 Ноември ) Днес, ще бъдете нервни и раздразнителни и при това без видима причина. Може би не сте си доспали? Опитайте се да приложите йога и дихателни упражнения, за повдигане на настроението. Възможно е неочаквано обаждане от лице, което не сте виждали от дълго време. Вечерта, е по-добре да се откажете от алкохол и диви забавления.   СТРЕЛЕЦ ( 23 Ноември - 21 Декември ) Очаква ви съдбовен ден, когато спешно ще трябва да взимате решения и да променяте плановете си. За да преодолеете всичко, вярвайте в себе си. В края на краищата, природата щедро ви е надарила с издръжливост, постоянство и духовна сила. На работното място, слушайте съветите на по-опитните от вас. Подкрепата ще ви бъде от полза. КОЗИРОГ (22 Декември - 20 януари ) Днес може, както много да загубите, така и много да спечелите. Това важи не само за материалните ценности, но и за отношенията с хората. Има шанс да се влюбите, толкова силно, че да загубите ума си. За да постигнете личните си цели, трябва да станете реалисти. В противен случай, ако следвате всичко което сте планирали, няма да може да се справите до края на годината.  ВОДОЛЕЙ ( 21 януари -  19  февруари ) Очаква ви вниманието и любовта на околните, както и масови празненства и семейни тържества. Опитайте се навсякъде да присъствате, за да съберете лаврите и почестите. Естественото ви излъчване, ще помогне да достигнете ново ниво във взаимоотношенията с избраника. Не всичко е толкова сложно, колкото е изглежда. Една усмивка, щедър жест и вече сте щастлива двойка.   РИБИ ( 20 февруари - 20 март ) Възпирайте своята импулсивност и агресивност. Вие сте надробили толкова много дърва за огрев, а все още не е зима. Ако искате да привлечете някой, който ви харесва, тогава действайте внимателно и без амбиции. В противен случай самотните, ще останат все така самотни. Вечерта е подходяща за разходка сред природата, в компанията на приятели.", "date": "2018.09.03", "title": "Дневен хороскоп 3 септември"}
