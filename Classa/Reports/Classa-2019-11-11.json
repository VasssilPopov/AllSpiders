{"url": "http://www.classa.bg/%D1%81%D0%B2%D1%8F%D1%82/item/401940-%D1%80%D0%B8%D1%81%D0%BA%D0%BE%D0%B2%D0%B5%D1%82%D0%B5-%D0%B7%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BE%D0%BA%D0%BE%D0%BB%D0%BE-brexit", "text": "Компании за строителство на недижими имоти, брокери на автомобили и производители на цигари са сред фирмите, които оценяват потенциалния ефект от излизането на Великобритания от Европейския съюз (ЕС). Въздействието не е ограничено само до Великобритания. Американската компания Match, която е собственик на Tinder, обяви, че Brexit може да удари продажбите ѝ, съобщава Bloomberg. Рисковете пред пазара на недвижими имоти в страната остават големи. Акциите на базираната в Лондон строителна компания Crest Nicholson поевтиняха с 11% на 31-ви октомври. Преди това групата предупреди, че несигурността около Brexit ще доведе до спад на печалбата ѝ. Друга компания от бранша Bovis Homes предупреждава за засилена несигурност около Brexit от последните седмици. Така компанията се аргументира за решението да придобие подразделението за недвижими имоти на Galliford Try Plc в сделка за 1.08 млрд. паунда.  Продажбите на цигари не следват икономическия цикъл, но въпреки това Brexit създава рискове за компании като Imperial Brands. Ръководството на компанията се опасява, че покачване на митата върху вноса би имало силно въздействие върху потребителското търсене и увеличава риска от контрабанда на цигари. Ситуацията не е по-различна и при търговците на автомобили. Фирмата Lookers Plc предупреждава за нестихващ спад на доверието на потребителите заради политическата и икономическата несигурност. Анализаторът в Liberum Capital Санджей Видярти обяснява, че на компанията натежават и специфични проблеми, свързани с операциите. В началото на ноември търговецът на пътнически билети Trainline съобщи, че забавянето на икономиката заради Brexit може да ограничи броя на британците, които желаят да пътуват до различни дестинации на Острова. Ограничаването на свободното движение между страните от Европейския съюз и Великобритания също ще има негативен ефект върху туризма, отбелязват от компанията.    ", "date": "2019.11.11", "title": "Рисковете за британските компании около Brexit"}
{"url": "http://www.classa.bg/%D1%81%D0%B2%D1%8F%D1%82/item/401941-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BF%D0%B5%D1%87%D0%B5%D0%BB%D1%8F%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B8%D1%81%D0%BF%D0%B0%D0%BD%D0%B8%D1%8F,-%D0%BD%D0%BE-%D0%B1%D0%B5%D0%B7-%D1%8F%D1%81%D0%BD%D0%BE-%D0%BC%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE", "text": "Испанската социалистическа работническа партия (ПСОЕ) отново печели на предсрочните парламентарни избори в страната, но картината остава все така мрачна и без изгледи за съставяне на правителство със силно мнозинство. Според първоначалните данни ПСОЕ на премиера Педро Санчес печели около 28% от вота - почти толкова, колкото изкара и на предните предсрочни избори през април тази година. Основният им противник от Народната партия на Пабло Касадо вдига резултата си спрямо предния вот от 16% на 20%. Трета се нарежда националистическата партия \"ВОКС\" с 15%, четвтрти са \"Подемос\" с близо 13%, а пета остава дясно-либералната формация \"Гражданите\" с 6%. Силно представяне на вота показват \"сепаратистките\" партии в региона Каталуния. Барселона е сред градовете с висока избирателна активност. Анкета на GAD3 показва, че партиите за независимост може да получат мнозинство в парламентарната делегация, представляваща региона на Каталуния в националния парламент. За първи път те ще разполагат с 22-25 от общо 48 места. Така според предварителните разпределения, социалистите ще вземат около 120 места - с 3 по-малко отколкото имаха в досегашния парламент. За съставяне на мнозинство са нужни поне 176 места в парламента. И ако за Педро Санчес изглежда отново изключително сложно да състави правителство при тези резултати, на преден план се появява и опцията за една дясна коалиция между Народната партия, \"ВОКС\" и \"Гражданите\", каквато има на места в някои от местните парламенти из страната. Това са четвъртите избори в Испания в рамките на 4 години, като този път испанците показаха, че са уморени от политика, особено в края на една година, изпъстрена с избори - за парламент, за Европейски парламент, за местна власт и сега отново за парламент.", "date": "2019.11.11", "title": "Социалистите печелят изборите в Испания, но без ясно мнозинство"}
{"url": "http://www.classa.bg/%D1%81%D0%B2%D1%8F%D1%82/item/401942-%D0%B1%D1%80%D0%B8%D0%BA%D1%81-%D0%B2%D0%B5%D1%87%D0%B5-%D0%BA%D0%B0%D1%81%D0%B0%D0%B5-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0,-%D0%B0-%D0%BD%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "БРИКС, една от най-мощните концепции, появила се в политическата икономия през този век, няма много смисъл днес, обяви S&P Global Ratings в бележка по имейл миналата седмица. Но дори и това да е вярно за икономическия анализ, съкращението, вкарано в употреба от анализатора на Goldman Sachs Джим О'Нийл, предсказа настоящата геополитическа реалност, която не се обслужва добре от институциите на 20 век, пише Леонид Бершидски за Bloomberg. Акронимът означава Бразилия, Русия, Индия, Китай и Южна Африка, като последната е добавена по-късно и не е била в първоначалната публикация на О’Нийл от 2001 г., нито в последващата от 2003 г. И двата документа прогнозираха, че най-големите четири от незападните икономики в крайна сметка ще отговарят за много по-голям дял от световната икономическа продукция, изпреварвайки големите европейски икономики. Инвеститорите бяха предупредени, че ще сбъркат, ако пропуснат възможността да се включат в тази глобална промяна. Идеята често се отхвърляше като маркетингово средство, начин да се постави етикет върху нещо, което никой не би могъл да пропусне, а именно растежът на големите нововъзникващи икономики. Онези, които го виждат по този начин, биха могли да се почувстват прави от бележката на S&P, според която „различаващата се дългосрочна икономическа траектория на петте страни отслабва аналитичната стойност на разглеждането на БРИКС като съгласувана икономическа групировка“. Но подобно на много случайно осеняващи идеи, тази на О’Нийл се трансформира поради промяната в света след началото на 21 век. Всъщност няма голямо значение, че БРИКС не растат със същото темпо. Те все още играят главни роли в преоформянето на света. Както правилно отбелязва бележката на S&P, поставянето на петте държави в една и съща кошница става все по-съмнително. Индия и Китай постоянно надвишават прогнозите за растеж на рейтинговата агенция от началото на 21 век. Русия и Южна Африка обаче не успяват да ги посрещнат от около 2005 г. насам, а Бразилия от 2010 г. Разбира се, петте държави значително увеличиха своята съвкупна икономическа тежест от началото на века, но само благодарение на Китай и Индия. Делът на Бразилия, Русия и Южна Африка в световния БВП всъщност се е свил след 2000 г. Тъй като икономическите модели и политики на петте страни се разминават, това стана и с техните кредитни рейтинги. Китай се изкачи с четири стъпала по скалата на S&P - до A+, докато останалите никога не достигнаха това ниво: днес Русия и Индия са с пет стъпки по-надолу, а Южна Африка и Бразилия - съответно със седем и осем. Това разминаване сочи, че О’Нийл е направил грешка при залагането на бъдещите шампиони. Той можеше да включи Индонезия и Виетнам вместо Бразилия и Русия (акроним VICI, „победих“ на латиница) и тогава някой можеше да добави Нигерия (VINCI, напомнящо за Леонардо да Винчи) - и щеше да има повече смисъл по отношение на посоките на растеж, докато комбинираният дял от световната продукция би останал същият, на ниво от 32,6%. Това обаче не би обхванало геополитическата реалност, както прави концепцията за БРИКС. Отговаряйки на критиките за своето творение, О'Нийл посочи, че неговата публикация от 2001 г. е била предназначена да постави под въпрос адекватността на тогавашната система за глобално икономическо управление.       Всъщност той предложи да се съкратят европейските квоти в Г-7 в полза на някои от нововъзникващите сили. Германия, Франция и Италия биха могли да споделят едно място като членове на еврозоната. Получената група, твърди О'Нийл, би отразявала по-добре променящата се икономическа среда. Това, разбира се, не се случи. Но развиващите се икономики наистина придобиха по-голяма сила що се отнася до глобалното управление. Г-20 е вероятно по-ефективна организация днес от Г-7. Във всеки случай, значителните промени в глобалните данъчни режими се обсъждат в по-големия форум, докато Г-7 напоследък изобщо не е в състояние да постигне съгласие по много въпроси. Междувременно страните от БРИКС се оказаха ценна група за взаимна подкрепа. Техните лидери провеждат среща всяка година. Лишени от достъп до най-високите постове в международните финансови организации и институции за развитие, които все още са запазени почти изцяло за западняците, те създадоха Нова банка за развитие (НБР), за да финансират инфраструктурни проекти в развиващия се свят. Правата на глас в нея не се претеглят според размера на икономиките на държавите членки. Четири години след започване на дейност банката има портфейл от отпуснати заеми на стойност 10,2 милиарда долара. Това е сравнително малко, но НБР е една от най-големите международни банки за развитие по привлечен капитал. Ако някой счита оригиналната идея на О’Нийл за маркетингово средство, изглежда, че то е проработило по-добре за лидерите на БРИКС, отколкото за международните инвеститори, които отдавна забелязаха разликите в пътищата на растеж. Неслучайно четирима от тези лидери са най-големите автократи в света - хората, които най-много искат алтернатива на глобалното господство на САЩ: Си Дзинпин, Владимир Путин, Жаир Болсонаро и Нарендра Моди. Дали те са впечатлени от съкращение, което анализатор е измислил преди 18 години, или ги събира заедно нещо по-силно от това? Икономическата сила, разбира се, е от огромно значение в международните отношения, но това не е единствената причина, поради която държавите са силни. Военната сила на Русия и склонността й към риск я превръщат в глобален играч въпреки замиращата икономика, която е задушена от авторитарното управление. Бразилия и Южна Африка са водещи регионални сили, без значение какви грешки правят в икономически план. Ето защо бележката на S&P споменава „политическата значимост“ на БРИКС, въпреки че поставя под съмнение стойността на концепцията за кредитния анализатор. Тези нации - както и други многолюдни и често икономически динамични страни в Африка и Азия - все още са, както през 2001 г., аутсайдери в световната финансова система. Тя все още се управлява от САЩ и Европа в степен, каквато намаляващият им дял в световния БВП не оправдава. В този смисъл старата идея на О’Нийл все още е много актуална. Макар да не успя да предвиди точно кои страни ще имат изпреварващ растеж, той имаше правилно мислене за стремежа на развиващите се икономики към по-голяма роля в глобалното вземане на решения. Този стремеж продължава, независимо от това кои букви могат да се добавят към оригиналния акроним и кои да се извадят от него въз основа единствено на икономическия растеж.  ", "date": "2019.11.11", "title": "БРИКС вече касае геополитиката, а не икономиката"}
{"url": "http://www.classa.bg/%D1%81%D0%B2%D1%8F%D1%82/item/401943-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D1%81%D1%81%D1%81%D1%80-%D0%B7%D0%B0-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B0%D1%82%D0%B0-%D1%81%D1%82%D0%B5%D0%BD%D0%B0", "text": "Германия винаги ще бъде благодарна на Съветския съюз за това, че не възпрепятства мирната революция в Германската демократична република през 1989 г., заяви посланикът на Германия в Русия Геза Андреас фон Геир на празнично събитие в Москва по случай 30-годишнината от падането на Берлинската стена. Според посланика СССР е играл решаваща роля за успеха на падането на Берлинската стена и промените в ГДР, които са протичали мирно и без използване на сила. \"Ние винаги ще бъдем благодарни на Съветския съюз за факта, че през ноември 1989 г. той не се намеси и не попречи на мирната революция в ГДР\", заяви германският посланик в Русия. „Прекланям се за смелостта и ентусиазма на всички онези, които мирно сложиха край на потисничеството през 1989 г. И днес трябва да бъдем внимателни, дори ако не сме съгласни по важни въпроси, за да не сравняваме днешните предизвикателства с тежкия товар, който трябваше да понесат народите на Европа по време на Студената война “, обобщи Фон Геир. Ден преди това официалният представител на руското външно министерство Мария Захарова обяви унищожаването на надеждите, които се появиха в Европа след падането на Берлинската стена. На 9 ноември 1989 г., под влияние на масовите протести, правителството на ГДР премахва ограниченията за комуникация със Западен Берлин, а на 3 октомври 1990 г. ГДР престава да съществува като държава. На 3 октомври 1990 г. ГДР и Цял Берлин стават част от ФРГ.  ", "date": "2019.11.11", "title": "Германският посланик благодари на СССР за падането на Берлинската стена"}
{"url": "http://www.classa.bg/%D1%81%D0%B2%D1%8F%D1%82/item/401944-%D0%B8%D1%80%D0%B0%D0%BD-%D0%BE%D1%82%D0%BA%D1%80%D0%B8-%D0%BF%D0%B5%D1%82%D1%80%D0%BE%D0%BB%D0%BD%D0%BE-%D0%BF%D0%BE%D0%BB%D0%B5-%D1%81-53-000-%D0%BC%D0%B8%D0%BB%D0%B8%D0%BE%D0%BD%D0%B0-%D0%B1%D0%B0%D1%80%D0%B5%D0%BB%D0%B0-%D1%81%D1%83%D1%80%D0%BE%D0%B2-%D0%BD%D0%B5%D1%84%D1%82", "text": "Президентът на Иран Хасан Рохани обяви в неделя на митинг, който се проведе в столицата на централната провинция Язд, че „работниците от петролната компания за проучване са открили голямо петролно находище\". Според Рохани, това находище съхранява най-малко 53 000 милиона барела суров нефт. \"Това голямо нефтено находище започва в Бостан и продължава до Омидия\" - два града, разположени в провинция Юзестан, в югозападната част на страната, каза той. Президентът уточни, че новото находище на нефт обхваща площ от 2400 квадратни километра и е дълбоко 80 метра. Рохани, цитиран от агенция Tasnim, увери, че бъдещите ползи могат да възлизат на 3 200 000 милиона долара.   Доказаните запаси на суров нефт в Иран през 2018 г. възлизат на около 150 000 милиона барела и откриването на това ново находище може да увеличи тази цифра с една трета, според доклад на АП.", "date": "2019.11.11", "title": "Иран откри петролно поле с 53 000 милиона барела суров нефт"}
{"url": "http://www.classa.bg/%D1%81%D0%B2%D1%8F%D1%82/item/401945-%D0%BE%D1%82%D0%BA%D1%80%D0%B8%D1%85%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BE%D1%82-vaping-%D0%B2-%D1%81%D0%B0%D1%89", "text": "Центровете за контрол и профилактика на заболяванията (CDC) съобщиха, че според новите лабораторни резултати, химическа съставка - витамин Е ацетат, може да бъде причината за белодробните заболявания, свързани с vaping. Досега в страната са загинали 39 души, а около 2 000 души са тежко засегнати.   В рамките на тестовете изследователите анализираха белодробната течност, открита при 29 пациенти, които признаха, че са консумирали електронни цигари. Резултатите разкриха наличието на витамин Е ацетат във всички проби. \"Това е първият път, когато откриваме потенциален проблем в биологични проби на пациенти с белодробни лезии\", съобщава CDC в изявлението. Според 29 анализирани проби, тетрахидроканабинол (THC), основният психоактивен компонент на растението канабис, е идентифициран в 82% от пробите, докато 62% от тях съдържат никотин. Според изследователите витамин Е ацетат често се намира в храните и продуктите за грижа за кожата, но той може да бъде вреден само ако се вдишва, съобщава The Hill. \"Има голяма разлика между поглъщането на хапче с витамин Е и вдишването на течност с витамин Е\", каза д-р Ан Шухат, главен заместник-директор на CDC. Въпреки заключенията, Шухат предупреди, че може да има повече от една причина, свързана със случая и че все още има данни за изследване. Администрацията на Тръмп планира да забрани продажбата на електронни цигари, които не съдържат тютюн, мярка която щат Ню Йорк вече е приложил. В същото време научната общност предупреди, че онези, които вдишват дима, излъчван от хора, които вапират, също могат да имат здравословни проблеми. От своя страна CDC продължава да препоръчва на хората да не използват електронни цигари или vaping продукти, които съдържат THC, по-специално от неформални източници като приятели, семейство или чрез лица, които ги продават онлайн.", "date": "2019.11.11", "title": "Откриха възможната причина за смъртта от vaping в САЩ"}
{"url": "http://www.classa.bg/%D1%81%D0%B2%D1%8F%D1%82/item/401946-150-%D0%BA%D0%B3-%D0%BA%D0%BE%D0%BA%D0%B0%D0%B8%D0%BD-%D0%B8%D0%B7%D0%BF%D0%BB%D1%83%D0%B2%D0%B0-%D0%BD%D0%B0-%D1%84%D1%80%D0%B5%D0%BD%D1%81%D0%BA%D0%B8-%D0%BF%D0%BB%D0%B0%D0%B6%D0%BE%D0%B2%D0%B5", "text": "Десетки пакети, съдържащи кокаин, означени с \"диамант\", са изплували на брега по плажовете по френската атлантическа брегова линия и още много вероятно е да се появят, а полицията предупреди жителите да не ги събират.   Малките 500 гр. пакети, опаковани в няколко слоя черна пластмаса и целофан, се превърнаха в редовна гледка на френския атлантически бряг от края на октомври. Тухличките носят надпис „диамант\" или „брилянт\", но въпреки че съдържанието им е ценно, те не са пълни със скъпоценни камъни, а с 80-90 процента чист кокаин, както показаха няколко теста. Първият пакет беше открит в Сен Жан дьо Монс на 18 октомври. Оттогава нещата ескалират, като Le Parisien съобщи в събота, позовавайки се на полицейски източници, че нови пакети с наркотиците се откриват почти всеки час. Общо близо 150 кг (330 паунда) на стойност милиони долари са били събрани от плажовете досега, включително 36 кг, открити разпръснати на участък от 10 км само за един ден. Това е находка с приблизителна стойност на улицата от 3 милиона евро. В момента се предприемат масирани усилия на правоохранителните органи за намиране и събиране на „бялото злато\", преди да попадне в грешни или твърде желаещи го ръце. Френските власти предупредиха плажуващите да не се опитват да заместят полицията при изпълнението на задачата. \"Внимавайте да не повярвате в телевизионните сериали\", казва следовател, цитиран в доклада. Ако някой открие и след това се опита да продаде дрогата на улицата, той ще трябва да се справя с „истински главорези\", отбеляза той, докато консумацията на кокаин с толкова високо качество е особено опасна. Произходът на кокаина все още остава загадка. Разследващите разглеждат няколко версии, включително пакетите да са от товарен кораб или платноход от Южна Америка или от Западна Индия, пленени от буря и потънали с товара си. В началото на септември подобни тухли със същия надпис се появиха на плаж във Флорида, докато ураганът Дориан премина през щата.", "date": "2019.11.11", "title": "150 кг кокаин изплува на френски плажове"}
{"url": "http://www.classa.bg/%D1%81%D0%B2%D1%8F%D1%82/item/401947-%D0%B2-%D0%BF%D0%B0%D1%80%D0%B8%D0%B6-%D1%81%D1%8A%D0%B1%D0%BE%D1%80%D0%B8%D1%85%D0%B0-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B0-%D1%81%D1%82%D0%B5%D0%BD%D0%B0-%D0%BE%D1%82-%D1%88%D0%BE%D0%BA%D0%BE%D0%BB%D0%B0%D0%B4", "text": "Възпроизвеждането на Берлинската стена в огромни плочи от вкусен шоколад може да звучи като захаросана мечта, но един французин се справи с предизвикателството, за да отбележи 30-годишнината от събарянето й по уникален начин.   Скулпторът, работещ с шоколад, Патрик Роджър, пресъздаде емблематичната конструкция в осем метра дълго и три метра високо произведение на изкуството. Впечатляващият шедьовър бе изрисуван с графити, включително „Freiheit\" („свобода\") и известния израз на Джон Кенеди „Ich bin ein Berliner\". Тъй като падането на стената беше отбелязано по всякакъв начин в събота, от мрачни размишления върху разделена Германия до весели телевизионни клипове от онази съдбовна нощ, за разнообразие Роджър взе чук за въплъщението на историческата барикада и сам събори шоколадовата стена. Излишно е да казваме, че зрителите останаха във възторг, тъй като много от тях се прибраха вкъщи със собствен вкусен къс от Берлинската стена в ръка. \"Хората са супер щастливи и това е фантастично\", каза Роджър по време на събарянето на шоколадената стена пред магазина му на Rue du Faubourg Saint-Honore.", "date": "2019.11.11", "title": "В Париж събориха Берлинска стена от шоколад"}
{"url": "http://www.classa.bg/%D1%81%D0%B2%D1%8F%D1%82/item/401948-%D0%B3%D0%BE%D1%80%D0%B1%D0%B0%D1%87%D0%BE%D0%B2-%D0%BD%D0%B0-380-000-%D1%81%D1%8A%D0%B2%D0%B5%D1%82%D1%81%D0%BA%D0%B8-%D0%B2%D0%BE%D0%B9%D0%BD%D0%B8%D1%86%D0%B8-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B1%D0%B5-%D0%BA%D0%B0%D0%B7%D0%B0%D0%BD%D0%BE-%D0%B4%D0%B0-%D0%BD%D0%B5-%D0%BF%D1%80%D0%B5%D1%87%D0%B0%D1%82-%D0%BD%D0%B0-%D1%81%D0%B2%D0%B0%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B0%D1%82%D0%B0-%D1%81%D1%82%D0%B5%D0%BD%D0%B0", "text": "СССР имаше много войници, разположени в Източна Германия през 1989 г., но на всички им беше наредено да се оттеглят, за да позволят на Берлинската „стена на недоверието\" да падне, каза бившият съветски лидер Михаил Горбачов.   Социалистическа Източна Германия, официално известна като Германската демократична република (ГДР), остана населена със съветски бази след края на Втората световна война.   „По това време в ГДР бяха разположени 380 000 съветски войници. Те се подчиниха на заповедите да се въздържат от намеса \", заяви Горбачов пред Der Spiegel в петък. „Основната ми отговорност беше да изключа възможността за насилие.\"   Междувременно московският посланик в ГДР бе инструктиран да \"не отправя никакви искания\" към германските политици как да се справят със ситуацията на място.   Стената в крайна сметка падна на 9 ноември 1989 г., което доведе до зелена светлина от СССР за обединението на Германия, една година след това. Горбачов нарече това събитие \"едно от най-важните неща, които съм правил.\" „Не ни трябваше желязната завеса. Искахме да се отървем от стената на недоверие между Изтока и Запада - и всички останали стени, в това отношение, между държави, групи от хора и индивиди. Студената война приключи, но с течение на времето бяха създадени нови разделителни линии с разширяването на НАТО на изток на посока към руската граница\", каза Горбачов.   Въпреки настоящото напрежение между Москва и Запада, бившият съветски лидер смята, че предстои по-добро бъдеще. „Има признаци, че и Западът, и Русия разбират, че комуникационните канали трябва да бъдат активирани. Реториката постепенно се променя. Може би това е първата стъпка \", каза той и добави „ все още има дълъг път, преди да се възстанови доверието\".", "date": "2019.11.11", "title": "Горбачов: На 380 000 съветски войници в Източна Германия бе казано да не пречат на свалянето на Берлинската стена"}
{"url": "http://www.classa.bg/%D1%81%D0%B2%D1%8F%D1%82/item/401949-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B5%D0%BD%D0%B0%D1%82%D0%BE%D1%80%D0%B8-%D0%BD%D0%B0-%D0%BF%D1%8A%D1%82-%D0%B4%D0%B0-%D0%BE%D1%81%D1%82%D0%B0%D0%B2%D1%8F%D1%82-google-%D0%B4%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B8", "text": "През юни, Зак Ворхиес свали вътрешни документи на Google, разкривайки сенчестите практики и политическия дневен ред на компанията. Вместо да разследват, американските депутати предлагат политическо покритие на Big Tech и законодателна примамка. Вътрешните документи и секретни записи продължават да дават ясна информация за това, което мнозина вече знаеха, а други силно подозираха за Google и другите цифрови Голиати; че Google, Facebook, Instagram, Twitter, YouTube и други манипулират своите потребители и тяхното съдържание. Стъпвайки в битката, сенаторът Джон Тун (RS.D.) се похвали, че новата му идея - Закон за прозрачност на филтърния балон - е сребърен куршум за разпръскване на филтърни мехурчета за информация за потребителите, за предсказуемите задръствания на информация. Той иска да ни накара да вярваме, че използването на лични потребителски данни от алгоритмите на търсачките е истинският проблем с интернет. Но този въпрос е най-малкият от проблемите, с които потребителите се сблъскват онлайн. Подкрепящите законопроекта се надяват, че сме забравили - или никога не сме знаели - че Google и останалите не са безпристрастни, политически неутрални информационни източници или социални медийни платформи, на каквито (толкова зле) се преструват. Изброените в черни списъци на Google източници не им позволяват да се показват в резултатите от новини или включени връзки. Черният списък на Google е ръчно куриран файл, включващ над 500 уебсайта, които са изключени от резултатите за новини. Google прилага рейтинги към сайтове, като понижава тези сайтове - но не и The New York Times и The Washington Post - които популяризират „теории на конспирацията\" и „фалшиви новини.\" Това включва ръчно класиране на сайтове, въпреки че само тези, чиито теории за конспирация или фалшиви новини не отговарят на критериите на Google за достоверност, биват понижени в рейтинг. Google и YouTube използват етикетиране с „реч на омраза\", понижаване на рейтинги на сайтове и видеоклипове, за които смятат, че съдържат „реч на омразата\". Точността на YouTube очевидно се основава единствено на това дали клиповете изразяват „надмощие\".   Google и YouTube използват „авторитативно\" оценяване, за да класират сайтове и видеоклипове. Оценката за авторитетност задължително се основава на това дали новинарски сайт или видео отговаря на представите на Google или YouTube за достоверни и уважавани гледки.   Последен е малко известният факт, че Google нарежда уебсайтове спрямо страниците в Уикипедия, като третира Уикипедия като безпристрастен и авторитетен източник. Както Зак Ворхиес каза в частен чат, „основният проблем е, че сайтовете не се класират според потребителските данни, а се класират спрямо Уикипедия.\" Уикипедия е известна със своите леви политически пристрастия и пренаписването на известни факти, които да отговарят на нейната програма. Въпросът е разгледан в самата Уикипедия. Методите на Google за класиране на сайтове предпочитат либералните и левичарски сайтове - но Google отива още по-далеч, насочвайки избирателите към предпочитаните кандидати. Дори във вътрешен видеоклип, компанията даде да се разбере, че възнамерява да се намеси в президентските избори през 2020 г. Гигантите от Big Tech манипулират данни и потребители заради съмнителни претенции и използват силно субективни критерии. И те са направили повечето от тези неща, без наше знание или разрешение. Предлаганото законодателство дори не споменава тези практики. Google, Facebook и други големи платформи за търсене и социални медии ще трябва да предоставят на потребителите възможност да използват „прозрачни за въвеждане алгоритми\", които не включват данните на потребителите в резултатите от търсенето. Доставчиците на платформи ще трябва да разкрият, когато използват „непрозрачни алгоритми\". Макар че може да е вярно, че новият законопроект за интернет е написан, за да предостави на потребителите „по-голям контрол върху това, което виждат онлайн\", той оставя този контрол като цяло в ръцете на Google и другите цифрови гиганти. Предложеният законопроект отклонява вниманието от основата на този контрол - манипулирането на резултатите от търсенето и използването на други тактики за преплитане на данни. Независимо дали умишлено или не, Законът за прозрачност на филтърните мехурчета служи като диверсионно устройство, което позволява на Big Tech да се скрие пред очите ни.", "date": "2019.11.11", "title": "Американските сенатори на път да оставят Google да манипулира резултатите от търсенето ни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401930-%D0%B0%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%BF%D0%BE%D0%B4%D0%B0%D1%80%D1%8A%D0%BA-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B1%D1%80%D1%83%D1%82%D0%B0%D0%BB%D0%BD%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "    Авиокомпания за подарък! Една от най-бруталните измами в историята. Остават последните 2 оферти за закупуването на авиокомпания Балкан.   Ето ги:   Гад Зееви   Можеш ли да познаеш коя оферта избира правителство? намаляване броя на линиите с 50%; съкращаване на дълги дестинации; закупуване за $150 хил. (с пари на Балкан); дълговете на компанията се поемат от данъците на народа!.    Улрих Бентелер – Германия   запазване на всички съществуващи линии; откриване на нови дълги дестинации; предлага самолетен парк; закупуване за $400 хил.; инвестиции и погасяване на дълговете!  ", "date": "2019.11.11", "title": "Авиокомпания за подарък! Една от най-бруталните измами в историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401931-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D0%BF%D1%80%D0%B5%D1%85%D0%BE%D0%B4%D1%8A%D1%82-%D0%B5-%D1%81%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B5%D0%B4%D0%BD%D0%B8-%D0%BA%D1%80%D0%B0%D0%B4%D1%86%D0%B8-%D1%81-%D0%B4%D1%80%D1%83%D0%B3%D0%B8", "text": "Цена платиха тези, които имаха какво да губят – някои загубиха работата си, други, естествено, бяха репресирани. Основният проблем е не кой каква цена е платил, а че това беше една псевдо-промяна. Едни крадци се смениха с други. Налага се хората да започнат да мислят сами. Това заявява евродепутатът Андрей Слабаков пред Топновини. На 10-и ноември нямаше смяна на системата. Политиците в България най-после трябва да разберат, че когато говорят за социализъм, следващата дума е капитализъм, а когато говорят за тоталитаризъм, следващата дума е демокрация. Според мен хората искат да живеят в ясно дефинирана система, а не в система хибрид, казва още той Не знам кой ви е казал, че демокрация означава равенство. Ние сме равни пред Бога и пред закона. Абсолютното равенство в умовете на някои хора е признак за сенилност, мразъм и вроден идиотизъм, категоричен е режисьорът. Това, което най-много липсва на България, е национална стратегия за един относително кратък период от 100 години напред. Тяснопартийните интереси не работят в интерес на държавата. Всяко правителство би трябвало да продължи да работи в интерес на българския народ, смята Слабаков. Постепенно медиите от свободни се превърнаха в зависими. Икономически зависими. Не употребявам думата „морал“, защото такава не съществува. Свободата е въпрос на вътрешно усещане. Човек може да бъде свободен и да говори това, което мисли във всяка система. Друг е въпросът дали системата ще му прости това, посочва той.     ", "date": "2019.11.11", "title": "Слабаков: Преходът е смяната на едни крадци с други"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401932-%D0%BA%D0%B0%D1%80%D0%B0%D0%BD%D0%B8%D0%BA%D0%BE%D0%BB%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B2%D1%81%D1%8F%D0%BA%D0%B0%D0%BA%D0%B2%D0%B8-%D0%B7%D0%B0%D0%B1%D0%B0%D0%B2%D1%8F%D0%BD%D0%B8%D1%8F-%D0%B2-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "е по-добър от този за 2019 година, заяви пред БНР министърът на икономиката Емил Караниколов. „Чисто икономическите показатели за тази година ни дават спокойствие, че бюджетът ще е изпълним и за следващата година. Една реформа не може да се случи с едни пари и с един бюджет. Когато говорим за реформи, трябва ясно да си отговорим на един въпрос – дали само държавата и държавните институции са тези, които трябва да искат реформи. Когато започнем определени реформи в сектори, много често част от обществото не е съгласно с тези реформи“, каза той в предаването „Неделя 150“ на програма Хоризонт. „Считам, че в бюджета има реформи, има завишение и в приходната, и в разходната част, а и съм сигурен, че ние сме готови да посрещнем това забавяне в икономиката, което се наблюдава в последните няколко месеца“, продължи министърът. Към момента  не можем да говорим за криза , категоричен е Емил Караниколов. По думите му  България може да отговори на всякакви забавяния в икономиката . Наистина имаме балансиран, но работещ бюджет, коментира той. Кризата няма да тръгне от България, подчерта още икономическият министър. По думите му в момента несигурността и забавянето идва в голяма степен от геополитическите отношения между глобалните сили, както и от Brexit. „ Икономическите показатели  на България се завишиха в последните няколко месеца, българската икономика работи стабилно, но ние сме част от нещо голямо. … При криза основното нещо, което първо ще забележим, което в момента в България не се случва, е да започнат съкращения, т.е. хората да излязат от работа и да се възползват от социалните процедури. Тук имаме буфер. Другото, което държавата трябва да осигури, за да налее свежи пари в икономиката, е примерно пари за инфраструктурни проекти“, коментира Емил Караниколов. Според него с тези механизми държавата и бизнесът добре са си научили урока от кризата през 2008-2013 г.   Емил Караниколов отбеляза, че моторът на българската икономика е вътрешното потребление. В страната има сектори, които тръгват напред – например IT секторът, автомобилният сектор, металургията, отчете той и подчерта: „ Износът на България има рекордни параметри . Българските стоки и услуги, освен с качество, печелят вече и с конкурентни цени“.  Министърът каза също, че  държавните дружества  към икономическото министерство се държат изключително добре. „Нашите дружества са на печалба. Работихме само на ишлеме. В момента се забелязва, че България все повече започва да развива повече продукти, да прави повече неща и затова имаме толкова добър износ“. Доходите се увеличават, заяви Емил Караниколов.  А за приватизацията в страната той изказа мнение, че всички грешки, които сме можели да допуснем, сме ги допуснали. Трябва да оставим  къде ще инвестира в завод, смята министърът. Според него решението им не трябва да е политическо, а чисто на икономическа основа. По думите му се водят много разговори за инвестиции. Според него България има този потенциал: „Разговорите ни с Volkswagen отвориха очите на всички други, че България е на картата“. В момента се подготвя законодателство за  индустриалните зони , каза още Караниколов. Според него за инвеститорите ще стане още по-атрактивно участието в индустриални зони. Той подчерта обаче, че тези зони не са само за чужди инвеститори и се обърна към българския бизнес да се запознае със Закона за насърчаване на инвестициите. Относно спорния от месеци Закон за горивата министърът каза, че тепърва предстоят обществени обсъждания и призова страните да мислят стратегически за бъдещето, а не за конкретни казуси. По отношение на връзката  образование  – бизнес, според Караниколов бизнесът, работещ в България, не чака държавата. Той инвестира в образователни центрове, дуално обучение: „Много важно е, че осигуряваме повече пари за образование. Повечето пари в един сектор, разбира, се не решава проблема. Но нека погледнем основата – възнагражденията на учителите. Няма как, ако нямаме конкуренция там, при хората, които ще учат нашите деца – ако те нямат желание и не са мотивирани да работят, това е първата и основна стъпка. Учителите трябва да са спокойни и да могат да живеят нормален живот“. Работим по изпълнение на управленската програма, каза в заключение министър Караниколов.  ", "date": "2019.11.11", "title": "Караниколов: България може да отговори на всякакви забавяния в икономиката"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401933-%D0%BD%D0%B0%D1%81%D1%82%D1%8A%D0%BF%D0%B8-%D0%BB%D0%B8-%D0%B5%D1%80%D0%B0%D1%82%D0%B0-%D0%BD%D0%B0-%D0%B7%D0%B0%D0%B4%D1%8A%D0%BD%D0%B5%D0%BD%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F", "text": "Испания ще проведе избори - за четвърти път в рамките на по-малко от четири години - на 10 ноември. Но има малка вероятност някоя партия да се спечели достатъчно места, за да прекъсне политическата безизходица в страната. Подобна ситуация има и в Израел, където политическите партии все още преговарят за съставяне на правителство, след като изборите през септември не успяха да разчупят патовата ситуация след априлските избори. Така че сега Израел е вероятно да се окаже с три гласувания в рамките на една календарна година, пише Гидиън Рачмън за Financial Times. Добре дошли в ерата на задънената демокрация! Страните свикват избори, само за да установят, че те не решават нищо. Така те опитват отново, но получават същия неопределен резултат. Този очертаващ се модел в демократичния свят би трябвало да предизвика безпокойство у британските политици. Премиерът Борис Джонсън свика избори на 12 декември, като се аргументира, че това е единственият начин да се сложи край на годините носене по течението, породено от Brexit. Но има голяма вероятност резултатът да бъде още един парламент без мнозинство, в който нито една партия не е способна да формира стабилно правителство. Ситуациите в Испания и Израел са екстремни, но не са уникални. Разбиването на германската двупартийна система означаваше, че след последните избори през 2017 г. бяха необходими пет болезнени месеца, за да се сформира управляваща коалиция. Вярно е, че испанската, израелската и германската системи използват пропорционално представителство, което помага на по-малките партии. Но мажоритарните системи също не са имунизирани срещу демократична безизходица. Гарантирано е само, че президентските избори в САЩ водят до един победител. След това обаче президентът често е възпрепятстван от Конгреса - ситуация, довела през последните десетилетия неколкократно до спиране работата на правителството в Америка. Ситуацията във всяка държава има своите тънкости и усложнения. Но има и две общи тенденции, които може би водят демокрациите към задънена улица. И двете присъстват във Великобритания. Първата е разбиването на двуполюсния модел. Втората е поляризацията на политиката, с надигането отново на крайнодесните и крайнолевите, и нарастващата очебийност на проблемите на идентичността, които правят компромиса по-труднопостижим. В Испания дясноцентристката Народна партия и лявоцентристките социалисти доминираха политиката през десетилетията след възстановяването на демокрацията през 1975 г. Но финансовата криза от 2008 г. помогна за разрушаването на двупартийната система, а борбата за независимост на Каталуния разшири разлома. Испания сега има крайнолява партия – Подемос, и крайнодясна - Вокс, както и силни регионални партии.       В Германия дясноцентристките и лявоцентристките партии спечелиха едва 53 на сто от гласовете на последните избори - спад спрямо около 65 на сто на предишните, което от своя страна беше отстъпление от историческите следвоенни норми. Подобна е ситуацията и в Израел. През десетилетията след независимостта израелската политика беше доминирана от Партията на труда и Ликуд, които нямаха големи затруднения при формирането на правителства. Но на последните избори основните десни и леви партии, Ликуд и Синьо-белите, получиха по около една четвърт от гласовете. Те трябва да се погодят с множество миниатюрни партийки, всяка от които със собствени неудовлетворими изисквания. Важен е не само броят на партиите, но и тяхната природа. Процесът на изграждане на коалиции и формиране на консенсус се затруднява много от политическата радикализация. Възходът на антисистемните партии, за които се смята, че заплашват демокрацията или оцеляването на нацията, стеснява броя на потенциалните управляващи партньори за масовите партии. В Израел третата по големина партия е Коалицията на израелско-арабските партии, която дори лявоцентристите не смеят да включат в правителството от страх да не компрометират своя ционистки авторитет. Подобна история е в Испания, където нито социалистите, нито народната партия могат да формират коалиция с каталунските сепаратисти. В Германия, с дългогодишната й традиция за изграждане на коалиции, ситуацията не е толкова тежка. Но сформирането на национално правителство е значително усложнено от факта, че крайнодясната Алтернатива за Германия и крайнолявата Die Linke държат 160 от 709-те места в парламента, като и двете се счита че преминават границите на нормалното. Опасността за Великобритания е, че някои от условията, които водят до задънена демокрация другаде, вече се появяват в Обединеното кралство. Вярно е, че на последните общи избори през 2017 г. се наблюдава активизиране в гласуването за двете основни партии, торите и лейбъристите. Но тази тенденция този път вероятно ще бъде нарушена, след като либералдемократите и шотландските националисти са в подем, а и Brexit партията също подяжда консерваторите. Политиката също така вече не е доминирана от икономическите въпроси. Вместо това въпросите за идентичността, като Brexit или шотландската независимост, излизат на повърхността във Великобритания, като ефектите се наблюдават и на други места. Социологическите проучвания сочат, че на британците наистина им е дошло до гуша от патовата ситуация в парламента. Ако Джонсън постигне победата на изборите с отчетливо мнозинство, тогава той ще има шанс да осъществи сделката си за Brexit и след това да управлява. Но ако Обединеното кралство се окаже отново с парламент без мнозинство, Великобритания ще прилича повече на задънените демокрации в Испания и Израел. Вместо да тръгне в новата посока, обещана от Джонсън, когато стана премиер, британската политика може просто да продължи да се върти в колелото на Brexit.  ", "date": "2019.11.11", "title": "Настъпи ли ерата на задънената демокрация?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401934-%D0%BA%D1%8A%D0%BB%D0%B1%D1%8A%D1%81%D1%8A,-%D1%82%D0%B0%D1%87%D0%BA%D0%B8-%D0%B8-%D0%BF%D1%80%D0%B5%D1%81%D0%BD%D0%BE-%D1%82%D0%BE%D1%87%D0%BD%D0%BE-%D0%BD%D0%B0-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B8%D0%B5-%D0%B8%D0%B7-%D0%BA%D1%83%D1%85%D0%BD%D1%8F%D1%82%D0%B0-%D0%BD%D0%B0-%D0%B1%D0%B0%D0%BD%D0%B0%D1%82%D1%81%D0%BA%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8", "text": "Колко близка може да е българската кухня с австрийската и унгарската? Вероятно първосигнално ще се сетим за червения пипер, така обичан в Унгария, и за фините австрийски ястия, навлезли след Освобождението, предимно в градските домове. Една неголяма етнографска общност има съвсем различен поглед - за тях Австро-Унгария дълго време е мястото, където живеят и възприемат много от кулинарните техники и продукти на обширната империя. Историята на банатските българи започва след 1688 г., когато е потушено Чипровското въстание. Част от чипровчани успяват да се спасят, пресичайки Дунав и след дълго скитане из Влашко и Седмиградско (и двете в днешна Румъния) се установяват в историческата област Банат, под протекцията на императрица Мария-Терезия. В района идват и български католици от селата по Никополско-Свищовско. Двете общности живеят стотици години без да забравят българския си произход. Кухнята на банатските българи се отличава с много тестени изделия, използване на картофи, свинско месо и мас, чушки и червен пипер. При заминаването си от българските земи картофите, пиперът и доматите все още са непознати в Стария свят, затова и начините на приготвянето им банатчани научават сами или през съседите си унгарци, австрийци и другите народи на Хабсбургската империя.     Банатчани са българите, сред чиито традиционни ястия има галушки и паприкаш, за които всяка добра домакиня си има свои особености на приготвяне. В много от рецептите се използва свинска мас, която някога всяко семейство си стопявало само, от прасетата, които сами са отгледали. По това банатската кухня съвсем прилича на унгарската и на тази от Северна България и предполагаме, че отглеждането на прасета за лични нужди го знаят още от времето преди заселването на Банат. Известно е от историята, че още от ранното Средновековие свинята е била сред основните селскостопански животни на българите, от която се използвало буквално всичко, включително кожата. Свинската мас е основна съставка на малките крофли - нещо средно между сладки и соленки.     Приготвят се от вътрешна мас, отделена съвсем прясна след коленето на прасетата. Има варианти и с джумерки - по други места наричани пръжки. Това са малките парченца, останали след стопяването на маста. Придават много специфичен вкус и тъй като са налични в кратък период от годината, крофилчетата също се правят основно през зимата. За останалото време от годината чистата свинска мас продължава да се използва в много ястия. В държавите от Централна Европа растителни мазнини като зехтина достигали рядко, а слънчогледовото олио се появява доста късно. Банатските българи са сред първите, които внасят и започват да отглеждат рапица в България, но поне по старите рецепти не личи рапичното олио да е широко използвано. Всички банатски българи са католици и това определя до голяма степен и кухнята им - в католическия календар има по-малко дни на пост в сравнение с православния и не е толкова строг, а общуването с изпратени от чужбина свещеници и духовни лица привнася чужди вкусове и техники. Един от най-ценените продукти от банатската кухня е кълбъсъ или калбаси - вид колбас от чисто свинско месо с подправки. Коленето на прасетата е известно като „убиванье\", като според етнографи при част от банатските българи това е отглас от старите павликянски обичаи за жертвоприношение. От още прясното месо се отделят парчетата, които се правят на кълбъсъ и се окачват да съхнат и да се опушват  в малката стаичка, от която се палят печките. И малко за спецификата на банатската архитектура - тя е типична за Средна Европа, къщите обикновено се състоят от две големи стаи, понякога една допълнителна за домакински дейности. Те са едноетажни, като двете стаи са разположени от двете страни на неголям коридор. Често там се приготвя храната, а третата врата води към стаичката, от която се палят по една зидана печка - соба, излизаща към всяка от стаите. Именно димът от тези печки е ключов за кълбъсъта - под комина, който го отвежда, още от строежа се предвиждат местата за закачане на свинското. Понякога се окачват ребра, парчета филе - „рибица\", както и сланина.     По начина си на приготвяне кълъбъсъта се различава във всяко село и дори във всяко семейство. Така например в с. Асеново, Никополско, е по-различна от тази в Бърдарски геран, Белослатинско, а при дегустациите опитните хора казват, че няма една с една да си приличат от различните къщи. В Асеново живеят преки потомци на чипровчани, избягали веднага след въстанието. В Бърдарски геран са потомци на павликяни от Свищовско-Никополско. Най-доброто време за опитване на кълбъсъ е празникът Фършанги - началото на Великия пост. Тогава са правени тридневни маскаради, в които всеки възприема различна роля, най-често мъжете се правят на жени, кожуси се обличат наопаки, а развеселените хора обикалят улиците, гонейки зли духове и търсейки кълбъсъ. Днес маскарадите са осъвременени с много нови герои, но все така пълни с вкусни банатски ястия. Може да отидете на Фършанги в Бърдарски геран или на Цурки в Асеново, като следите датите, тъй като всяка година се променят. Тестените ястия от банатската кухня заслужават цяла отделна книга, тук ще се спрем на някои, които лично съм пробвала да приготвям. „Пресно точно\", което буквално означава „прясно точено\" е подобно на щрудел, който се прави от току-що източени фини тестени кори.     Плънката може да е различна - настъргани ябълки, тиква, сирене, с канела, с вишни, с мак. Най-трудоемко е точенето, после готовата кора бързо се навива с плънката и с мазнина, поръсва се с олио и се пече веднага. Макът е широко използван в банатската кухня. Дребните сиви семенца придават фин вкус и лека текстура, а от опиянение не се притеснявайте - прекалено са малко, за да повлияят. „Тачките\" са тестени резенчета с плънка, които могат да се приготвят с доматен сос, а може и само сварени, със запържени трохи и червен пипер. Също с пипер и трохи се поднасят „листа на сухо\" - които може да ви напомнят за италианска паста от cucina povera, народна италианска кухня с малко съставки и бързо приготвяне. Чорба-листа е друга типична храна, често приготвяна в Бърдарски геран. Първо се приготвят „листата\" - тънко разточени тестени листи, които се нарязват и се пускат за плътност в супа, обикновено пилешка или от кокошка. Листата могат да се сушат и съхраняват на хладно. В Асеново имат вариант с боб. Много рецепти, включително и такива на поне един век, са публикувани в . Рецепти можете да видите и на страницата на читалище „Петър Парчевич - 1927\", откъдето можете да изтеглите свободно . А може просто да отидете до читалищата в Асеново и Бърдарски геран, където ще ви разкажат банатски истории и ще споделят тънкостите на готвенето. В Бърдарски геран има и музей, представляващ типична местна къща, с всички мебели, домакински съдове и кътовете за опушване на месо и готвене. Банатската кухня е страхотна за зимата и тъкмо сега е времето да я опитате. Много от ястията се правят лесно и бързо, идеално за вечерите, когато искаме нещо бързо, но затоплящо и вкусно. Да ви е сладко!", "date": "2019.11.11", "title": "Кълбъсъ, тачки и пресно точно - на пътешествие из кухнята на банатските българи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401935-%D0%B2%D1%81%D0%B5%D0%BA%D0%B8-%D0%BA%D0%BE%D0%BE%D0%BF%D0%B5%D1%80%D0%B0%D1%82%D0%BE%D1%80-%D1%81%D0%B2%D0%B8%D0%BD%D1%8F,-%D0%B2%D1%81%D0%B5%D0%BA%D0%B8-%D0%BA%D0%BE%D0%BC%D1%83%D0%BD%D0%B8%D1%81%D1%82-%D0%B4%D0%B2%D0%B5", "text": "\"До 9 септември 1944 г. България беше на ръба на пропастта. След това направи смела крачка напред!\". Думите звучат като странна шега или като нещо, режисирано от Майкъл Бей, но всъщност са част от статия във вестник \"Работническо дело\", която има за цел да възхвалява новия тоталитарен режим в страната. От реките потича мед и масло, а от СССР валят автомобили \"Лада\", камиони УАЗ и руски туристки... Това е ера, в която може и да няма банани (освен по Коледа), но се ражда изобилие от лозунги, които красят табели, плакати и транспаранти по манифестациите. Ето някои от най-забавните попадения, които можем да класифицираме като истинкси бисери от соц-а... този лозунг от епохата преди чумата по свинете да нахлуе в България е от село в Плевенско, където агитацията призовава към плодотворно свиневъдство. От същите автори най-вероятно е и  още един отривист призив към земеделците в комунистическия строй. на оружие, братя! надпис в птицеферма със същата милитарна насоченост. - лозунг в ТКЗС, който призовава да борим агресорите само с измити яйца. тези думи дълго време посрещат на входа на Тутракан и се превръщат в истинкска \"класика в жанра\" на комунистическите бисери. Рейгън така и не анексира Тутраканската селищна система обаче. Здравият и бодър колектив, наравно със смелите земеделци, е в основата на светлия комунистически строй и по тази причина към него също са насочени редица призиви като... стига родителите им да не са от един и същи колектив, разбира се. аха, и ние така сме чували... - после империализма и Рейгън, най-големият враг очевидно са въшките от всякакъв вид. нито стотинка повече или по-малко. даже оДлично! Силата на \"болгарский перец\" и до днес се носи като легенда от уста на уста. да се знае... - Другарю! - улична табела, която подсказва, че поне не сме били без празници. Народната милиция заема важна роля в социалистическия строй, защото... Друг ключов момент е крепката българо-съветска дружба, която намира своя израз в лозунги като: (плакат на руската туристическа агенция \"Интурист\") (лозунг в цирка) - няма как да не завършим с това прекрасно и тъжно-комично обобщение.", "date": "2019.11.11", "title": "\"Всеки кооператор - свиня, всеки комунист - две!\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401936-%D0%BF%D0%B5%D1%82%D0%BA%D0%BE-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BC%D0%B0%D1%85%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D1%81%D0%BE-%D1%82%D0%B0%D1%82%D0%B0-%D0%B1%D0%B5%D1%88%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5", "text": "  Петко Симеонов е 77-годишен. Доктор е по социология, работил е в БАН. Бил е член на Клуба за подкрепа на гласността и преустройството. През 1988 г. интервю на Симеонов със Стоян Михайлов, секретар на ЦК на БКП, публикувано в списание за социология, става повод Михайлов да бъде свален от партийни постове. Петко Симеонов е от учредителите на българската секция на „Хелзинки уоч” в България още преди 10 ноември. През 1989 г. говори срещу режима пред радио „Свободна Европа”. Един от преговарящите на Кръглата маса. В продължение на година е зам.-председател на СДС. Депутат във Великото народно събрание. Основател е на СДС (либерали), които отпадат на следващите избори. Бил е директор на Агенцията за чуждестранна помощ 1991-1992 г. Оттегля се от политиката, занимава се с наука и пише книги. … – Какво си спомняте за състоянието на държавата след падането на комунизма? Били сте директор на Агенцията за чуждестранна помощ. Някои се чудят защо сме искали помощи, като при нас не е имало земетресение, война, наводнение? Имаме си плодородни земи, излаз на море, на голяма европейска река, а изведнъж – дайте помощи? – Срещнах се с Бернар Кушнер, лекар, френски министър на здравеопазването, после и външен министър беше. Той се занимаваше с чуждестранната помощ във Франция, подпомагаше различни страни в нужда, като нашата. Аз отидох но консултации при него, току що бях станал директор на Агенцията за чуждестранна помощ. Посрещна ме с една реплика: „Искам да видя кой е решил политически да се самоубива” (смее се). И вика: „Никога няма да можеш да дадеш на нуждаещите се толкова, колкото те искат, а всички останали ще мислят, че крадеш, спекулираш с помощите. Помощите са най-загубената работа, която е измислена”. Аз го помолих, понеже от здравеопазването много се оплакваха, ама голям рев, че им липсва едно или друго – „Здравеопазването се задъхва, ние загиваме” и т. н.      Петко Симеонов говори на първия митинг на зараждащата се опозиция на 18 ноември 1989 г. и Петко Симеонов днес. Снимки: Иван Бакалов   И аз помолих Кушнер, че ни е необходимо да се прегледа за здравеопазването какво e състоянието. Луканов като премиер беше спрял финансирането на здравеопазването за покупка на лекарства с валута. Мисля че ставаше дума за около 10 млн. долара. И оттук се беше получило едно напрежение в системата. И аз ги поканих да ни изпратят хора, които да ни консултират какво да правим. И пристига една делегация от 40 души лекари – по мениджмънта, по лекарствата, по незнам какво, по незнам какво, по незнам какво – по всички направления. И се пръснаха из нашите болници. Аз им давам помощници, осигурявам им хотел. Стояха тук, мисля че около една седмица, десетина дни. И приключиха с доклад. Приех ги там в президентството, седнаха срещу мен и този който водеше делегацията, казва: „Г-н Симеонов, направо е парадоксално, че сме тук в България. Вие имате всичко. Имате разгърната система на здравеопазване. Ако има някакви пропуски, някакви слабости, те са от организационно естество.” И даде конкретни примери от болници. Аз им платих за това, за което бяха дошли. По тяхна преценка имахме развита система на здравеопазване. Доклада им го дадох на премиера Димитър Попов.  Другият много характерен случай беше свързан с един богат български евреин, който беше много добре разположен към България, живееше в Швейцария, но фирмата му оперираше в Израел и другаде по света. Той беше наел да дойде в България една лаборатория самолет, която точно с това се занимава – страни в криза. Да се види какво трябва да се направи. Пристигнаха, кацнаха на летище София, седяха и те толкова – десетина дни. Той плати всичко. След като им приключи проучването и самолетът излетя, се срещнах с него. И той каза: „Направо недоумявам. Всички експерти, които гледаха, направо бяха изненадани. При вас всичко трябва да бъде наред. Всичко си имате. Как може тук да има криза? Това е просто немислимо.” – Коя година стана това? – Това е 1991 година пролетта. Беше вече започнало разграбването. – Тогава освободиха цените и скриха стоките, докато се урегулират? Ликвидацията на селското стопанство по-добре да не засягаме, можем да говорим цял ден… – Да. Но голямо престъпление беше друго. Луканов го започна, след това Димитър Попов и неговият икономически екип довършиха нещата (Димитър Попов е първият безпартиен премиер след изборите през 1990 г., начело на коалиционно правителство, в което влизат и министри на СДС – Иван Костов на финасите, Иван Пушкаров – на индустрията, търговията и услугите, Димитър Луджев, вицепремиер – бел. авт.).  Става дума за премахването на държавните стопански обединения – ДСО-тата (ДСО – държавен холдинг, обединяващ предприятия и фирми в един отрасъл или сфера, например ДСО „Родопа” – месопреработка, ДСО „Винпром” – винарски изби и т. н. – бел. авт.). Шапките, както ги наричаха. Викаха – „Махаме шапките!”. И сега да кажа, какво на практика значи „Махаме шапките!”. Те махат тук в София ДСО-тата, централите – примерно ДСО „Родопа”, ДСО „Млечна промишленост”, навсякъде, във всички отрасли. Само за два случая ще кажа – единият беше с шивашки комбинат в Луковит. Бях ходил там – костюми, костюми, шият костюми и изнасят за Съветския съюз и за другаде. Аз съм бил там, някъде през 1990 година. И директорът през 1991 година изведнъж се изтърсва при мен да търси помощ – „Господин Симеонов, помагайте! Имам продукция за не знам колко си милиона… Ама няма го ДСО-то. Аз не знам на кого трябва да я дам тази продукция. Тя е само за износ. Не знам къде да я изнеса. Тия от ДСО-то вече ги няма никъде. Търсих, нищо не става. Помагайте.”  Как да му помогна? Препратих го, мисля че при Александър Томов го пратих (вицепремиер по това време – бел. авт.).  Другият случай е от Чипровци. Понеже аз съм от Монтана, ходил съм в Чипровци, познаваме се там с хората. И от Чипровци пристига при мен директорът на миннообогатителния комбинат: „Кажи какво да правя? Кремиковци отказва да ми взима продукцията”. Те правят едни заготовки, концентрат от обработка на рудата, който отива за топене. И тази продукция седи на камари на гарата в Монтана, тогава беше още Михайловград. Вика – „Няма къде да го карам. Не знам къде да го карам”. Аз му казвам – „Намери някъде маталургичен комбинат, който е готов да го вземе”. Да търси в чужбина. Той вика – „Виж какво, ДСО-то го няма. По-рано чрез ДСО-то имахме връзка. Аз нямам външен отдел. Намери ми човек, който може да ми напише търговско писмо на английски”. Викам – „Добре, при теб няма ли някой, не можеш ли да намериш?”. Вика: „В Чипровци никой не знае английски! Дай ми човек, който може да ми напише писмо…” – И никой не се усети какво става, не можа да го спре? – И Желев също беше във възторг от това, че по този начин започва истинското раздържавяване и създаване на пазарно стопанство. „Като махнеме шапките – вика – Махаме шапките и ги оставяме, нека да се оправят”… Какво ще се оправят, бе? Те не знаят какво да правят. Това беше голямата драма. Първо това. Второто нещо беше закриването на министерството на Външната търговия и на плановия комитет (Държавен комитет за планиране – структура с ранг на министерство, която управлява народното стопанство, което е изцяло държавно до 1990 г. – бел. авт.). Ти имаш още над 90 на сто държавна собственост. Как ще махаш основното управляващо звено – плановия комитет? Щом аз през 1993-1994 г., когато вече не бях в активната политика, съм издигал лозунг да се възстанови плановият комитет, значи бъркотията си е продължавала. Основни структурни звена бяха разрушени, преди да бъдат създадени условията за пазар. – И преходът освен катастрофа се и криминализира… – Срещах се с хора от сигурността. Някъде 1991 г. есента разпитвах един такъв, началник от сигурността, няма значение кой е, името няма значение. …Колко съм бил не наясно с нещата… Разпитвам този човек, казвам му – „Трябват решителни превантивни мерки да се овладее организираната престъпност, да не възникне мафия.” Той се облегна назад, и вика: „Какви превантивни мерки? Тя вече е създадена.” Викам – „Как така е създадена?” „Ами създадена е вече, разпределили са си територии… Всичко си имат. Ние трябва тепърва да почваме да се борим с тях”. А това е 1991 година есента. Това не може да стане без активно участие на водещите управленски фигури по онова време. Ние правиме митинги, вдигаме джангър по улиците, но всъщност лостовете на властта в държавата са в други ръце… Големият провал на прехода беше провалът на комунистическата номенклатура. Оказа се, че това са просто властолюбиви лица, за които идеологията е била средство. – Тоест, те не са вярвали в никакъв комунизъм и социализъм? – Ценностите на онова общество за тях са били просто средство. Освобождаването от средството всъщност ги пуска и те тръгват, нямат никакво чувство… Те доказаха, че не са имали никакво чувство за нация, никакво чувство за държава. Взимаш протоколите на заседанията на колегиума на МВР и започваш да четеш. Това са хора, които се интересуват единствено от властта. Те не се интересуват нито от идеология, нито от социализъм, нито от комунизъм. Нищо друго не ги е интересувало. Моментално сменят – „Важно е сега собствеността да остане наша. Всичко да пропадне, но да бъде наше”. Тези хора се оказаха на много ниско равнище. Малцина от тях се оказаха достойни хора.", "date": "2019.11.11", "title": "Петко Симеонов: Махането на ДСО-тата беше престъпление"}
{"url": "http://www.classa.bg/%D1%81%D0%B2%D1%8F%D1%82/item/401937-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D1%80%D1%83%D1%81%D0%BA%D0%B8-%D0%B8%D1%81%D1%82%D0%BE%D1%80%D0%B8%D0%BA-%D0%BE%D0%B1%D0%B5%D0%B7%D0%B3%D0%BB%D0%B0%D0%B2%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0%D1%82%D0%B0-%D1%81%D0%B8", "text": "Известен руски историк призна, че е убил любовницата си – бившa студентка – след като в река бе намерена раница с отрязани женски ръце, съобщава Би Би Си.  63-годишният Олег Соколов е бил пиян и е паднал в реката, докато се опитвал да изхвърли части от тялото, съобщиха местните медии. Тогава полицията открила обезглавеното тяло на 24-годишната Анастасия Йешченко в дома му. \r\n   \r\n   \r\n \r\n   “Той призна вината си”, заяви адвокатът му Александър Почуев и добави, че съжалява за стореното и сега сътрудничи на полицията. Проф. Соколов е признал на полицията, че е убил любимата си по време на спор и след това е отрязал главата, ръцете и краката й. Той е планирал да се отърве от тялото, преди да се самоубие публично, облечен като Наполеон. Почуев заяви, че проф. Соколов – който е подложен на болнично лечение за хипотермия – може да е изпаднал в стрес, твърди адвокатът му. \r\n   \r\n   Според руските медии Соколов признал, че е убил любовницата си от ревност. Извършил престъплението още на 7 ноември в апартамента си на брега на р. Мойка в центъра на Санкт Петербург. Скрил тялото и когато на другия ден след убийството поканил гости у дома си, те не забелязали нищо. Решил да се избави от тялото на части и за целта купил трион. Докато разчленявал трупа му ставало лошо и затова пиел. Именно затова паднал в реката, докато се опитвал да се избави от трупа. \r\n           Професорът разказал пред органите на реда, че планирал, след като се избави от тялото, да се самоубие и затова сложил предсмъртна бележка в джоба на сакото си. Планирал да извърши самоубийството си зрелищно – в Петропавловската крепост пред очите на гражданите и туристите, съобщават руските медии. \r\n Историкът е написал няколко книги за Наполеон, а също така е съдействал като исторически консултант по няколко филма. Той и Йешченко са работели заедно по няколко творби. Двамата са изучавали френската история и са се наслаждавали на носенето на костюми от периода, като проф. Соколов се обличал като Наполеон. Студентите го описват като талантлив преподавател, говорещ френски и подражаващ на Наполеон, но и като „ненормалник“, наричал любимата си „Жозефин“ и желаещ да се обръщат към него със „сир“. \r\n   \r\n   \r\n", "date": "2019.11.11", "title": "Известен руски историк обезглави любовницата си"}
{"url": "http://www.classa.bg/%D1%81%D0%B2%D1%8F%D1%82/item/401938-%D0%BF%D0%BE%D0%BB%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%BD%D0%B0%D1%80%D0%B5%D0%BA%D0%BE%D1%85%D0%B0-%D0%BC%D0%B0%D0%BA%D1%80%D0%BE%D0%BD-%E2%80%9C%D0%BF%D0%BE%D0%BB%D0%B5%D0%B7%D0%BD%D0%B8%D1%8F%D1%82-%D0%B8%D0%B4%D0%B8%D0%BE%D1%82-%D0%BD%D0%B0-%D0%BA%D1%80%D0%B5%D0%BC%D1%8A%D0%BB%E2%80%9D", "text": "Журналистът на полското издание Wpost Якуб Мелник в статия, озаглавена „Макрон е полезният идиот на Кремъл“, критикува изявлението на френския президент за „мозъчната смърт“ на НАТО. Якуб Мелник пише, че Макрон призовава съюзниците в Алианса да не разчитат на Съединените щати, докато сам не планира да им помага в критична ситуация. Според автора на статията Франция не е заплашена от военно нападение, а страните от източния фланг могат да се изправят срещу такава: Полша, Литва, Латвия, Румъния и Естония. Същевременно авторът не уточнява кой може да ги \"атакува\". \"Дипломатическата безпомощност и нерешителност във военната сфера бяха основните причини за избухването на кървавата война в Югославия през 90-те години, която беше спряна едва след намесата на американците (за да могат европейските съюзници да не се посрамят, тя беше извършена под егидата на НАТО)”, пише Мелник. Кореспондентът многократно рязко говори за обръщението на френския президент, наричайки го \"позьор\", който размахва опашка, за да отвлече вниманието от собствените си недостатъци. Мелник смята, че френският президент доста често се оплаква от това, че го лишават от сцена на международната политика, така че може да му се даде шанс да „поплаче публично“. На 7 ноември френският лидер обяви \"мозъчната смърт\" на НАТО поради загуба на координация в рамките на Алианса. В същото време той нарече немислимо това, че Русия се смята за \"изначален враг\" на военния блок след прекратяването на Варшавския договор. Прессекретарят на руското външно министерство отбеляза, че оценката на Макрон напълно отразява настоящата ситуация, а също така „мозъчната смърт“ на НАТО се потвърждава от реакцията на генералния секретар на организацията спрямо позицията на френския президент.    ", "date": "2019.11.11", "title": "Полските медии нарекоха Макрон “полезният идиот на Кремъл”"}
{"url": "http://www.classa.bg/%D1%81%D0%B2%D1%8F%D1%82/item/401939-%D1%82%D1%83%D1%80%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D1%85%D0%B0-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89-%D0%B2-%E2%80%9C%D1%82%D0%B0%D0%B5%D0%BD-%D1%81%D0%B3%D0%BE%D0%B2%D0%BE%D1%80%E2%80%9D-%D0%B7%D0%B0-%D1%81%D0%B8%D1%80%D0%B8%D1%8F", "text": "Журналист на турското издание “Хюриет” заподозря властите на Русия и САЩ в сговор за Сирия. Той смята, че действията на Москва и Вашингтон са толкова калибрирани и синхронизирани, че това показва наличието на \"тайна конспирация\". Според автора на статията Съединените щати и Русия действат на принципа „освобождавай- запълвай“. Той обяснява това с факта, че руските военни заемат онези територии, които ги напускат американските войски. Според него те го правят по такъв синхронизиран начин, че имаш усещане, че има „смяна на караула“. По-рано полските медии писаха, че сега Русия заема позиции в Сирия, които преди няколко дни са принадлежали на американските военни, което доказва провала на САЩ в Близкия изток. Според медиите Русия днес има най-голямо влияние в Близкия изток от всякога.", "date": "2019.11.11", "title": "Турските медии заподозряха Русия и САЩ в “таен сговор” за Сирия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401920-%D0%BE%D1%82%D0%BA%D1%80%D0%B8%D1%85%D0%B0-%D1%83%D0%BD%D0%B8%D0%BA%D0%B0%D0%BB%D0%B5%D0%BD-bmw-7", "text": "Този BMW 7 Series E32 е единствен и много необичаен. Представителният седан BMW 767i е оборудван с уникален V16 двигател.   В съвременния свят само Bugatti има 16-цилиндрови двигатели, но в Мюнхен такъв агрегат е създаден 20 години преди Veyron. Той е базиран на V12 BMW M70, на който са добавени още четири цилиндъра.     Работният обем е нараснал до 6,7 литра (оттук индексът 767i), мощността достига 408 к. с., а максималният въртящ момент е 625 Nm. Седанът BMW 7 E32 ускорява до 100 км / ч за 6 с и развива 280 км / ч.     По стандартите на 80-те години на миналия век това е било много добре, но двигателят е имал една ахилесова пета - охлаждането. V16 е огромен и едва се побира под капака на BMW 7 Series.     За радиатора простоне е останало място и той е бил преместен в багажника. Ето защо отзад са се появили въздуховоди с необичайна форма.     Естествено, в серийната \"седмица\" такива решения не е можело да бъдат приложени, а и V16 не съответствал на екостандартите. Поради това, по-нататъшната работа по двигателя е спряна и BMW 767i останал в един екземпляр.", "date": "2019.11.11", "title": "Откриха уникален BMW 7"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401921-%D0%BD%D0%BE%D0%B2%D0%B0-%D0%BB%D1%8E%D0%B1%D0%BE%D0%B2-%D0%B2%D1%8A%D1%80%D0%BD%D0%B0-%D1%83%D1%81%D0%BC%D0%B8%D0%B2%D0%BA%D0%B0%D1%82%D0%B0-%D0%BD%D0%B0-%D0%B0%D0%BD%D0%B5%D0%BB%D0%B8%D1%8F", "text": "Фолкпевицата Анелия отново се носи на гребена на любовта. Новата тръпка на певицата е отпечатана в нейната усмивка и безупречен външен вид.    Изпълнителката на \"Дай ми още\" сподели в личния си профил във 'Фейсбук\" огромен букет от червени рози, чиято бройка не можем да преброим. От фотоса веднага заваляха предложения, че става въпрос за изненада от таен обожател.    Дори най-близките й приятели предполагат, че Анелия има таен ухажор, защото не е споделяла с тях да има \"пеперуди в стомаха\". Той обаче не бил никак таен за певицата и тя знаела неговото име. И щом споделя изненадата от него, значи има сериозни намерения и като нищо ще се впусне в нова любовта авантюра.     От доста време насам пайнерката не е оповестявала любовния си живот, а от запознати знаем, че повече от година е сама. Преди това въртеше любов с човек от политиката, а преди него с Калоян Арсенов.    Анелия безспорно е една от най-привлекателните жени в България и не страда от липса на ухажори. Тя обаче си търси истинската любов и е убедена, че рано или късно ще я намери. Дотогава се е отдала на усилена работа и усърдни тренировки във фитнес залата с персонален инструктор.", "date": "2019.11.11", "title": "Нова любов върна усмивката на Анелия?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401922-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%B1%D0%B5%D1%80%D0%BC%D1%83%D0%B4%D1%81%D0%BA%D0%B8%D1%8F-%D1%82%D1%80%D0%B8%D1%8A%D0%B3%D1%8A%D0%BB%D0%BD%D0%B8%D0%BA", "text": "Тайната с изчезването на кораби в Бермудския триъгълник може да бъде разгадана в най-скоро време, заявиха учени. Във водите на Атлантическия океан те са забелязали огромен калмар. Според специалистите е напълно възможно именно той да напада плавателните съдове, пише The Guardian. Към този момент вина за изчезването на кораби в тази географска зона се приписва на пиратите. Или пък всичко това се дължи на огромна мистерия. Учените отдавна проявяват интерес към това дяволско място. Според най-новата теория, на дъното на океана живее гигантско чудовище, който е в състояние да поглъща корабите, ако последните преминават на прекалено близко разстояние. Версията за наличието на калмар на дъното на Атлантическия океан е издигната още през 2005 г. от двама японски биолози. Те са успели да заснемат снимат мекотелото, агресивно атакуващо стръвта. Експертите от японския Национален музей на науката са отнесли създанието към рядък вид, който се характеризира с повишена агресивност. Някои представители на този вид могат да достигат дължина до 45 метра. Историята за тях не е измислица, а страховита истина. Учените все още не са наясно какво точно мекотело обитава дъното на океана. Следва да се отбележи, че не всички специалисти вярват в съществуването на огромния калмар. Те са по-склонни да вярват, че зоната е опасна заради бурите, които могат да бъдат по няколко наведнъж. Именно те погребват корабите на морското дъно.", "date": "2019.11.11", "title": "Тайната на Бермудския триъгълник"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401923-%D0%BC%D0%B8%D0%BB%D0%B0-%D0%B9%D0%BE%D0%B2%D0%BE%D0%B2%D0%B8%D1%87-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0", "text": "Известната холивудска актриса Мила Йовович повдигна завесата зад сексуалния си живот - тя продължава да живее с 54-годишния режисьор Пол Андерсън, но съпрузите предпочитат да не се отдават на любовни утехи в леглото. Както съобщават световните издания, 43-годишната звезда е обяснила просто отказа си. Тя и съпругът й прекарват твърде много време на работа и често могат да виждат децата си само в края на деня. Затова те спят заедно с дъщерите си, за да може семейството да остане близо поне през нощта. Йовович обаче не възнамерява да се отказва от плътски удоволствия. Просто понякога се налага да прибягва до други методи - да организира срещи в хотели или на по-неочаквани места. \"Когато децата си легнат да спят, мога да запаля свещи в гардеробната стая, да сложа възглавници. Страхотно е. Пещера на любовта. Така забременях с второто си дете\", обяснява актрисата.", "date": "2019.11.11", "title": "Мила Йовович разказа за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401924-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D0%BD%D0%BE%D0%B5%D0%BC%D0%B2%D1%80%D0%B8", "text": "В никакъв случай, не трябва да слагате парите на първо място. В противен случай, те ще избягат от вас в неизвестна посока. Също така, в сърцето си пускайте само онези, които наистина го заслужават. Отхвърлете всичко отрицателно и негативно, така ще се почувствате щастливи хора. Търпение ще ви е необходимо, в общуването с роднини. Очаква ви прекрасен и продуктивен ден, в който ще може да внедрите нещо коренно ново. Не забравяйте да си почивате по време на работа, дори ако тя не е тежка. Една погрешна стъпка в личния живот и губите. Помнете, че само предпазливостта помага на ловеца. Вечерта е предназначена за пътуване, спорт или разходка. Необходимо е да работите в екип, за да не добиете славата на \"вълк единак\". Ще ви се струпат много отговорности, но не се оплаквайте, че ви е трудно. Шефът ще ви възнагради според заслугите, но това няма да стане светкавично. Но в любовни отношения, ви чакат солидни награди и изобилие от чувства. В тази сфера, ще надминете себе си.   Очаква ви труден ден, така че трябва да се стегнете и станете по-активни. Липсата на инициатива се вижда с просто око, изключете леността и безотговорността. Неочаквано решение ще ви хрумне във финансовия сектор, при съвместно пътуване с бизнес партньор. В семейния живот, хармонизирайте това, което не ви харесва. Интуицията, ще ви помогне днес да решите множество натрупани проблеми. Но това не означава, че трябва да лежите и усмихвате щастливо. Опитайте се, от рано да предвидите бъдещи проблеми, както в работата, така и във финансите. Да прогнозирате нещо коренно ново във вашия личен живот не трябва. Съдбата ще ви поднесе приятна изненада, имайте търпение. Днес трябва да говорите и мислите по-малко, иначе всички около вас ще се отегчат. Има шанс да покажете способности, които ще отворят нови пътища в професионалната сфера. В любовта също трябва да действате по-бързо. Любимия очаква дела, а не обещания. Грешките във финансите, са в резултат на необмислените ви стъпки. Не давайте пари на никого. Може да се запознае не само с интересен, но и наистина уникален човек. Умът ви ще се разшири от информацията, която получите по време на дълъг разговор. Мнозина ще бъдат повишени, ако не сте много мързеливи и отидете по-рано на работа. Ярки перспективи се очакват в творческата сфера, хванете вдъхновението.   Не обичате да се бавите, особено когато става дума за кариера и пари. И днес още от рано сутринта, ще сте активни. Редица изгодни оферти, може да получите от бизнес партньори. Но не се хващайте веднага за всичко, което е финансово изгодно. В любовта, благоволението на съдбата ще усетят тези, които искрено вярват в нея.   Трябва да предвиждате всичко до най-малкия детайл, за да не се оплетете в грешки и недоразумения. Действайте бавно, а инициатива поемайте само в познати дела. С решаването на въпросите от финансов характер ще добиете увереност, но не прекалявайте с инвестициите в бизнес. Трябва не само да се примирите с обстоятелствата, но и да скриете внимателно своите недостатъци. Право напред и нито стъпка назад, това трябва да е приоритет. Ако знаете цената си в любовта, това чувство ще бъде безценно. Това е мистерия, която могат да решат само мъдреците. Погрижете се за очите и стомаха, не ги претоварвайте. Днес е препоръчително, да се концентрирате върху важните въпроси. Всичко второстепенно оставете настрана, то няма да работи. От емоционалното ви настроение, ще зависи атмосферата в семейството. Що се отнася до новите проекти, инвестирайте в тях творчество и хумор. Не харчете пари за неща, които в бъдеще няма да използвате.   Възможно е да изпитате срив и то голям. Вие все бързате напред, че забравяте за близки, здраве и позитивно отношение. Суетата във финансовата сфера, ще доведе до криза. Разпределете приходите си така, че част от тях да останат за почивка, забавления и пътуване. За здравето, закаляващите процедури и духовните практики, ще са от полза.", "date": "2019.11.11", "title": "Дневен хороскоп 11 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401925-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D0%B0%D0%BA%D0%B0-%D0%B8-%D0%BD%D0%B5-%D1%81%D0%B5-%D0%BF%D0%BE%D1%8F%D0%B2%D0%B8-%D0%B0%D0%BD%D1%82%D0%B8%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%BA%D0%BE%D0%BD%D1%81%D0%B5%D0%BD%D1%81%D1%83%D1%81", "text": "Падането на комунизма в България не беше антикомунистическа проява. Взаимодействието между комунистите и опозицията блокира онзи антикомунистически консенсус в обществото, който и до днес пречи да дойде демокрацията.         Десети ноември е голям български празник, защото маркира най-щастливото събитие за страната през 20 век - падането на комунизма. Заедно с това обаче той предизвика две големи заблуди. Първата е, че краят на тоталитарния режим сам по себе си слага началото демокрацията и можем да ги празнуваме „две в едно”. Собственият ни опит показа, че може да пребиваваш във „вътрешен джоб” на история, когато не живееш в тоталитарно, но пък не живееш и в демократично общество; че преходът е име на нещо трето, на някакъв неизследван досега обществено-политически строй. Доста неприятен, впрочем. Втората заблуда е, че комунизмът пада на този ден и въобще за дни и месеци. Според по-крайните десни наблюдатели, това и досега не се е случило напълно. Работата е там, че тоталитарният режим се налага с репресии, с принуда и кръв, докато демокрацията може да дойде само доброволно, вследствие от персонална готовност да живееш по нейните закони. Няма как да има демокрация, ако няма преобладаващо мнозинство от демократи, а то се крепи върху поне три банални, но задължителни консенсуса. Три задължителни консенсуса Първият е, че социалните блага няма повече да се разпределят с насилие и задкулисни машинации, а според прозрачни процедури. Вторият е, че кариерното израстване няма да става с връзки - родови, партийни, землячески и пр., а в резултат на обективно доказани способности. Третият е, че властта ще се легитимира със знание, т.е. образованите ще управляват по-необразованите, а не обратното (както след Девети септември, когато партизаните слизат от планината и заемат местата на унищожения елит на нацията). Формирането на тези консенсуси започва от Десети ноември 1989. Още начинът, по който пада комунизмът у нас, подсказва, че те ще бъдат постигнати много по-трудно, отколкото в другите европейски държави от бившия съветски блок. Възможност за подобна съпоставка, при това видима с „просто око”, дава фотографската изложба „Илюзия” на Тихомир Пенов за събитията от края на 1989 година в Прага, Букурещ и София. Улиците, по които до скоро е минавало мудното всекидневие на соца, са превърнати в декор на грандиозен исторически спектакъл, чийто главен герой, извън отделните портретни акценти, е човешкото множество. То с хиляди лица се взира в собствения си живот от следващия ден и можеш да усетиш как падането на комунизма минава през аза и каква е способността му да го превърне в своя лична биография. В Прага това сякаш се е случило отдавна и през 1989 най-после е дошло време свободно да бъде обявено и отпразнувано. Комунизмът вътре в човека си е отишъл още през 1968, прогонен от съветските танкове, нахлули за втори път, за да го наложат със сила. Пражката пролет е дала име въобще на съпротивата срещу съветския тоталитаризъм и „Нежната революция\" по площадите на Прага изглежда като нейно естествено следствие, но вече не в плана на историческата трагика, а на националния подем. Световноизвестният драматург Вацлав Хавел става президент на страната заради дисидентското си минало, което създава убеждението, че падането на комунизма през 1998 там е победа - 20 години по-късно - на интелектуалците над танковете. В Букурещ не е така – в кадрите на Пенов дрънчи оръжие. Там е нямало как да съществува скрита съпротива, която от 1989-та легално да започне да пише историята, защото в Румъния комунистическият режим е най-безмилостният в соцлагера. И когато настъпва моментът, хората на свой ред да му дадат безмилостен реванш. Николае Чаушеску заедно със съпругата си е осъден - без право на защита - и единствен от комунистическите диктатори в Източна Европа е разстрелян. Букурещ: радикалност в раздялата с комунизма и корупцията Не че това е приемливо за демократичното общество, към което страната се е запътила, но пък демонстрира непозната другаде радикалност в раздялата с комунистическото общество, от което страната излиза.      В Букурещ раздялата с комунизма бе най-радикална: кадър от изложбата \"Илюзия\" (снимка: Тихомир Пенов)   Тази антикомунистическа по същността си радикалност се проявява по-късно и в противодействието на корупцията, която е основна пречка пред интеграцията на бившите комунистически общества към демократичния свят. Това беше оценено от ЕС, който излъчи за свой главен прокурор тъкмо „острието” в борбата срещу румънската корупция - Лаура Кьовеши. А България? В отрицанието на комунизма България няма нито своята 1968 (по чешки), нито своята 1989 (по румънски), антикомунизмът ни е лишен както от интелектуална традиция, така и от въстанически гняв. Вярно, днес можем да се гордеем с горянството, което е най-масовото антикомунистическо движение, но то се появява твърде рано и твърде рано е напълно унищожено, така че по-скоро е задръжка, отколкото мотив за по-нататъшна съпротива. Нямаме сред интелигенцията и достатъчно категорични, международно признати, дисидентски гласове, ако не броим опита на журналистката Румяна Узунова да ги произведе в спешен порядък през 1989 година с интервюта по радио „Свободна Европа”. Прага: победа на интелектуалците над танковете  В резултат падането на комунизма у нас не е толкова антикомунистическа проява, колкото по-масов и по-настъпателен етап в процеса на „гласност и преустройство”, роден от самия комунизъм. В кадрите на Тихомир Пенов от София лайтмотив са плакатите с искания, отправени неизвестно към кого.     Прага, 1989: кадър от изложбата \"Илюзия\" на фотографа Тихомир Пенов    Очакването за промяна предхожда идентифицирането на историческия субект, който може да я извърши. Тя започва в взаимодействие между бившата Комунистическа партия и опозиция ѝ, което ще блокира антикомунистическия консенсус в обществото, а оттам и консенсусите, необходими за да дойде демокрацията по нашите земи. И така до следващата годишнина…", "date": "2019.11.11", "title": "В България така и не се появи антикомунистически консенсус"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401926-%D1%81%D0%B2%D0%B5%D1%82%D0%B8-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BC%D0%B8%D0%BD%D0%B0-%D0%BA%D0%BE%D1%82%D1%83%D0%B0%D0%BD%D1%81%D0%BA%D0%B8", "text": "  Свети мъченик Мина бил египтянин. Той изповядвал християнската вяра и служил във войската, разположена в Котуанската област, под началството на военачалника Фирмилиан. По това време в Рим царували заедно двамата нечестиви царе Диоклетиан и Максимиан  (284-305 г.). Те издали указ да се предават на мъчения и да се убиват всички християни, които не се покланят на идолите. Според указа вярващите в Христа навсякъде били принуждавани да извършат идолски жертвоприношения. Тогава блаженият Мина, като не желаел да гледа това бедствие и почитането на бездушните идоли, оставил воинското си звание и се оттеглил в планините, в пустинни места. Той сметнал, че е по-добре да живее със зверовете, отколкото с хора, които не познават Бога. Свети Мина дълго време се скитал в планините и пустините, поучавайки се в Божия Закон, с пост и молитва очиствайки душата си и служейки ден и нощ на Единия Истински Бог. Така изминало доста дълго време.     Веднъж в главния град на Котуанската област се провеждал празник, на който дошли много езичници. Те се събрали в чест на своите нечестиви богове за различни игри, зрелища, конски надбягвания и състезания по борба, които всички жители на града можели да наблюдават от специално устроени места. Като предузнал от Светия Дух за този празник, блаженият Мина се разгорял от ревност по Бога, оставил планината и пустинята и дошъл в града. Той излязъл насред мястото за зрелища, за да го видят всички, и възкликнал високо: - Намериха Ме ония, които не Ме търсеха, открих се на ония, които не питаха за Мене. При тези думи всички присъстващи устремили погледите си към него и замлъкнали, дивейки се на неговата смелост. А князът на града на име Пир заповядал да хванат светеца и го запитал: - Кой си ти? Свети Мина пред целия народ казал високо: - Аз съм раб на Иисуса Христа, Владиката на небето и земята. Князът отново попитал светеца: - Чужденец ли си или си местен? Откъде имаш смелостта насред игрите да извикаш това? Преди светият да успее да отговори, някои от воините около княза познали Мина и възкликнали: - Това е воинът Мина, който беше подчинен на Фирмилиан. - Наистина ли си бил воин, както казват за тебе?- попитал князът. Светецът отговорил: - Да, наистина бях воин и служех в този град, но като видях нечестието на хората, прелъстени от бесовете и покланящи се на идолите, а не на Истинския Бог, оставих воинската служба и напуснах града, за да не бъда участник в беззаконието и гибелта на тези хора. До днес се скитах в пустинята, като избягвах да общувам с нечестивите и враговете на моя Бог. Но като чух, че сте устроили нечестив празник, пламнах от ревност по моя Бог и дойдох да изоблича вашата слепота и да ви проповядвам Единия Истински Бог, Който е създал със словото Си небето и земята и владее Вселената. Като чул тези думи, князът заповядал да отведат светия в тъмница и да го пазят до сутринта, а сам цял ден участвал в празненството и зрелищата. На другия ден князът седнал в съдилището и заповядал да доведат свети Мина. По всякакъв начин се опитвал той да го склони към идолопоклонство- обещавал му дарове и го заплашвал с мъчения. Но когато не успял да го подтикне към нечестие с думите си, започнал да го принуждава и с дело, като заповядал на четирима воини да съблекат и хвърлят светеца на земята и без пощада да го бият с волски жили, а кръвта от раните му текла като река. Един от присъстващите на име Пигасий казал на свети Мина: - Човече, пожали себе си и изпълни княжеската заповед, преди тялото ти да бъде напълно унищожено. Съветвам те да се поклониш на боговете поне временно, за да се избавиш от мъченията, а после пак служи на своя Бог, Който няма да се разгневи заради отстъплението ти, ако само веднъж принесеш жертва на идолите и за кратко се обърнеш към тях по принуда, за да се избавиш от тежките мъки. Но светият с гняв отговорил: - Иди си от мен, беззаконнико, аз вече принесох жертва на хвала и ще я принеса отново само на моя Бог, Който ми помага и ме укрепява в търпението, така че тези мъчения ми изглеждат леки и радостни. Изумен от това търпение на мъченика, князът заповядал да подложат свети Мина на още по-големи мъки. Светецът бил повесен на едно дърво и рязали тялото му с железни куки, а мъчителят се надсмивал над него и му говорел: - Чувстваш ли някаква болка, Мина, или тези мъчения са ти приятни и искаш да ги увеличим? Но макар и да страдал силно, светият мъченик твърдо отговорил на княза: - Няма да ме победиш с тези кратковременни мъки, защото ми помагат невидимите за теб воини на Небесния Цар. Князът заповядал на слугите си още по-силно да мъчат светеца и му казал:- Не изповядвай тук друг цар освен римските императори. Мъченикът отговорил: - Ако познавахте истинския Цар, нямаше да хулите Този, Когото проповядвам, защото Той е истинският Цар на небето и земята и няма друг освен Него. А вие Го хулите, без да Го познавате и Го сравнявате с вашите създадени от прах тленни царе, на които Той е дал царско достойнство и власт, защото е Господар на всичко сътворено. Тогава князът казал на светеца: - Кой е този, който дава власт на царете и господарува над всички? Мъченикът отговорил: - Иисус Христос, Синът Божий, вечно съществуващият, на Когото се подчинява всичко и на небето, и на земята. Той въздига царете на престолите им и царува, дава власт и владее. Мъчителят казал на светеца:- Нима не знаеш, че римските императори много се гневят против изповядващите Христовото име и заповядват да бъдат убивани? Свети Мина отговорил: - \"Господ царува: да треперят народите!\" Ако вашите царе се гневят на Христа и на християните, изповядващи Неговото име, какво ме засяга? Аз не обръщам внимание на гнева им, защото съм раб на моя Христос и имам само едно желание- да бъда изповедник на Неговото всесвято име до самата си смърт и да се насладя на Неговата сладка любов, от която никой не може да ме отлъчи: \"скръб ли, притеснение ли, или гонение, глад ли, или голотия, опасност ли, или меч?\" Тогава мъчителят заповядал да разтрият силно раните на светеца с власена кърпа. И докато правели това, светият говорел: - Сега събличам кожените си ризи и се обличам в ризата на спасението. Освен тона м ъчителят заповядал да горят светеца със свещи, а той мълчал. Князът попитал: - Чувстваш ли, Мина, този огън? Светецът отвърнал: - \"Нашият Бог е огън, който изтребя\". Онзи, заради Когото страдам, ми помага и затова не чувствам огъня, с който ме горите, и не се страхувам от мъченията ви, защото помня евангелските слова на мои Господ:  Тогава князът казал на мъченика: - Откъде имаш такова красноречие? Бил си воин, как така говориш като човек, който е прочел много книги? Светецът отговорил: - Нашият Господ Иисус Христос е казал: \"и ще ви поведат пред управници и царе заради Мене... не се грижете, как или що да говорите; защото в оня час ще ви бъде внушено, какво да кажете\"'. Князът попитал светеца: - Знаеше ли вашият Христос, че заради Него ще претърпите такива мъчения? Мъченикът отвърнал: - Тъй като Той е Бог Истинен, знае бъдещето. Знаел е и знае всичко, което става, и всичко, което ще стане, Му е известно, Той знае занапред всички наши мисли. Като не знаел какво да отговори на светеца, князът казал: - Остави, Мина, това празнословие и избери едно от двете: или бъди един от нас и ние ще престанем да те измъчваме, или бъди Христов, но ние ще те умъртвим. На това светецът високо възкликнал: - Аз съм Христов и ще бъда Христов! - Ако пожелаеш, ще те пусна за два или три дни, за да размислиш добре и да кажеш последната си дума- казал князът. Но светецът възразил: - Не два или три дни, а вече много години изповядвам Христовата вяра, но никога не съм си и помислял да се отрека от моя Бог и затова сега не подобава да размишлявам за това. Не се надявай, княже, да чуеш друго от мене. Ето последната ми дума: От моя Бог няма да се отрека, на вашите бесове не ще принеса жертва и няма да преклоня колена пред бездушните идоли. Този твърд отговор силно разгневил княза и той заповядал да разсипят по земята куки, тризъбци и железни гвоздеи и да влачат по тях вързания мъченик. Но сякаш положен върху меки цветя, свети Мина още повече порицавал многобожието на езичниците и се смеел над безумието на прелъстените от бесовете. А князът заповядал да го бият с железни пръчки. И дълго измъчвали свети Мина така. По това време един от присъстващите воини на име Илиодор казал на мъчителя: - Княже, нима твоя светлост не знае, че християните са безумни и не се боят от мъченията, понасят ги, сякаш са бездушни камъни и дървета, а смъртта смятат за сладко питие. Не се труди повече, а заповядай по-скоро да убият този ожесточен християнин. И князът веднага изрекъл присъдата си над мъченика: - Злия воин Мина, който падна в християнско нечестие и не пожела да изпълни царското повеление и да принесе жертва на боговете, заповядваме да бъде посечен с меч, а тялото му да бъде изгорено пред целия народ. Воините отвели свети мъченик Мина извън града, където отсекли главата му, запалили голям огън и хвърлили в него многострадалното му тяло. Когато огънят изгаснал, вярващите дошли на това място и събрали останалите мощи на светеца, обвили ги с чисти повивки и ги помазали с благовония. Скоро те пренесли тези свети останки в родния си град Александрия и ги погребали в почести. Впоследствие на това място била построена църква в името на светия мъченик и по молитвите към светеца в нея станали множество чудеса.", "date": "2019.11.11", "title": "Свети великомъченик Мина Котуански"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401927-11-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1531 г. - Швейцарският реформатор Улрих Цвингли загива в битка при Капел по време на втората война на религиозна основа между швейцарските протестантски и католически кантони.   1582 г. - Поради въвеждането на Григорианския календар този ден от тази година не съществува в Италия, Полша, Португалия и Испания.   1737 г. - Земетресение в Калкута (Индия) причинява смъртта на около 300 хиляди души.   1812 г. - Наполеонови войни: Френската армия на Наполеон Бонапарт се оттегля от Москва.   1881 г. - Американецът Дейвид Хюстън патентова първата фотолента.   1899 г. - В Южна Африка започва Втората бурска война.   1939 г. - Американския президент Франклин Рузвелт получава писмото на Алберт Айнщайн и други учени за възможността да бъде произведена атомна бомба.   1941 г. - Започва Комунистическата съпротива във Вардарска Македония.   1949 г. - Вилхелм Пик става първи (и последен) президент на ГДР.   1954 г. - Политическата и военна групировка на Хо Ши Мин Виетмин поема контрола над Северен Виетнам.   1958 г. - Програма Пионер: НАСА изстрелва лунната сонда Пионер 1, която пада обратно на Земята и изгаря.   1968 г. - Програма Аполо: НАСА изстрелва космическият апарат Аполо 7 - първата пилотирана мисия по програмата, с астронавтите Уоли Шира, Дон Айзъл и Уолтър Кънингам на борда.   1962 г. - Папа Йоан XXIII открива Вторият Ватикански събор, който е и последен за католическата църква и приключва през 1965 г., когато папа е Павел VI.   1986 г. - Студената война: Американският президент Роналд Рейгън и съветският ръководител Михаил Горбачов се срещат в Рейкявик, Исландия, в опит да продължат разговорите за съкращаване на своите ракетни арсенали в Европа.   1994 г. - Апаратът на НАСА Магелан е разрушен от атмосферата на Венера след приключване на мисията си.    ", "date": "2019.11.11", "title": "11 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401928-%D0%BF%D1%80%D0%B5%D0%B4%D0%B8-30-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE%D0%B8%D1%81%D0%BA%D0%B0%D1%85%D0%BC%D0%B5-%D1%81%D0%B2%D1%8F%D1%82-%D0%B1%D0%B5%D0%B7-%D0%BB%D1%8A%D0%B6%D0%B8", "text": "18 ноември 1989 - беше опияняващо, еуфория, радост до сълзи. Това чувство остана от първата проява на гражданското общество в Пловдив през 1989, когато поискахме свят без лъжи.  Лична изповед на Веселина Божилова.       Първият неформален митинг в България след историческите кадри с объркания Тодор Живков в \"По света и у нас\" на 10 ноември 1989-та беше в Пловдив. 30 години по-късно някои подробности са вече забравени, но старите вестници дават важни свидетелства. Само часове преди първия голям неформален митинг на пл. \"Народно събрание\" в София, е бил пловдивският. Денят е 18 ноември 1989-та, събота. И тъй като съм пряк участник, автор на лозунгите и майка на едно от децата, които ги носеха, ще си позволя малко по-лична изповед. Мътно и тревожно време Цялата 1989-та дотогава беше мътна и тревожна. Горбачов извършваше Перестройката, ние подкупвахме продавачи на вестници да ни пазят \"Московски новости\" и \"Огоньок\", пловдивският поет Петър Манолов даде серия интервюта за \"Свободна Европа\" и бе застигнат от всеобщи организирани проклятия, включително от ТКЗС-та, но и от Дружеството на пловдивските писатели, след което бе напъден... в Париж.     ървата неформална проява на гражданското общество в Пловдив - 18 ноември 1989   Т.нар. Възродителен процес преобърна архивите, пречупи стотици съдби и приятелства, а под сурдинка се споменаваха имената на д-р Тренчев, Илия Минев, отец Амбарев, Румен Воденичаров. Отпуските през лятото на 1989-та бяха забранени, защото на 29 май Живков прати турците на Голяма екскурзия, а всички трудови колективи бяха мобилизирани да събират реколтата. Токът спираше през два часа, по магазините имаше само макарони, властта правеше отчаяни опити да отпуши напрежението. През февруари 1989 Държавен вестник публикува Указ 56 и още същият ден в съда имаше опашка от хора, които искаха работата им най-сетне да излезе „на светло\". В същото време младите искат да пътуват, но могат да стигнат най-далече до Източен Берлин и то с не повече от 30 долара в джоба. Около Пловдив пушат комините на Комбината за цветни метали и другото искане на младите е екологичната чистота. Промените зреят, новините идват една след друга, обстановката се променя, нещо тлее. И въпреки това Десети ноември изненада всички. 10 ноември 1989 беше петък. В дните след него цареше радостно оживление, на места пълен хаос и недоумение. На редакционна оперативка една колежка питаше упорито: \"Ами сега какво правим с Възродителния процес?\" и никой не можеше да ѝ отговори. Вдигаха рамене. \"Да върнем смисъла на думите\" Нери Терзиева, тогава журналистка в Радио-телевизионен център Пловдив, водеща на популярното предаване \"За един милиард\", ми се обади по телефона в четвъртък - на 16 ноември: \"Знаеш ли какво се готви в София, дай и ние тук да направим митинг!\". Речено - сторено. \"Искаме свят без лъжи\" и \"Да върнем смисъла на думите\" бяха лозунгите на първия неформален митинг у нас.    Пловдив, 18 ноември 1989: на преден план журналистката Нери Терзиева. (Снимка Иван Коджабашев) Знам, защото лично ги измислих и писах. 30 години по-късно разбрах, че Конфуций е казал: \"Ако дойда на власт, най-напред ще върна на думите тяхното истинско значение”. Явно във всички времена в един момент думите започват да придобиват друго значение. Или поне хората осъзнават колко са важни.Насрочихме митинга за събота, 18 ноември, в 11 часа. Събрахме се двайсетина журналисти от РТВЦ и вестник \"Комсомолска искра\", научни работници от Пловдивския университет с децата си. Тръгнахме в импровизирано шествие, обратно на посоката на манифестациите дотогава. Беше слънчево, по Главната улица бе оживено. Бяхме смели, но ни беше неловко. Дотогава никой не го беше правил. Хората ни гледаха и се чудеха. Приканвахме ги да се присъединят. Някои го направиха, други ни поздравяваха, трети ни гледаха мрачно. Походихме малко в едната посока, после свърнахме към пл. „Централен\". Отнякъде се изсипа цял випуск на Руската гимназия - бяха ги водили на кино. Те изобщо не се зачудиха, без никакво колебание се присъединиха бодро към нас.   Казионният митинг на 21.11.1989, свикан от ОФ Митингът взе да става все по-масов - без микрофони, без уредба, на стълбите на Военния клуб и точно под прозорците на Окръжния комитет на БКП. Оттам надничаха ядосани физиономии. Който искаше да говори, се качваше на стълбите и говореше. Учениците искаха свобода, други пожелаваха успех на Петър Младенов, защото това беше революцията на този етап - смяната на Първия. На път към Партийния дом мина тогавашният кмет на Пловдив Тодор Петков и също взе думата. Една жена се оплака от лошия си зет. Беше опияняващо просто да се говори. \"Чувството бе като да изкачиш на един дъх висок връх - кислород няма, а радостта е до сълзи\", спомня си Нери Терзиева. Това чувство остана от първата неформална проява на гражданско общество в Пловдив. Още в понеделник, 20 ноември, участниците в този първи митинг се събрахме в редакцията на \"Комсомолска искра\" и учредихме Клуб за подкрепа на гласността и преустройството. Междувременно и властта се бе организирала - във вторник, 21 ноември, ОФ-то събра граждани на официален митинг \"в подкрепа на революционното обновление\". Така започна всичко Само че духът от бутилката вече бе пуснат и нещата не протекоха по плана, написан в Партийния дом. Ораторите с предварително написани думи бяха освиркани и прогонени, а единствено журналистът Иван Дионисиев и проф. Георги Кънев получиха одобрението на множеството. Когато от сцената заговори отец Амбарев, нещата съвсем излязоха от контрол - митингът бе прекъснат, уредбата и микрофоните бяха прибрани. Така започна всичко в Пловдив - на същия площад \"Централен\" който в следващите бурни години неведнъж почерняваше от гневни хора и който донесе на града името \"Синята крепост\". Едно от най-искрените свидетелства за това са снимките от броя на в. „Комсомолска искра“ от 20 ноември 1989-та. Почти точно година след тези събития в местните вестници се появиха рекламни карета, призоваващи хората да станат акционери в новоучредяващи се банки. Ентусиазмът отстъпи на желанието за финансови удари, а доста скоро след това банковият балон се спука и остави мнозина без лев. Историята потегли по реда си в този толкова труден и безкраен преход... Нери Терзиева, тогава журналистка в Радио-телевизионен център Пловдив, водеща на популярното предаване \"За един милиард\", ми се обади по телефона в четвъртък - на 16 ноември: \"Знаеш ли какво се готви в София, дай и ние тук да направим митинг!\". Речено - сторено. \"Искаме свят без лъжи\" и \"Да върнем смисъла на думите\" бяха лозунгите на първия неформален митинг у нас. Знам, защото лично ги измислих и писах. 30 години по-късно разбрах, че Конфуций е казал: \"Ако дойда на власт, най-напред ще върна на думите тяхното истинско значение”. Явно във всички времена в един момент думите започват да придобиват друго значение. Или поне хората осъзнават колко са важни.Насрочихме митинга за събота, 18 ноември, в 11 часа. Събрахме се двайсетина журналисти от РТВЦ и вестник \"Комсомолска искра\", научни работници от Пловдивския университет с децата си. Тръгнахме в импровизирано шествие, обратно на посоката на манифестациите дотогава. Беше слънчево, по Главната улица бе оживено. Бяхме смели, но ни беше неловко. Дотогава никой не го беше правил. Хората ни гледаха и се чудеха. Приканвахме ги да се присъединят. Някои го направиха, други ни поздравяваха, трети ни гледаха мрачно. Походихме малко в едната посока, после свърнахме към пл. „Централен\". Отнякъде се изсипа цял випуск на Руската гимназия - бяха ги водили на кино. Те изобщо не се зачудиха, без никакво колебание се присъединиха бодро към нас.", "date": "2019.11.11", "title": "Преди 30 години поискахме свят без лъжи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401929-%D0%B7%D0%B0-%D0%B2%D1%81%D0%B8%D1%87%D0%BA%D0%BE-%D1%81%D0%B0-%D0%B2%D0%B8%D0%BD%D0%BE%D0%B2%D0%BD%D0%B8-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%82%D0%B5", "text": "Освен в България, но и в целия свят за всичко са виновни комунистите ! Като сме били малки и за да слушаме ни плашеха с караконджули, таласъми и с дядо Торбалан, но сега ги няма и знаете ли защо ? Ами комунистите са ги избили! Тези зли комунисти са подлагали на постоянен тормоз и подрастващата младеж и не са им позволявали да стават наркомани и проститутки. Това е недемократично и в пряк конфликт с правата на детето ! По този начин са били подложени на гонения и репресии и гейовете и лесбийките тази комунистическа диктатура е налагала някакъв свой измислен морал, който не е кореспондирал с Европейските ценности ! Тези комунисти не се спират пред нищо, измъчвали са цялото населени като постоянно са ги карали да строят заводи, болници, училища ,пристанища, театри, кина, санаториуми и балнеоложки комплекс за почивка и после са ги карали да ги посещават на сила или казано по социалистически „под строй“! Червените диктатори са унищожили основните ценности на евроатлантическата демокрация като безработицата, неграмотността, сексуалната и етническа сегрегация. И точно заради тези ценности, който сме загубили днес, не можем да станем и пълноправен член на Европа, която прелива от свободи както свободите на словото така и правото всеки свободно да се предвижва и да изповядва каквато религия иска и да има каквато си иска сексуална ориентация ! Истината е, че имаме много натрупвания от времето на комунизма и трябва всичко свързано с комунизма да бъде изчистено, да бъде изкоренено из основи !  \r\n         Единствената причина българите да оцелеят от червения геноцид е техният прабългарски дух на велики воини. След като България се освобождава от комунистическото робство се оказва, че това е само формално, а комунистите още управляват страната. Техните синове и дъщери заемат ръководни постове и са във всички министерства ! Но в крайна сметка демокрацията победи злото и сега всеки си има баня в дома си и може да се изкъпе когато се прибере от работа, а не както в Комунизма в градската баня един път в седмицата ! Край и с бананите и портокалите веднъж в годината – по Нова година, а и имаме Кока Кола на всяка пряка ! Свободата на словото е един от най-големите успели на Демокрацията и ако четеш това, то е защото Демокрацията победи, а ако го коментираш разпалено в спор, то е защото все още има комунисти, който са живи !  Помнете хора за всичко са виновни комунистите ! \r\n     \r\n   \r\n", "date": "2019.11.11", "title": "За всичко са виновни комунистите!"}
