{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/389443-1991-2018-%D0%B3-%D0%BE%D1%82-%D1%80%D0%B0%D0%B7%D0%B2%D0%B8%D1%82%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%BE-%D0%B0%D0%B3%D1%80%D0%B0%D1%80%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BA%D1%8A%D0%BC-%D0%BF%D0%B5%D1%80%D0%B8%D1%84%D0%B5%D1%80%D0%B5%D0%BD-%D0%B4%D1%80%D0%B5%D0%B1%D0%B5%D0%BD-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC", "text": "2018 г. е много продуктивна за икономически анализи : от една страна, през 1948 г. се завършва достигането на предвоенното равнище на развитие (70 годишен юбилей) и започва изграждането на социалистическа икономика (продължило почти четири десетилетия); от друга страна, през 1991 г. стартира преходът от „планова“ икономика към „пазарна“ икономика – каквото и да означават тези понятия (почти три десетилетия „успешен“ преход). В случая не ни интересува идеологическата страна на въпроса, а  крайните резултати от тези различни „икономики“ , един поглед – отстрани. 1.     Икономиката служи за производството на хора Колкото и да е банално, още в началото трябва да се напомни един позабравен факт: не хората живеят, за да работят, а работят, за да живеят. Обратно казано, колкото повече се развива една икономика, толкова повече тя обслужва целите на демографската система, толкова повече  икономиката произвежда хора . При икономически просперитет раждаемостта обикновено надхвърля смъртността, а средната продължителност на живота нараства. Естествено, нарастват и потреблението на човек, и фондът на свободното време за сметка на работното време. Население     Илюстрацията е категорична: за периода 1945-1990 г. българските граждани са нараснали с почти 1 800 000 души; през „новото“ време 1991-2017 г. те са намалели с почти 1 700 000 души. Посоченият спад е характерен за страни, преживяващи войни, или за страни, в които условията за живот не са продуктивни. За по-малко от тридесет години  България е катастрофирала демографски . Но нима жизнените условия не са се подобрили? Да надникнем при потреблението на човек (семейство). Потребление на основни хранителни продукти на човек годишно     Данните са категорични: през „преходния“ период 1991-2017 г.  потреблението на основни хранителни продукти на човек се е свило съществено : над два пъти на хляб и хлебни продукти, над два пъти на месо; с над 100 бр. яйца; с почти 35 кг. на плодове; с почти 50 кг. зеленчуци по-малко годишно на човек. Това са огромни свивания спрямо научнообоснованите норми за потребление на тези основни продукти (месо – около 88 кг. ; яйца – 265 бр.; плодове – 200 кг.; зеленчуци – 180 кг.). Казано по друг начин, в България няма хора, които умират от глад, но има огромни маси от населението с нерационално и нездравословно хранене. И други „слоеве“ хора, за които бутилка марково шампанско от 20 000 евро е като без пари. Вината може да се търси в два фактора: неравенство и структура на икономиката. Първият фактор,  неравенството , поставя нашата татковина на  първо място  в страните-членки на Европейския съюз. А икономиката? 2.     От едра индустриално-аграрна „планова“ икономика към дребнособственическа „пазарна“ икономика „Трансформацията“, която се извърши от 1991 г. и която още не е завършила, е от едра държавна собственост (характерна за горната подгрупа на средноразвитите страни през 1990 г.)  към множествена частна собственост . Именно това се крие зад прословутата приватизация, алчната реституция, щедрите концесии, „раздържавяването“ и т.н. Всъщност, ако общото  национално богатство в България  е било (обобщено и образно) през 1990 г. в съотношение „държавно – лично – частно“ като 60% : 30% : 10%, то днес вероятното съотношение е 10% : 20% : 70%. Но докато до 1990 г. държавната собственост е осъществявала натрупване в полза на всички български граждани, то след това значителна част от частните фирми са чужди, офшорки или в сивия сектор, което означава че те са „служили“ и „служат“ в полза единствено на отделни чужди и наши граждани, докато огромната част от гражданите остават средно и нископлатена „наемна работна сила“. Това е точно обратното на това, което обещаваха „демократите“ 1991 г.: „Досега държавата беше заинтересована да поддържа цял народ от социално слаби, за да го държи в политическа зависимост от нейната „социална помощ”. Ние ще изградим общество от икономически силни личности, в което възможно  най-малко хора да се нуждаят от социалната помощ на държавата .“ (Предизборна платформа на СДС – 1990 г.) Само през периода 1993–2004 г. са открити 5 280 процедури за приватизация, от които 3 034 са за мажоритарни пакети акции/дялове и 2 246 за обособени части. Най-много (1 608) процедури са открити през 1998 г., от които 877 са за мажоритарни пакети. През 1999 г. откритите процедури намаляват до 860, но все пак броят им е по-голям от 1997 г. (559) с 392 мажоритарни пакети акции. По- нататък през периода откритите процедури намаляват от 285 през 2000 – та година на 65 през 2004 г., т.е. над 4 пъти. Основни купувачи на раздържавените предприятия са български физически или юридически лица – 2 432 с относителен дял 47%, и т.н. работническо-мениджърски дружества (РМД) – 1 436 или 27.8% от общия брой на купувачите. Уж „работническо-мениджърската приватизация“ е дарена на 844 „колектива“. Стойността на сделките за този период е 2 526 017 000 щатски долара. Ако се допусне, че за периода 1991-2017 г. са „раздържавени“ (реституирани, приватизирани, концесионирани, оставени на самоунищожение, на разграбване и т.н.) обществени фондове на стойност над 100 млрд. долара по цени на 1990 г. то според инфлационния калкулатор,  ако гражданите поискат „реституция“ на тези фондове обратно за себе си, то трябва да се върнат в тяхно владение точно 186,16 млрд. долара по цени от септември 2018 г . Което няма да стане. Измамените – измамени заедно; спечелилите – печелят само за себе си. Обикновен капитализъм, нищо повече. Но това, което може да се пожелае в България в условията на глобален капитализъм, е  по-висок преразпределителен дял на държавата  в БВП в полза на измамените, унижените и оскърбените. Революции няма да се допуснат, революционери – няма да се спечелят при „демокрацията“. Впрочем,  когато болшинството са бедни – демокрацията е илюзия; когато само малцинството е печелившо от „пазара“ – икономиката е наистина „частно“ служеща . Но и робовладелството е изглеждало „стабилно“ и вечно, докато не са се появил личности като Спартак. Някои ще го дочакат.        ", "date": "2018.11.13", "title": "1991-2018 г.: От развита индустриално-аграрна икономика към периферен дребен капитализъм"}
{"url": "http://www.classa.bg/%D1%81%D0%B2%D1%8F%D1%82/item/389439-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%BF%D1%80%D0%B5%D0%BA%D1%8A%D1%81%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B2-%D0%BF%D0%B0%D1%80%D0%B8%D0%B6-%D0%BF%D0%BE%D1%80%D0%B0%D0%B4%D0%B8-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%B3%D0%B0%D0%B7%D0%B0", "text": "Израелският премиер Бенямин Нетаняху е решил да напусне визитата си в Париж (Франция), за да се върне в Израел, поради сегашното \"положение със сигурността\" в южната част на страната, както е докладвано от кабинета му чрез Twitter. Израелският премиер бе във френската столица по повод церемонията, посветена на стогодишнината от края на Първата световна война, на която присъстваха много световни лидери.   \"Поради инцидентите в областта на сигурността, регистрирани в южната част на Израел, премиерът реши да прекъсне пътуването си в Париж и да се завърне в Израел тази вечер\", се казва в изявлението. Според докладите премиерът е заминал за страната си 24 часа по-рано от планираното.   Съобщението идва след като палестинските здравни власти съобщиха, че най-малко шестима палестинци са убити, а други са ранени при стрелба, която включва израелски сили в палестинския град Хан Юнис.   Предполага се, че в рамките на тази операция израелските военновъздушни сили са извършили поредица от атаки срещу ивицата Газа, в които са изстреляни 40 ракети, съобщиха палестински медии.   Израелските отбранителни сили междувременно заявиха в официалния си акаунт в Twitter, че тяхната система за противовъздушна отбрана \"Железният купол\" е прихванала два снаряда от палестинската територия.", "date": "2018.11.13", "title": "Нетаняху прекъсна посещението си в Париж поради кризата в Газа"}
{"url": "http://www.classa.bg/%D1%81%D0%B2%D1%8F%D1%82/item/389440-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B2-%D1%8F%D0%BF%D0%BE%D0%BD%D0%B8%D1%8F", "text": "Изтребител F / A-18 Hornet от Военновъздушните сили на САЩ. се разби в понеделник сутринта, докато извършва маневри за обучение югозападно от Китадайто, в японската провинция Окинава, съобщиха местните медии.   Според японската телевизионна мрежа NHK самолетът е паднал в морето и двамата пилоти на борда са спасени живи.   Причините за аварията на F / A-18 Hornet, четвърто поколение многоцелеви изтребител, от американски произход, вече се разследват.   Окинава е дом на повечето американски военни инсталации в Япония. Властите в тази префектура поискаха намаляване на американското военно присъствие. в зоната, както и преразглеждане на споразумението за пребиваването на северноамериканските войски в азиатската страна.   По същия начин жителите на споменатия регион многократно са изразили своята загриженост относно споменатите военни инсталации, които според тях се намират много близо до жилищните райони.", "date": "2018.11.13", "title": "Американски военен самолет катастрофира в Япония"}
{"url": "http://www.classa.bg/%D1%81%D0%B2%D1%8F%D1%82/item/389441-%D0%BD%D0%BE%D0%B2-%D0%B6%D0%B8%D0%B2%D0%BE%D1%82-%D0%B7%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D0%BA,-%D0%BD%D0%B0%D0%BC%D0%B5%D1%80%D0%B8%D0%BB-%D0%BE%D1%80%D0%B8%D0%B3%D0%B8%D0%BD%D0%B0%D0%BB%D0%BD%D0%B0-%D1%80%D0%B8%D1%81%D1%83%D0%BD%D0%BA%D0%B0-%D0%BD%D0%B0-%D0%B1%D0%B0%D0%BC%D0%B1%D0%B8-%D0%B2-%D0%BA%D0%BE%D0%BD%D1%82%D0%B5%D0%B9%D0%BD%D0%B5%D1%80%D0%B0-%D0%B7%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8", "text": "Животът на един бездомен човек се е преобърнал на 380 градуса, след като е намерил в боклука лист с оригинална рисунка на известната сърничка Бамби, използвана в производството на класическия филм на Walt Disney от 1942 г.   Адам, който живее в град Едмънтън (провинция Алберта), продал листа през миналия септември, заедно с други предмети, които са били в стара и мръсна пластмасова торбичка само за 20 долара.   Собственикът на антикварен магазин Curiosity Inc, Александър Арчболд, разбрал след седмици, че човекът, който понякога влизал приятелски в магазина му да продават дрънкулки, е открил истинско съкровище, защото на гърба на рисунката имало сертификат, който удостоверява, че това е автентичн анимационна рисунка от 1937 г.   \"Просто си казах, о, Боже, това е автентично и е много по-ценно, отколкото си мислех, трябва да направя нещо, за да помогна на този човек\", каза Арчболд, според Global News. Канадецът пуснал рисунката за продажба в иБей и смешното бе, че купувачът, който купил тази стока за $ 3700, в миналото също бил бездомен.   След като получил парите, Арчболд настоял да намери Адам. \"Карах нагоре и надолу по всяка алея, минах през убежища, отидох на всички места, където можех да се опитам да го намеря\", каза той. Арчболд говорил с други бездомници, които познават Адам и те му предали съобщението, че собственикът на магазина иска да го види.   На края, по-рано тази седмица, Адам се появил на вратата на Curiosity Inc. Арчболд му дал $ 1600, го отвел в една банка, за да съживи старата си банкова сметка, поканил го на обяд и след това да му дал още $ 100.   Там Адам разказал на Арчболд, че животът му се е сринал, след като изпаднал в дълбока депресия, загубил работата си като работник, жената , децата и дома си. На 38 г. Адам живеел по улиците на Едмънтън в продължение на три години.   И двамата били много щастливи. Адам казал на антикваря, че е ходил в няколко магазина с \"Бамби\", преди да отиде в неговия и никъде не приели предложението му сериозно поради факта, че е бездомник.   В изявленията си в програмата \"Така се случва\" по ТГС Radio One, антикварят разказа за първата реакция на Адам: \"Това е един много скромен и добър човек, първо помълча, а после ме попита ..\" Това да не е шега? И аз казах: \"Това е 100% вярно\", а след като се поуспокои, той дори предложи да възстанови последните 100 долара. Много приятен човек Мисля, че има голяма сила на характера. \"...   Според антикваря, целта му сега е да му осигури самолетен билет, за да може да пътува до Онтарио и да се събере отново със семейството си, както и да намери подходящо място за него.   Арчболд пусна за целта страница в GoFundMe, за да помогне на Адам. До тази неделя страницата вече е събрала 11 790 долара, което гарантира самолетен билет за Адам.", "date": "2018.11.13", "title": "Нов живот за бездомник, намерил оригинална рисунка на Бамби в контейнера за отпадъци"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/389442-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%BD%D0%B0-%D1%81%D0%B0%D1%89-%D1%89%D0%B5-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D1%80%D1%8A%D1%81%D1%82-%D0%B2-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B0", "text": "CAЩ мoжe дa ce cблъcĸa cъc cepиoзни финaнcoви пpoблeми пopaди pacтящия дъpжaвeн дълг, ĸoйтo вeчe дocтигнa   Ha тoзи фoн ce oчaĸвa възниĸвaнeтo нa cepиoзнa инфлaция и дeвaлвaция нa дoлapa, ĸoитo щe дoвeдaт дo мacoвo yвeличaвaнe нa ĸpиптoвaлyтния пaзap. Taĸa cчитa Epиĸ Bopxec (Еrіk Vооrhееѕ), СЕО нa плaтфopмaтa ЅhареЅhіft зa oбмeн нa ĸpиптoвaлyти в peaлнo вpeмe.     –   Bopxec в cвoя Тwіttеr aĸayнт. СЕО нa ĸoнглoмepaтa ВlасkRосk Лapи Финĸ и cĸeптичният дoceгa ĸъм ĸpиптoвaлyтитe Hypиeл Pyбини ĸaзaxa в  , чe лиxвeният пpoцeнт pacтe твъpдe бъpзo, cдъpжaйĸи иĸoнoмичecĸия pъcт: Peдицa финaнcoви eĸcпepти пpoгнoзиpaт cлeдвaщa гoлямa финaнcoвa ĸpизa до 2020 гoдинa. Oчaĸвaниятa ca инвecтитopитe дa зaпoчнaт дa oбpъщaт вce пo-гoлямo внимaниe нa ĸpиптoвaлyтитe зa cмeтĸa нa дoлapa.    ", "date": "2018.11.13", "title": "Държавният дълг на САЩ ще доведе до ръст в цената на биткойна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389434-%D0%BF%D0%B0%D0%BB%D0%B8-%D0%B3%D0%B0%D1%81%D0%B8", "text": "Ако преди сто години революция се е правила с превземане на пощата, телефона и телеграфа, сега е достатъчно да извадиш 50-100 автомобила с трибагреници и да запушиш \"Тракия\", \"Люлин\" и \"Хемус\" в ден неделя с протест срещу цените на горивата. Изостреното внимание на властта ти е гарантирано, присъствието в централните новини и сутрешните блокове - също.     Ефектът \"уау\" е толкова силен, че очевидно си струва и загубата на лични пари (за бензин, по ирония), и на чуждо време (за шофьорите и пътниците, които неволно попадат в тапата). Разбира се, участието в граждански протести е конституционно право на всеки, стига да е мирно, невъоръжено и проведено по законен ред. Няма нищо чудно в недоволството от проблемите с ниския жизнен стандарт и произтичащите от него дефицити. Това, което е неразбираемо, е безумната упоритост на човека да повтаря едни и същи действия, и да очаква различен резултат. Само преди 6 години пак гледахме филма с трибагрениците, вувузелите, автошествията, ятата от яки момци с прическа \"първи номер\" от сдружение \"Сила\", meme-то с човечето, насочило пистолета от колонката за гориво към слепоочието си. Цената на литър А95 беше стигналa до средно 2.78 лв. през септември 2012 г., когато минималната работна заплата беше 290 лева на месец. Последваха бомбастичните сметки за ток, фигури като Дончо Дудев, Ангел Славчев и Янко Петров поведоха въстанието срещу ГЕРБ, Бареков ги отразяваше денонощно от площадите, а Бойко Борисов подаде оставка. Успя ли протестът? Сами преценете. Борисов отново е министър-председател, Бареков кара 5-та година като евродепутат, от нископодстриганите водачи на въстанието няма и следа. Между другото, днес минималната месечна работна заплата е 510 лв. (75% по-висока от тази през 2012). В пика на поскъпването през октомври 2018 г. А95 стигна до средно 2.38 лв. (14% по-евтино от пика през 2012). Протестите обаче са си същите, същите са си и правилата на играта, по която се формират цените на нафтата. И преди, и сега \"Лукойл\" доставя над 2/3 от всички горива на българския пазар.  Kомпанията е собственик на над 90% от данъчните складове за бензин и над 80% от тези за дизел, плюс базите за задължителния държавен резерв. И преди, и сега дистрибуторът \"Лукойл България\" декларира всяка година, че работи на загуба. Рафинерията в Бургас започна да плаща данък печалба чак през 2016 г., за първи път след повече от десетилетие \"на минус\". И тогава, и сега чистата цена на горивата (т.е. суровина + разходи за съхранение и логистика + разходи за персонал + печалба на търговеца) в България е по-скъпа от тази в по-голямата част на Европа. И тогава, и сега, държавата участва в ценообразуването само на края на веригата чрез акциз и ДДС - доколкото няма (няма и да има) национален регулатор от типа на КЕВР, а и все още не е бликнал нефт изпод Черно море. Още нещо? А, да. И тогава, и сега производителите на петрол не се интересуват ни най-малко от личните спестявания на средния българин, когато регулират излишъка от резервите си. Цената на долара може да се влияе от Twitter-а на Тръмп, но не и от магистралните шествия в Тракия и Мизия. Е, добре, успя ли протестът тогава? Май единственото, което \"успя\" протестът пълноценно, е да повиши Веселин Марешки от варненски общинар / коалиционен партньор на Яне Янев, в собственик на верига бензиностанции, лидер на фамилно-корпоративна партия и зам.-председател на Народното събрание, от когото днес зависи кворума на парламента. На такъв \"успех\" - мерси, но не, мерси. Deja-vu мероприятия по ченгеджийски сценарии няма да доведат до много по-различен резултат и този път. Напротив, само ще потвърдят отсрещната опорна точка \"или стаЛбилност, или хаос\".    ", "date": "2018.11.13", "title": "Пали-гаси"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/389435-%D0%B3%D0%B5%D1%80%D0%B1-%D1%81%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%84%D0%BE%D1%80%D0%BC%D0%B0-%D0%BD%D0%B0-%D1%85%D0%B8%D0%B2-%D0%B2%D0%B8%D1%80%D1%83%D1%81%D0%B0", "text": "  - Маркс беше болезнено прав. Историята наистина се повтаря като фарс. Днес виждаме римейк на опитите на МВР да бъде използвано като машина за пропагандно кино от първото правителство на Бойко Борисов. Клипчетата, които трябваше да ни покажат богаташкият и кичозен живот на семейство Баневи бяха просто покъртителни. През 2010 година органите за сигурност снимаха екшъни, сега са се преквалифицирали като продуценти на социални мелодрами. Функцията на тази сълзлива пропаганда е само една. Властта не може да отчете никакви успехи, никакви постижения. Просперитетът е само оптическа илюзия и счетоводен фокус. Медийната хипноза за стабилност вече започва да се руши. Политическите скандали напълно унищожиха дори и малкото спомени за Европредседателството. В мигове на такава криза Бойко Борисов винаги прибягва до театър. Той не може да даде на публиката доходи, не може да им даде сигурност, провали се напълно да им построи качествени пътища или да развие икономиката и заради това от торбата с трикове извадихме пак зрелищата. Няма хляб, но ето ви видеошоу. Ето ви медийни сензации. Разбира се, когато всички мляскат с очи пред тях все пак си струва да попитаме – Ветко Арабаджиев сега ли разбрахте, че е мошеник? Ами Николай Банев – кога точно научихте, че е перач на пари в каквото го обвинявате? Вчера ли? Въртят ни стари филми. В политиката обаче повторението не е майка на знанието. А е симптом за властова сенилност.  - На мен ми намирисва на някакъв пиночетизъм.Подобни поправки са скандални и са прекрасен символ за безвремието на кабинета „Борисов -3“. Това управление напуска не само територията на здравия разум и но и посяга към авторитарни инструменти и самичко си дава зловещи правомощия. Всяка правова държава веднага би изхвърлила такава идея-вирус от себе си, но ГЕРБ са политическата форма на ХИВ-вируса и напълно са обезсилили имунната ни система срещу тъпотии , откровени глупости и лудости. И защо им е такава мярка? От какво се страхуват? Какво смятат да постигнат с нея? Това са въпросите, които не ми дават мира, а опасявам се всички отговори могат да предизвикват единствено ледена пот по гърба.  - Протестите на майките показаха каква огромна пропаст зее между властта и жертвите на нейните политически репресии. Наричам това репресия не случайно. Майките на деца с увреждания са натикани насила в бедността, изоставени от държавата, натирени по къщите си, оставени да се оправят обитатели на затворнически лагер. Нещо повече. Изявлението на Валери Симеонов за това, че децата им са „уж болни“ и че майките са „вресливи“ не трябва да бъде четено единствено като експлозия на арогантност. То е израз на абсолютна чиста класова ненавист. Защото Симеонов не е просто самозабравен и мастит политик. Той е милионер, изпълнен с презрение към хора, които искат държавата да влезе в социалните си функции.  Ето това е знанието, което получихме от тези протести. Държавата е пленник на една корпоративна клика, заложник на групичка от богаташи, които започват да смятат всеки, който протестира за проблем. И всякакви уверения за нови закони, за повече грижа всъщност са опит на тази групировка да гарантира властта си. В този смисъл трябва дори да поздравим Валери Симеонов – благодарение на неговия необуздан и злобен характер получихме шанса да видим истинската политическа ситуация у нас.   -   Нека да ви припомня, че това е третото превъплащение на Борисов. През 2009 година той дойде маскиран като Отмъстителя. Супергероят, който трябваше да накаже виновниците за прехода. След това през 2014 година се опитаха да ни накарат да повярваме в митологията за „новия Бойко“. Тоест да припознаем Борисов като някакъв помъдрял политически гуру, чиято биография неизменно ще го доведе до президентския пост. Но в неговия случай политиката беше това, което се случва докато той си прави планове за „Дондуков“ 2. И днес вече виждаме Борисов, който се чувства нещастен и унил у нас. Повярвал си е, че неговата стихия е в международните совалки. Че е себе си само докато търчи, ако може да стисне ръката на Доналд Тръмп за 2 секунди, а след това да провери дали са го хванали качествено. Проблемът е, че за си международник трябва да знаеш какво искаш. Международната политика не е аматьорско мачле и среща на „Бистришките тигри“. За да си силен там трябва да имаш външна политика. А ние имаме Екатерина Захариева, но не и външна политика. Следователно и Бойко Борисов в международна поза е карикатурен образ. -  Кабинетът „Борисов – 3“ е като котката на Шрьодингер – това е онази митична котка от мисловния експеримент на гениалния физик за която има 50 на 50 шанс да е жива или мъртва. Тоест тя е в двете състояния едновременно.  С други думи – кабинетът може да падне още утре. Той е мъртъв и прогнил. Не  съществува в името на голяма цел, а на окончателно преразпределение. Заради това може да произвежда единствено скандали и кризи. Но не съм склонен да подценявам алчността и дебелоочието на партиите, които участват в него – те знаят, че този танц е последен за тях, наясно са, че следващите избори ще бъдат като руска рулетка за тях и заради това ще направят всякакви компромиси, всякакви политически перверзии само и само да останат на власт. А това подрива държавата и живота на всички хора. - Аз никога не съм бил срещу идеята за заеми, ако те се използват за развитието на държавата. Ако хората ги видят в своя живот под формата на предприятия, работни места, неща, които задвижват икономиката. Но проблемът с 16-те милиарда е, че те бяха като играта „тука има – тука няма“. Никой не разбра защо се взимат такива пари, къде отиват. Не напразно една част от партиите, които гласуваха този прокълнат заем бяха заличени от политическата карта на страната. Нека да ви припомня, че единствено и само БСП беше трайно, последователно и убедено срещу това действие. - БСП е пенсионерското лоби в парламента. И го казвам не с желание да прелъстявам политически нови избиратели или да се харесвам ситуационно на вашите читатели. Това е наша последователна политика. Още миналата година предложихме преизчисляване на всички пенсии. ГЕРБ садистично посякоха това предложение. Патриотите съучастнически участваха в тази гавра с възрастните хора. Тази година предлагаме отново същото. Няма да се уморим да го правим. Гласът на пенсионерите трябва да бъде чут.  -  Отговорът ми на социалист е – майната им на самолетите. Разбира се, че битовата престъпност е бич номер едно за обикновените хора. Както казваше един приятел навремето – хората страдат най-вече от неорганизираната престъпност. А всички виждаме, че работата на кабинета в това отношение е пълен провал. Драматичен провал. Ако оставя отговора дотук обаче наистина ще зазвуча като популист. Защото отговорът ми като българин е, че България се нуждае и от нови изтребители. Тук обаче има друга драма. Виждаме, че из телевизиите като хлебарки се шматкат комисионерите на самолетите F-16, които се опитват да ни убедят, че трябва на всяка цена да купим американски самолети. Въпреки, че е достатъчно да видите лицето Росен Плевнелиев да говори за това, за да си помислите, че едва ли нещо, което той рекламира е най-добрата оферта. Опасявам се, че нито със самолетите, нито в борбата с битовата престъпност България напредва достатъчно качествено, защото е преследвана от своите вечни демони – заяждането на дребно, непукизма и нежеланието ни да разберем, че само, когато сме заедно можем да постигнем велики неща.    Поотделно можем само да се удавим.", "date": "2018.11.13", "title": "ГЕРБ са политическата форма на ХИВ-вируса"}
{"url": "http://www.classa.bg/%D1%81%D0%B2%D1%8F%D1%82/item/389436-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%B0-%D0%BD%D0%B0%D1%85%D0%BE%D0%B4%D0%BA%D0%B0-%D0%B2-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8-%D0%BD%D0%B5%D0%BA%D1%80%D0%BE%D0%BF%D0%BE%D0%BB", "text": "Върховният съвет по антиките на Египет, покани над двадесет дипломати за да покаже една необичайна археологическа находка от този сезон в Саккара, мястото на най-важните некрополи на древния град Мемфис. Една крипта, открита там, съхранява голямо разнообразие от животни, някои от които никога не бяха виждани мумифицирани.   За първи път археолозите са открили два бръмбара депозирани в правоъгълен пясъчен саркофаг, украсен с куполен капак, изтъква Ройтерс. Както e обикновено при човешките мумии, насекомите билиувити в кърпа. Много по-голяма колекция от мумии на бръмбари се намирала в друг по-малък саркофаг.   Специализираността на криптата обаче е напълно котешка. Десетки мумифицирани котки лежали в ъгъла дори по време на презентацията, според едно от изображенията, публикувани от Съвета във Facebook.   Като цяло, това са десетки котешки мумии и около 100 котешки скулптури, изработени от дърво и покрити със слой от злато, както и бронзова статуя на богинята котка Бастет в добро състояние.   Открити са и дървени статуи, представляващи други животни като лъв, крава и сокол, всички окъпани в злато, ковчег от оцветен дървесен материал, съдържащ мумия на кобра и също дървен ковчег с мумия на крокодил. Длъжностните лица също така подчертават наличието на ковчези със смъртни останки от други животни, но слабо запазени.   Гробницата датира от времето на египетската династия V, т.е. построена десетилетия след построяването на Великата пирамида в Гиза. В близост до мястото на откритието е друга пирамида, много по-малка, принадлежаща на крал Усеркраф основател на V династия.   Вратата на камерата, предназначена за мумифицираните останки на самия собственик, е останала непокътната, както и фасадата на криптата, заяви директорът на област Саккара, Мохамед Юсеф. В следващите седмици експертите планират да отворят тази гробница.", "date": "2018.11.13", "title": "Безпрецедентна находка в египетски некропол"}
{"url": "http://www.classa.bg/%D1%81%D0%B2%D1%8F%D1%82/item/389437-google-%D1%80%D0%B0%D0%B7%D0%BA%D1%80%D0%B8-%D1%82%D1%80%D0%B8%D0%BA-%D0%B7%D0%B0-%D0%BF%D0%B5%D1%81%D1%82%D0%B5%D0%BD%D0%B5-%D0%BD%D0%B0-%D0%B1%D0%B0%D1%82%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%B0-%D1%81-android", "text": "Технологичният гигант Google показа тази седмица трик, който позволява на потребителите на устройства, работещи с операционната система Android, да пестят енергията на батерията.   В презентация по време на Android Dev Summit 2018 - събитие за разработчици на Android, проведено на 7-8 ноември в Маунтин Вю (Калифорния, САЩ), бе обсъдено как няколко цвята изискват различна по обем енергия за екрана AMOLED (Трикът не работи на LCD екрани).   По този начин, тези, които се стремят да сведат до минимум разхода на батерията, могат да направят това, като активират т.н. тъмен режим за приложенията. За да дадат пример, презентаторите на Google, Крис Банес и Алън Виверет, сравниха консумацията на енергия на устройство с Google Pixel и iPhone 7, когато показват екранна снимка с максимална яркост. В тъмен режим при Андроид се спестяват 63% от батерията, докато при iPhone 7, който има LCD екран, нивото на консумация не се мени.   Това е свързано с технологията, която се използва при тези типове екрани. В AMOLED моделите диоди, които излъчват светлина, почти не харчат енергия, когато се показва черен цвят, докато LCD екраните имат слой, който осветява течните кристали и консумацията на енергия в LCD не зависи от цветовете   Google също съобщи, че бялото е цветът, който изисква максимум енергия и че второто място е заето от синьото. Тези резултати обаче са камък в градината на Google, който признава, че фаворизира белия цвят в приложенията и дизайна на Android.", "date": "2018.11.13", "title": "Google разкри трик за пестене на батерията на устройства с Android"}
{"url": "http://www.classa.bg/%D1%81%D0%B2%D1%8F%D1%82/item/389438-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D0%B5%D1%82%D1%80%D0%BE%D0%BB-%D0%B2-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D0%BD%D0%B0-%D0%BF%D0%BE%D0%BD%D0%B8%D0%B6%D0%B0%D0%B2%D0%B0%D1%89%D0%B8-%D1%81%D0%B5-%D1%86%D0%B5%D0%BD%D0%B8", "text": "Саудитска Арабия има за цел да намали доставянето на петрол на световните пазари с 0,5 млн. барела на ден през декември, съобщи в неделя министърът на енергетиката на Кралството Халид ал-Фали. Мощта на ОПЕК е изправена пред несигурни перспективи в опитите си да убеди другите производители да приемат координирано намаляване на производството, се казва в доклада на Ройтерс.   Ал Фалих заяви пред репортери, че обемът на производството на националната петролна компания \"Сауди Арамко\" ще спадне с 500 000 барела на ден през декември в сравнение с предходния месец поради по-ниското сезонно търсене. Това е намаление на световното снабдяване с петрол от около 0,5%.   Решението на Рияд беше прието, след като цените на петрола паднаха с около 20% в рамките на един месец от началото на октомври, поради увеличаването на предлагането, особено от трите основни производители - САЩ, Русия и Саудитска Арабия   В същото време това съобщение доведе до повишение на цените на петрола с около 1% в понеделник. По този начин международните сурови фючърси Brent LCOc1 възлизат на 71,34 долара за барел в 05:00 GMT, което представлява 1,65% повече в сравнение с последното измерване.", "date": "2018.11.13", "title": "Саудитска Арабия  намалява производството на петрол в условията на понижаващи се цени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389433-%D0%B8%D0%B7%D1%82%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D0%B7%D1%8A%D1%86%D0%B8-%D1%81%D0%BF%D1%80%D1%8F,-%D0%B7%D0%B0%D1%89%D0%BE%D1%82%D0%BE-%D0%BB%D0%B8%D0%BF%D1%81%D0%B2%D0%B0%D1%82-%D0%BC%D0%BE%D0%B7%D1%8A%D1%86%D0%B8", "text": "Много модерно стана напоследък да се правят телевизионни репортажи не само за колонии от белгийски заселници, възродили с присъствието и пенсиите си пустеещи родопски села, но също и за български емигранти, които, въпреки че са преуспели в чужбина, се връщат \"към корените си\". Защото България имала нужда от тях.  А и както каза в едно интервю един от братята Аргирови, доскоро изгнаник в Норвегия, София вече е заприличала \"на нещо европейско\" и човек не трябва да ходи чак до бензиностанцията на изхода за Перник, за да си купува западни бонбони.     Да-а-а, всичко звучи много хубаво: холандски предприемачи отглеждат кози в Троянския Балкан, а млади български семейства се лишават от глезотиите на западния мегаполис, за да пият еко мляко направо от вимето на еко крави и да възпитават децата си в безстресова рустикална среда в духа на традиционните български ценности. Само че и вие, и аз сме напълно наясно, че емигрантската вълна от България към Света не е стихнала ни най-малко въпреки уж оптимистичните статистики от последните години, които се опитват да мотивират зрелостниците да не напускат държавата, а да останат тук, да живеят от пенсиите на бабите си и да пият кафета по четиринайсет часа на ден. Обаче процентът на тези на възраст 18-29, които искат да отлетят от родното гнездо и после, вече закотвени в Чикаго, Мелбърн или Барселона, да реват де що чуят „Облаче ле бяло\" или видят Кубрат Пулев по копринен халат с българска народна шевица, все още е стабилно висок. Но ако преди 15-20 години с тревожност говорехме за \"изтичане на мозъци\" от България, какъв е портретът на средностатистическия емигрант към днешна дата? И изобщо трябва ли да се тревожим, че изтичат мозъци? Барманката Рая в една от любимите ми кръчми е на 26 и е от Банско. Видът й се вписва чудесно в стилистиката на рокаджийския бар, в който работи, обаче има едно нещо, което е леко притеснително. Начинът, по който говори английски. Или по-точно, по който не говори английски. Разбира се, това нямаше да е проблем предвид факта, че живеем в страна, в която махането на окосмението под мишниците, спазването правилата за движение по пътищата (както и всички други закони всъщност) и владеенето на чужд език е само препоръчително. Обаче в нейния случай си е направо катастрофално.  Споделя, че в началото на декември с гаджето й заминават за Лондон. Един познат щял да им уреди работа там. - Откога го отлагам това! И требваше да стана на 26, за да ми дойде акъло , - бърбори Рая. Личи си, че е както превъзбудена, така и притеснена от наближаващите съдбоносни събития. - Като бех в пети клас, майка ми плащаше за уроци по английски и аз си учех чудесно, ама после ме хвана пубертето и се изпущих. - Тоест? - Еми пубертет! Полудех, бе човек! Почнах да бачкам на 15. - И сега какво? Как сме с английския? - Ужас! Нищо не знам. Пробвам я с две-три прости изреченийца и се оказва, че тя наистина нищо не знае. Прекъсва импровизирания изпит, за да направи следното уточнение: - Значи, виж са, на мен в английския най ми е трудно да запомня „той\". - В смисъл? - Ами да кажа, например, „Той се казва Васко\". - И защо така? Местоимението е едносрична дума все пак. Би трябвало лесно да се помни. - Да, ама в момента, в който искам да кажа \"he\" и моментално на устата ми идва да кажа „он\". Във връзка с така проведения образователен диалог се сещам за еднo култово заведение в Банско. Английското му име (или по-скоро липсата на такова) е изписано с ръкописни малки букви - no name, като по този начин услужливо предлага свободна интерпретация за всички, които не се чувстват комфортно да използват друг език освен... банскалийския. Затова и никой не казва \"Отивам да пия две ракии в Ноу Нейм\", а \"Отивам да пия две ракии в По Па̀те\". Според данни на Евростат от септември тази година 50.5% от българите не знаят нито един чужд език. В това отношение сме, разбира се, на последно място в ЕС. Ще си кажете: \"Много важно! Нали чуждите сериали ги дублират\". Всъщност, съмнявам се, че тези 50.5 % се справят дори с книжовния български, защото, както е казал духовният ми брат от друга майка Гьоте, \"който не знае чужди езици, не познава и родния си\". Според друго проучване, този път проведено на регионално ниво, около една четвърт от младите българи не смятат, че е важно да знаеш чужди езици и да си добре образован, за да преуспееш в живота. Така де, къде-къде по-важно е да знаеш текстовете на парчетата на Криско и че смяната на джантите зависи от височината на гумите и дълбочината на грайфера!  Същата тази четвъртинка от българите във възрасовия диапозон 18-29 години чакат с нетърпение прозиводителите на айфони да накарат асистента Siri да проговори на български, че... много трудно бе, не можете две думи да си кажете с момичето! Така че за к'ви мозъци става дума, за к'ви пет лева! Слава богу, че поне си върнахме мозъците на българите, на които им е писанало от лондонското Сити, климата в Скандинавия и бъхтенето да задържат американската мечта. И обратно към Рая и гаджето й. Уважаеми поданици на Елизабет Втора, очаквайте в най-скоро време новата вълна от висококвалифицирани във всички области на живота български емигранти, които освен с чар, трудолюбие и интелект, ще допринесат към вашата многовековна култура и с богатия си и многообразен лингвистичен потенциал. И те така...по пàте, по пàте... та чак до края на светò.", "date": "2018.11.13", "title": "Изтичането на мозъци спря, защото липсват мозъци"}
{"url": "http://www.classa.bg/%D1%81%D0%B2%D1%8F%D1%82/item/389428-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D1%81-%D0%B2%D0%B8%D0%B7%D0%B8-%D0%BA%D1%8A%D0%BC-%D0%B5%D1%81", "text": "Европейската комисия днес не отрече, че се подготвя връщането на визите за британските граждани, които пътуват до Европейския съюз, предаде БТА. “Подготвителната ни работа е в ход вече от година”, заяви говорител на ЕК, попитан дали наистина се обсъжда добавянето на Великобритания в списъка на държавите, чиито граждани могат да влизат в ЕС, само ако имат виза. “Подобна стъпка би била предприета, ако преговорите за оттеглянето на Великобритания от блока завършат с провал”, допълни той.     По-рано днес Съветът на ЕС съобщи, че няма напредък по преговорите и че ЕС трябва да бъде готов за всякакво развитие. Очаква се утре тази оценка да бъде представена пред Европейската комисия от главния преговарящ на ЕС Мишел Барние", "date": "2018.11.13", "title": "Британците с визи към ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389429-%D1%81%D0%B2-%D0%B9%D0%BE%D0%B0%D0%BD-%D0%B7%D0%BB%D0%B0%D1%82%D0%BE%D1%83%D1%81%D1%82,-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%81%D0%BA%D0%B8", "text": "    Великият отец на Църквата свети Иоан Златоуст се е родил в 347 г. в Антиохия . Като получил добро за времето си образование под ръководството на майка си, отличаваща се с ум и добродетелен живот жена, свети Иоан го завършил в школата на известния ритор Ливаний; след като за кратко време бил адвокат, свети Иоан се заел с изучаването на християнското богословие под ръководството на антиохийския епископ свети Мелетий. Иоан Златоуст завършил при Картерий, най-добрия християнски учен от това време, и при Диодор, впоследствие епископ Тарсийски.     След това Иоан се отдалечил в пустинята и прекарал отначало четири години с други монаси, а след това две години в пълно уединение. В пустинята Иоан Златоуст написал   по повод укорите на неговия другар - епископ Василий за бягството на Златоуст от епископството. Това слово, най-добро от светоотеческите писания, изобразява какъв трябва да бъде християнският пастир и какви са задълженията му. Разстроеното от подвизи здраве накарало Иоан да напусне пустинята и да се върне в Антиохия. В 381 г. той бил посветен за дякон и посещавал богатите, измолвайки подаяния за бедните, на които той, обхождайки домовете, раздавал милостиня. При това сам виждал картините на нищета и глад в богатия град, което, поразявайки любещата дуща на Златоуст, намирало израз в проповедите му, дишащи любов, особено към обидените и угнетените. Своите проповеди, събиращи огромно множество слушатели, свети Иоан произнасял не по-малко от два пъти в седмицата, а понякога и всеки ден; голяма част от тях той произнасял без предварителна подготовка, и силата на проповедническия му дар била толкова голяма, че слушателите нерядко, според обичая на времето, прекъсвали поучението с ръкопляскания. Но често увещанията и изобличенията на проповедника предизвиквали у тях сълзи и стонове на разкаяние. Най-добрите проповеди, произнесени от Златоуст в Антиохия, били тези 19, които казал след свалянето на намиращата се на улицата статуя на императрица Плацила от недоволните от новия налог антиохийци. Такова оскърбление на величеството заплашвало града с пълно изтребление; епископ Флавиан се отправил към императора да ходатайства за града и в негово отсъствие смутеното паство утешавал златоустият проповедник. В 397 г. Иоан, смирен Антиохийски презвитер, бил избран за архиепископ на Константинопол, по указание на приближения на императора велможа Евтропий. Поради страх, че антиохийците няма да пуснат любимия свещеник да си отиде, Иоан Златоуст бил изведен от града с измама. Тежко бреме наложил върху себе си Иоан със сана на Контантинополски епископ. Чуждият и неизвестен на двора и велможите епископ, неустройващ пирове, както правели неговите предшественици, и сам неходещ на тях, възбуждал против себе си недоволството на мнозина. Недоволно било и духовенството на столичния град, разпуснато и непривикнало към необходимата дисциплина, която му наложил Златоуст. Голяма част от парите, отпускани за негова издръжка, свети Иоан давал за бедните и построил в Константинопол няколко болници и приюти. Любовта на свети Златоуст към бедните, подтиквайки го да увещава богатите към даване на милостиня и да ходатайства за нямащите, възбудила недоволство сред състоятелните слоеве на населението - започнали да обвиняват светия архиепископ в предизвикване на вражда у бедните към богатите. Свети Златоуст настроил против себе си и императрица Евдоксия, която в Златоустовото изобличение на разкоша и суетността на константинополските жени видяла намек за себе си. Всичко това довело до факта, че в 403 г. бил съставен събор от личните врагове на свети Златоуст, известен в историята под името \"събор под дъба\", който несправедливо осъдил Златоуст (между другото и за това, че той \"не познава гостоприемството\"), след което бил изпратен на заточение. Но последвалото след това възмущение от страна на народа и страшното земетресение, в което Евдоксия видяла израз на Божия гняв за гонението на невинния архиепископ, заставили императрицата да върне Златоуст. Но тъй като и след завръщането си Иоан не променил начина си на живот, изобличавайки пороците на двора и защитавайки бедните, в 404 г. го постигнало второ заточение. В началото той прекарал две години в Кукуза в Армения, откъдето го изпратили на заточение на друго място, но по пътя той починал (14 септември 407 г.), с думите: \"слава Богу за всичко!\". Творенията на свети Иоан Златоуст още в IV и V век придобили голяма известност в целия християнски свят: те се пазели като скъпоценност в царските чертози и се изписвали със златни букви. Много от тях не са достигнали до наши дни, но от него са се запазили толкова съчинения, колкото от никой друг отец и учител на Църквата. По гръцкия часослов всички творения на Иоан Златоуст, достигнали до наши дни, наброяват до 1447, и 244 писма. Най-голямата част от запазилите се творения на Иоан Златоуст са проповеди и църковни беседи. Проповедите на свети Иоан поразяват със своята стройност, дълбочина на мисълта и разнообразие на съдържанието. \"Не говоря за другите - пише свети Исидор за Златоуст, - сам Ливаний, толкова известен със своето красноречие, се изумявал от езика на знаменития Иоан, от изяществото на мислите и силата на доказателствата\". За най-добри от проповедите на свети Иоан Златоуст справедливо се смятат беседите към антиохийския народ за статуите, словото за Евтропий, словото \"за бедните\", словото след напускането на столицата и след завръщането в столицата, похвалните слова за апостол Павел. В своите проповеди Златоустият учител предлагал наставления за почти всички частни предмети на християнския живот. Освен това в продължение на цялото си обществено служение той обяснявал в беседи Свещеното Писание, предимно Новия Завет. Всяка от обяснителните беседи на Златоуст се състои от две части: в едната той се занимава с обяснение на текстовете от словото Божие, а в другата предлага нравствени наставления. Собствено догматическите съчинения на свети Иоан Златоуст не са много и всички те са проникнати от грижата му за нравственото изправяне на вярващите. Сред последния вид съчинения трябва да отбележим книгата до Стагирий, в която се разглежда въпросът, защо страданието постига и праведниците, независимо от съществуването на Божия Промисъл. Заслужават внимание и 5 слова за непостижимото, произнесени като изобличение на еретиците аномеи, които се стремели въз основа на собственото си мъдруване да обяснят отношението на Бог-Отец към Бог Син и учели, че Син Божий е тварно същество и е сътворен от Отца от нищото. Освен това забележителна е и книгата на Иоан Златоуст за Светия Дух по учението за изхождането на Светия Дух от Отца. В съчинението против иудеите и езичниците се доказва Божествеността на християнското учение с изпълнението на пророчествата и действията на християнското благовестие върху сърцата на хората, а в Осем слова против иудеите се показва, че иудейските обреди са отменени и поради това извършването им сега означава да се постъпва против Божията воля. Свети Иоан Златоуст е славен и с това, че е учредил особен чин на литургията, която и сега носи неговото име [виж  , Pravoslavieto.com].  , ученик на Златоуст и впоследствие един от приемниците на Константинополската катедра, пише за този чин на литургията, установен от светеца: \"Св. Василий (Велики), постъпвайки с хората като с немощни, представил литургията в съкратен вид. След немного време нашият отец, златният по език Иоан, от една страна, като добър пастир, ревностно грижейки се за спасението на овците, и, от друга, имайки предвид слабостта на човешката природа, се решил да изтръгне из корен всеки сатанински предлог. Затова той, пропускайки много, учредил извършването на литургията в още по-съкратен вид\". Съкратената от Иоан литургия първоначално не съдържала в себе си всички песнопения, които съдържа сега, но те не изменили съществено реда на литургията.", "date": "2018.11.13", "title": "Св. Йоан Златоуст, патриарх Константинополски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389430-13-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "През 615 г. - започва понтификатът на папа Адеодат I.     През 1002 г. - с благословията на крал Етелред II се извършва масово убийство на датчани, живеещи в Англия.     През 1851 г. - са открити телеграфните връзки между Лондон и Париж, както и между Москва и Петербург.     През 1862 г. - Луис Карол записва в дневника си, че започва да пише за приключенията на известната си героиня Алиса.     През 1907 г. - във Франция е извършен пробен полет с вертолет, при което пилотът успява да се издигне на 2 метра.     През 1912 г. - по време на Балканска война българските войски влизат в Дедеагач.     През 1913 г. - е сключен мирен договор между Гърция и Турция, въз основа на който Гърция получава остров Крит и повечето острови в Егейско море.     През 1940 г. - в САЩ е изпитан първият джип на фирмата Willys Motor.     През 1970 г. - вследствие на циклон и цунами в Бангладеш загиват над 50 хил. души.     През 1985 г. - след 140-годишно затишие избухва вулкана Невадо дел Руиз в Колумбия, при което загиват над 20 хил. души.     През 1994 г. - в Швеция е проведен референдум за присъединяване на страната към Европейския съюз.     През 2002 г. - край бреговете на испанска Галиция потъва танкер със 70 хил. тона нефт, което предизвиква една от най-големите екологични катастрофи. През 2003 г. - в Китай се дава старт на приватизация на държавните предприятия.", "date": "2018.11.13", "title": "13 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389431-%D0%B2%D0%BE%D0%B4%D0%B0%D1%82%D0%B0-%D0%B5-%D0%BF%D1%80%D0%B8%D1%80%D0%BE%D0%B4%D0%BD%D0%BE-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE-,-%D1%82%D0%BE%D0%B5%D1%81%D1%82-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B7%D0%B0%D1%89%D0%BE-%D1%81%D0%B8-%D0%B8%D0%BC%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8", "text": "«Ако аз имам власт, всички водоизточници в България веднага, моментално ще станат изключителна държавна собственост и първи елемент от националната сигурност! А водата за битови нужди – безплатна! Съвсем скоро света ще се владее от този, който притежава водата, а не петрола и газта».", "date": "2018.11.13", "title": "Водата е природно богатство , тоест на всички. Защо си има собственици ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389432-%D0%BD%D0%B0%D0%B3%D0%BB%D0%BE%D1%81%D1%82%D1%82%D0%B0,-%D0%B1%D0%B5%D0%B7%D1%81%D0%BA%D1%80%D1%83%D0%BF%D1%83%D0%BB%D0%BD%D0%BE%D1%81%D1%82%D1%82%D0%B0-%D0%B8-%D0%B0%D0%BB%D1%87%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D1%85%D1%83%D0%BD%D1%82%D0%B0-%D0%B4%D0%BE%D0%BA%D0%B0%D1%80%D0%B0-%D0%B4%D0%BE-%D0%BC%D0%B8%D0%B7%D0%B5%D1%80%D0%B8%D1%8F-%D0%BD%D0%B0%D1%80%D0%BE%D0%B4%D0%B0-%D0%BD%D0%B8", "text": "Министър Горанов, с явно самодоволство днес заяви, че увеличението на данъка върху стари автомобили не било сериозен икономически удар върху гражданите. Някъде с около лев на месец – тоест около 12 лева на година. Браво, бе Горанов! Колко му е 12 лева. Ти това дори за пари не го смяташ! Само че, понеже дори най-некадърният икономист би трябвало да може да смята, да сметнем сериозните и несериозни финансови удари върху народа: увеличиха се ток, парно, вода, горива, данъци, застраховки, цени на всичко. И то много повече от 1 лев месечно. И когато разсъждавате от висотата на многохилядната си заплата за сериозни и несериозни финансови удари, се опитайте да си представите, че сте пенсионер с 300 лева пенсия и сериозно заболяване. Или младо семейство с две деца под наем, в което само единият работи. Е, колко са сериозни ударите – дотам, че човек да му се иска да скочи през прозореца, защото не може да оцелява….?     Голямата грешка ви е, че вие се откъснахте изцяло от народа си! Вие не знаете как живеят хората под ВАШИТЕ ПОСТОЯННИ УДАРИ. ГОЛЯМАТА ЧАСТ ОТ КОИТО ДОТОЛКОВА СЕРИОЗНИ, ЧЕ НАРОДЪТ Е НА КОЛЕНЕ! НЕ ЗАЩОТО НЕ РАБОТИ, А ЗАЩОТО ДОХОДИТЕ НЕ СТИГАТ ЗА ЖИВОТ – НЕ КАЗВАМ ЗА НОРМАЛЕН ЖИВОТ, А ЗА ОЦЕЛЯВАНЕ НЕ СТИГАТ! Вие се подигравате с хората. САМОЗАБРАВИХТЕ СЕ! Кой сте Вие, че да си позволявате да казвате, че това не било сериозен удар – без да коментирате всички цени, които вече се вдигат главоломно? НАГЛОСТТА, БЕЗСКРУПУЛНОСТТА И АЛЧНОСТТА НА УПРАВЛЯВАЩАТА ХУНТА ДОКАРА ДО МИЗЕРИЯ НАРОДА НИ! И ПРОДЪЛЖАВАТ – ДОКОГА? НА ФОНА НА МИЛИОНИТЕ БОНУСИ, РУШВЕТИ И ЗАПЛАТИ, КОИТО СИ РАЗДАВАТ ГЕРБОПОМАЗАНИТЕ! МАХАЙТЕ СЕ!    ", "date": "2018.11.13", "title": "Наглостта, безскрупулността и алчността на управляващата хунта докара до мизерия народа ни!"}
{"url": "http://www.classa.bg/%D1%81%D0%B2%D1%8F%D1%82/item/389424-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%BC%D0%B0", "text": "За президента Доналд Тръмп в Париж „Америка на първо място“ до голяма степен бе равносилно на „Америка сама“. На церемонията по отбелязването на стогодишнината от края на Първата световна война президентът, който гордо се самоопределя като „националист“, бе изолиран дори на континент, където неговата марка популизъм е във възход.     Той започна визитата си с критичен коментар в „Туитър“ срещу призива на френския президент за създаване на европейски отбранителни сили, пристигна на някои от проявите сам и прекара повечето време извън общественото полезрение, в резиденцията на американския посланик в центъра на Париж. Вчера той изслуша поучителни слова за опасностите от националистическата изолация, а после си тръгна за САЩ точно при откриването на Парижкия форум за мир. Визитата показа ясно, че близо две години след встъпването си в длъжност Тръмп е сложил драматичен край на следван от десетилетия подход във външната политика на САЩ, което порази американските съюзници. Френският президент Еманюел Макрон предупреди вчера, че „старите демони“, довели до избухването на Първата световна война и до смъртта на милиони хора, отново си пробиват път. Макрон, който призовава за връщане към пренебрегнатите от Тръмп многостранно сътрудничество и международни организации, отправи едва прикрит укор към тръмпизма на основната проява през уикенда – събирането на десетки лидери при гроба на Незнайния воин в подножието на Триумфалната арка за отбелязването на един век, откакто оръжията са замлъкнали в световната война, отнела живота на милиони. Точният момент, в който е приключила войната, бе отбелязан с камбанен звън и прелитане на изтребители. Под погледа на Тръмп и на други лидери Макрон разкритикува надигането на популизма в САЩ и Европа и призова колегите си да не обръщат гръб и да не гледат само собствените си проблеми. „Патриотизмът е точно обратното на национализма: Национализмът е предателство спрямо патриотизма“, заяви Макрон и добави, че когато държавите поставят своите интереси на първо място и си кажат „Кого го е грижа за другите!“, те „заличават най-ценното нещо, което една държава може да има – моралните й ценности“. След като Тръмп си тръгна, германският канцлер Ангела Меркел, която обяви неотдавна, че няма да се кандидатира за преизбиране, отправи пламенен призив за глобално сътрудничество на форума за мир. Тя добави, че Първата световна война е показала „ясно до какви катастрофални последици може да доведе липсата на компромис в политиката и дипломацията“. Тръмп, който демонстрира много слаба търпимост към широки, многостранни споразумения, седя през повечето време с каменно изражение, докато слушаше Макрон, представящ се за преграда в Европа пред надигащите се националистически настроения, обхванали Унгария и Полша, наред с други страни. Тръмп все пак влезе в контакт с колегите си, като отиде на общата вечеря в музея „Орсе“ в събота, на която Макрон бе домакин, и на обяд в неделя. Той прекара и известно време с Макрон в събота, когато двамата изразиха пред репортери желание за по-справедливо поделяне на разходите за отбрана. Но според добре осведомени източници Тръмп е бил лаконичен при някои от срещите си на четири очи със световните лидери. Един от тези източници, пожелали анонимност, тъй като не им е разрешено да обсъждат частни разговори, описа президента като „кисел“. Символиката при посещението на Тръмп нямаше как да бъде по-ярка. Той не присъства в най-запомнящите се снимки от уикенда: тази на вървящите един до друг световни лидери под дъжда, когато камбаните, отбелязващи момента на спирането на боевете в 11 часа на 11 ноември 1918 г., спряха да бият. Президентът и първата дама Мелания Тръмп пътуваха към мястото на възпоменателната церемония отделно от другите лидери, които отидоха там заедно с автобус от Елисейския дворец. Говорителката на Белия дом Сара Сандърс посочи, че така изисква протоколът за сигурност. Докато кортежът на Тръмп преминаваше по отцепения булевард „Шанз-Елизе“, гола жена успя да се промъкне през охраната и да изтича на пътното платно с викове „фалшив миротворец“. На гърдите й бяха написани думите „фалшив“ и „мир“. Полицията залови жената и кортежът продължи по пътя си невъзпрепятствана. Феминистката активистка организация „Фемен“ пое по-късно отговорност за демонстрацията. Руският президент Владимир Путин, който също пътуваше самостоятелно, се здрависа с Тръмп, направи му одобрителен знак с вдигнат палец и го потупа по рамото при пристигането си. Тръмп отговори с широка усмивка. Съветникът по националната сигурност Джон Болтън бе казал, че Путин и Тръмп ще се срещнат в Париж, но че ще разговарят официално по-късно този месец на срещата на върха на Г-20 в Буенос Айрес. Представител на Кремъл каза по-късно, че американски и руски длъжностни лица са решили да се откажат от плановете си за среща в Париж, след като френски представители са възразили. Тръмп, който води предизборната си кампания под лозунга „Америка на първо място“, отблъсна европейските си съюзници с действията си. Той наложи мита на Европейския съюз, извади САЩ от Парижкото споразумение за климата и от иранската ядрена сделка. Той намекна, че може да изтегли САЩ от НАТО, ако държавите членки не увеличат значително разходите си за отбрана. Желанието на Тръмп да се разбира с руския лидер – въпреки намесата на Русия в изборите през 2016 г. и многото други агресивни действия през последните години, обезпокои тези, които виждат в Русия нарастваща заплаха. Също така Тръмп се самоизтъкна многократно като „националист“, въпреки критиките, че тази дума има негативни конотации. Тръмп защити употребата на термина на конференция миналата седмица. „Знаете ли какво значи тази дума? Аз обичам нашата страна!“, каза той и добави: „Има националисти. Има глобалисти. Аз обичам и света и нямам нищо против да помагам на света, но първо трябва да направим страната си по-силна. Имаме много проблеми“. Но Тръмп не подхвана темата с разделението, когато отдаде вчера почит на американските и съюзническите войски, загинали през тази „ужасна, ужасна война“, след която Америка става световна сила. „Събрали сме се тук, на това свещено място, за да отдадем почит на храбрите американци, дали живота си в тази мощна борба“, каза Тръмп на американското военно гробище и мемориал „Сюрен“ в предградията на Париж, където са погребани над 1500 загинали във войната американски войници. „Наш дълг е да запазим цивилизацията, която те са бранили, и да опазим мира, за който те великодушно са дали живота си преди един век“, каза той, след като прекара известно време сам сред белите кръстове, държейки черен чадър. Той изнесе речта си по случай Деня на ветераните ден след като бе разкритикуван, че не е посетил в събота друго американско гробище на около 100 км от Париж, защото хеликоптерът му не можел да излети заради дъжда. Няколко високопоставени представители на администрацията, включително началникът на кабинета на Белия дом Джон Кели, отидоха вместо президента, а Тръмп остана в резиденцията на посланика. Тръмп произнесе речта в момент, когато други лидери се бяха събрали на Парижкия мирен форум, който цели да възроди колективното управление и международното сътрудничество в справянето с глобалните предизвикателства. След това отлетя обратно за Вашингтон. Франция е била епицентърът на Първата световна война, първия глобален конфликт. Нейната роля на домакин на основната възпоменателна церемония подчерта гледната точка, че светът не трябва да залита отново във война, имайки предвид бързия и катастрофален начин, по който го прави с Втората световна война. БТА", "date": "2018.11.13", "title": "Световните лидери критикуват национализма"}
{"url": "http://www.classa.bg/%D1%81%D0%B2%D1%8F%D1%82/item/389425-%D1%82%D0%B5-%D0%BF%D0%B0%D0%BA-%D1%81%D0%B0-%D1%82%D1%83%D0%BA-%D0%B4%D0%B5%D0%BC%D0%BE%D0%BD%D0%B8%D1%82%D0%B5-%D0%BD%D0%B0-%D0%BC%D0%B8%D0%BD%D0%B0%D0%BB%D0%BE%D1%82%D0%BE", "text": "Налице се всички съставки за забъркването на отровната смес от национализъм и насилие, довела до катастрофата на народите преди 100 години.  Демоните на миналото и новите политически демагози отново са тук           Това можеше да бъде ден, в който част от нашата обща история да влезе завинаги в музеите и местата за преклонение. Ден, в който държавниците да си стискат ръцете със съзнанието, че сто години по-късно ужасите на Първата световна война са избледнели в паметта ни и ще бъдат тема за обсъждане само сред историците. Но пролятата кръв край Ипер и Вердюн и страданията на погубените млади хора - бъдещето на Европа - изведнъж се завръщат като предупреждение с шокираща препратка към сегашната действителност.   Посланието на Макрон \"Понякога съществува опасност от повторение на трагични събития от историята, които да ни отнемат мира, за който сме си мислели, че е платен с кръвта на нашите предци\". Едва ли френският президент Еманюел Макрон можеше да формулира по-ясно посланието си към към събралите се в Париж над 60 държавни ръководители от цял свят за тържествата послучай 100-годишния юбилей от края на Първата световна война. В речта си френският лидер говори за \"старите демони\" и \"новите идеологии\", които отново застрашават мира. Изглежда, че европейските демокрации са загубили ориентация и са тръгнали по един несигурен път. В страни като Полша, Италия или Унгария популисти използват чувството за несигурност на гражданите, за да разрушат общото бъдеще на Европа с инструментите на миналото. Призраците на миналото отново са тук. Малцинствата биват превръщани в изкупителна жертва за всички обществени злини. Виждаме как един Матео Салвини в Италия сатанизира циганите и мигрантите и сее омраза в социалните мрежи. В Полша един Ярослав Качински прави всичко възможно, за да отрови отношенията с европейските съседи на страната в стремежа с да изгради един автократичен национализъм. Виктор Орбан в Унгария пък използва всички прийоми на фашизма - от ксенофобията до антисемитизма - за да циментира своята корумпирана диктатура. Марин льо Пен се опитва да вкара Франция в национална изолация, а политици като Борис Джонсън във Великобритания искат да възкресят империята с помощта на Брекзит. Между нашето все още мирно ежедневие и бездната, към която ни тласкат тези политически движения, са останали само малцина отговорни политици и европейските договори. Носталгията - отровата на настоящето   Много граждани на Европа изпитват неясен копнеж към миналото, което те смятат за \"по-добро\". Те не разбират технологичното съвремие или го отхвърлят. Те се чувстват като прегазени, насилени и изоставени. И тогава на помощ идват новите политически демагози, които им обясняват как прииждащите мюсюлмани щели да погубят тяхната религия. И тук няма никакво значение, че кракът на повечето от тях от години не е стъпвал в черква. Или пък насажда завист към съседите, които са обявявани за врагове на отечеството. Точно това в момента правят в Италия срещу Германия, или пък във Великобритания - срещу останалата част от Европа. Налице се всички съставки за забъркването на отровната смес от национализъм, маргинализиране на другите, вяра в собствените качества, омраза към инакомислещите и готовност за насилие, която доведе до катастрофата на народите преди 100 години. Ако към нея се прибави още малко политическа слепота, късогледство и мания за власт, тогава искрата може да запали нов опустошителен огън.   Опасността не е преминала     Полският политик Доналд Туск призова европейските християндемократи в пламенна реч на срещата им в Хелзинки да излязат на барикадите и да бранят демокрацията. За съжаление призивът му си остава глас в пустиня, както показва беглият поглед към Австрия. В центъра на Европа независимостта на правосъдието бива поставяна под въпрос, свободата на пресата бива задушавана, а гражданското общество - потискано. Няколко десетилетия ние живеехме с илюзията, че нашето демократично бъдеще и свободата са ни сигурни. Няма нужда да споменаваме за противното поведение на Доналд Тръмп, който не сметна за необходимо да почете паметта на загиналите американски войници и да участва в мирната конференция. Той не вярва нито на поуките от миналото, нито в мултилатерализма. От това поведение на американския президент произтича скрита заплаха за Европа. И тя (Европа) може да оцелее само ако европейските народи се държат като един и не позволяват дребнавостите да им попречат да търсят общите неща, които ги обединяват. Защото 100 години след края на Първата световна война погледът към настоящето показва, че миналото не си е отишло. И че опасността не е преминала.", "date": "2018.11.13", "title": "Те пак са тук: демоните на миналото"}
{"url": "http://www.classa.bg/%D1%81%D0%B2%D1%8F%D1%82/item/389426-%D0%BC%D0%B5%D1%80%D0%BA%D0%B5%D0%BB-%D0%B8-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B5%D1%81", "text": "В Европа се опасяват, че една отслабена германска канцлерка може да се превърне в проблем за ЕС. И сигурно имат право, защото Ангела Меркел е \"тежката артилерия\" в европейската политика.           В Брюксел тези дни всички повтарят като мантра определението \"дееспособен кабинет\". Европейските политици и служителите в европейските институции - и най-вече в Европейската комисия - се стремят да не допуснат дори и най-малкото съмнение в стабилността на правителството в Берлин. Това не трябва да се превръща в проблем за европейската политика. Няма нищо необичайно: Германия си има стабилно правителство и дееспособна канцлерка, се чува от Брюксел. Но мнозина тълкуват частичното оттегляне на Ангела Меркел от политическия живот като доброволен отказ и загуба на власт от най-влиятелната правителствена ръководителка в целия ЕС. И някои под сурдинка се питат какво означава това ново развитие за Европа; каква ще бъде съдбата на нерешените въпроси в общността; какво ще стане, ако Ангела Меркел се оттегли напълно от европейската политика? Бежанските квоти Страните от ЕС все още се опиват да намерят компромис по въпроса за по-справедливото разпределение на бежанците сред страните-членки - един въпрос, който остава нерешен. Ангела Меркел беше остро критикувана за миграционната си политика, но буквално в последния момент тя успя да постигне споразумение с Турция за бежанците, което изпусна малко от пáрата. Имайки предвид колко оспорвана е тази политическа сделка с Анкара, за нейното продължаване ще е нужно да има мнозинство. А за осигуряването му сред страните-членки досега се грижеше основно Ангела Меркел.   Европейските реформи   Франция иска, заедно с Германия, да създаде механизми за обезпечаване на стабилността на еврото. Еврозоната трябва да е по-подготвена за евентуални нови кризи. И френският президент Еманюел Макрон рискува да загуби една важна своя партньорка. Но дори Меркел да не го подкрепи в желанието му, страните от еврозоната да си имат свой собствен бюджет, френският президент все пак ще има нужда от нея по друг важен въпрос - за банковия съюз. Напредък по тази тема се очаква на следващата среща на върха на ЕС през декември.     В същото време Италия се превръща във все по-сериозен финансов риск. Френският еврокомисар за икономиката Пиер Московиси са опасява, че спорът за италианския бюджет може да излезе извън контрол, ако Германия не посредничи.   Популизмът   Лесно е да си представим как би се отразило на и без това крехката дисциплина на срещите на върха на ЕС, когато трябва да се търси консенсус, ако Берлин спре да работи за него. Можем да си представим как например Полша и Унгария ще продължат да се отдалечават от правовата държава, ако я няма силната германска канцлерка. След като Ангела Меркел обяви, че се отказва от председателския пост в ХДС, нейният съпартиец и еврокомисар Гюнтер Йотингер заяви, че Брюксел много би искал тя да остане още три години начело на правителството в Берлин, защото внася стабилност в европейската политика. Но като \"канцлер по заявка\" Меркел може да загуби влиянието си в Европа.", "date": "2018.11.13", "title": "Меркел и бъдещето на ЕС"}
{"url": "http://www.classa.bg/%D1%81%D0%B2%D1%8F%D1%82/item/389427-%D0%BF%D0%B0%D1%80%D0%B8%D1%87%D0%BD%D0%B8%D1%82%D0%B5-%D0%B3%D0%B0%D1%80%D0%B0%D0%BD%D1%86%D0%B8%D0%B8-%D0%B7%D0%B0-%D0%B1%D0%B5%D0%B6%D0%B0%D0%BD%D1%86%D0%B8", "text": "Те са искали да помогнат: хиляди германски граждани са поели парични гаранции за легалното пристигане в страната на сирийски бежанци. А с това и огромен финансов риск, защото не се вижда краят на финансовите им тегоби.           Жена му го предупреждавала, че това е свързано с рискове, но кой ти е предполагал подобно нещо? Кристиан Остерхаус бил абсолютно убеден, че постъпва правилно. Както от Службата за чужденците, както и от местното сдружение, помагащо на сирийски бежанци, го уверявали, че поема парична гаранция само временно – докато бежанците получат официален статут на кандидати за убежище.     Остерхаус подписал дори две декларации за поети гаранции – за едно сирийско дете и за една девойка. „Платихме им полетите, осигурихме им жилища и се грижехме за това те да имат какво да ядат\", казва той. Само в Бон има 450 граждани, поели подобни парични гаранции, в цяла Германия те са около 7000 души. Всички те са декларирали, че ще поемат разходите по легалното пристигане на сирийци от регионите на гражданската война. И тъкмо тези гаранти през последните месеци взели да получават застрашителни писма от службите по труда, както и от градските и общински власти. „Сякаш ме обля леден душ, намирам се в крайно абсурдна ситуация\", разказва 61-годишният Кристиан Остерхаус и показва платежно искане за 7 239 евро и 84 цента – на първо време – от Службата по труда в Бон, носещо дата 20 юни 2018. От Службата уточняват, че може да има и още разходи. Юридически еквилибристики   Искането е въз основа на законова промяна от 2016 година. Управляващата широка коалиция тогава въведе по-строги правила за приема на членове на семействата на бежанци в Германия. В закона се казва, че „декларацията за гаранция и попечителство не губи валидност и след като бежанецът получи нов статут. Чак през април 2018 Министерството на труда обяви, че гарантите на бежанци не са длъжни да връщат парични суми на съответните държавни органи за времето, през което те са очаквали да получат окончателен статут. „Дори и да бях знаел, че ще се сблъскам с подобни неприятности, пак щях да постъпя по същия начин\", казва Остерхаус и добавя: „В крайна сметка се гордея с помощта, която оказахме тогава на сирийските бежанци. Ние допринесохме за интеграцията на тези хора\".   Кристиян Остерхаус: \"С право частните гаранции за бежанци имат лоша слава\"   Само доверието на Остерхаус към германското правосъдие е пострадало в значителна степен: „Наложи ми се да осъзная, че държавата е в състояние да променя закони и разпоредби, и то със задна дата. Питам се има ли правна сигурност в нашата страна?\", недоумява той. Последната му надежда е свързана с Лотар Малберг. Бонският адвокат защитава правата на общо 20 гаранти на бежанци и наскоро постигна успех в четири от случаите пред Кьолнския административен съд. Съдът взе безпрецедентно досега решение – срещу финансовите искове на властите в Бон и в защита на гарантите като Остерхаус. Адвокатът е уверен, че присъдата от Кьолн може да има сигнален характер и за други съдилища в страната, но далеч не е убеден, че одисеята на засегнатите гаранти е окончателно приключила. Лотар Малберг недоумява защо тъкмо хората, които са проявили действен ангажимент и са оказали помощ на бежанци, в крайна сметка се оказват наказани: „Хора, които са работили на граждански начала и с цената на личен риск са помагали на бежанци от региони на война да пристигнат в Германия по легален начин, а не по опасния средиземноморски маршрут, сега ще трябва в продължение на години да търпят финансови щети, а това създава голямо огорчение и обида\". Честният е будала?   Същите чувства изпитва и Фарид Хасан. Сириецът от 20 години насам живее в Германия. Той станал гарант за своите родители и двамата си братя с техните семейства, за да може да ги доведе по легален начин при себе си в Германия.   Гарантът Фарид Хасан, получил платежен иск за 85 хиляди евро: \"Откъде да взема толкова пари?\"   \"С мен е свършено, нямам вече сили\", казва 53-годишният и сочи към искове за общо 85 000 евро. „Не съм в състояние да събера подобни суми, откъде да ги взема?\", пита Хасан отчаяно. Той работи в една дрогерия, където изкарва чисто по 2000 евро. От тях плаща наем за 800 евро, а с останалите 1200 осигурява издръжката на четиричленното си семейство, както и на всичките си роднини. „Къса ми се сърцето когато съм принуден, даже и за най-дребни суми, да казвам на децата си, че не можем да си позволим подобен разход, защото чичо им също има нужда от пари. Как биха могли едни деца да разберат подобно нещо?\", пита той. Хасан твърди, че много семейства, които са поели гаранции за свои роднини, вече са се разпаднали заради финансовите неприятности. Той самият е бил почти по всички възможни инстанции, дори е имал среща с бившия вътрешен министър на провинция Северен Рейн-Вестфалия Ралф Йегер, който обещал, че ще направи всичко, за да му помогне. Засега обаче – ефект никакъв. „Ако семейството ми беше дошло с каналджиите по Балканския маршрут, нямаше да имам никакъв проблем. Но аз, идиотът, си мислех, че е редно да избера легалния път, и затова сега има да си плащам\", казва сириецът отчаяно.", "date": "2018.11.13", "title": "Паричните гаранции за бежанци"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389423-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Ще възприемате всякакви критики по ваш адрес, с враждебност. Дори и невинни забележки, ще ви накарат да се гневите, което може да доведе до неприятности. Не забравяйте, че никой няма да наруши спокойствието ви, ако не му го позволите сами. Неотложно бизнес пътуване, очаква тези, които работят в голяма фирма или офис. ТЕЛЕЦ ( 21 април - 21 май )  Трябва хладнокръвно да се разберете с всичко, което се случва в живота ви. Съсредоточете се, само върху това, което наистина има важна роля за вас. Емоциите дръжте под контрол, в противен случай, те ще ви изненадат в най-неподходящия момент. Вечерта очаквайте, прилична сума в личната си сметка. БЛИЗНАЦИ ( 22 май - 21 Юни ) Очаква ви ден, в който ще се отдадете на мечти и емоционални изблици. Всичко това, ще ви попречи да се занимавате с актуалните въпроси и решаването на належащите проблеми в личния живот. Впечатлителността в любовта, изключете, иначе няма да може, да оцените чувствата на избраника. За да не се разболеете от някое вирусно заболяване, трябва да вземете превантивни мерки.   РАК ( 22 юни - 23 юли ) Препоръчва се, да сте по-предпазливи, не само когато шофирате, но и в ежедневието. Вие сте толкова импулсивни и самоуверени, че лесно може да попаднете в неприятности. В любовта, не трябва да пресичате границата, зад която ви очаква само празнота и самота. Често нарушавате правилата, което води след себе си до нервни преживявания. ЛЪВ ( 24 юли - 23 август ) Трябва да се стремите към равновесие, за да не влошите ситуацията на работното място. Ако предния ден, сте спорили с колега, всичко това ще засегне съвместната работа. Не следвайте сляпо съветите на роднини, дори ако техният опит е по-богат от вашият. За да увеличите парите си, трябва да следите за разходите и дохода си. ДЕВА ( 24-ти август - 23 септември ) Очакват ви, добри новини още рано сутринта, които ще ви повдигнат настроението и ще ви заредят с жизненост. Всички притеснения и съмнения, ще останат в миналото, така че свободно се заемете със задачите си. Може да срещнете човек, с който в миналото много неща са ви свързвали. Възможно е взаимно привличане, което да доведе до сериозни взаимоотношения. ВЕЗНИ( 24 септември - 23 октомври) Днес, ще задавате много въпроси, ще сте любопитни и ще искате да знаете, за всичко, което се случва наоколо. Никой няма да ви упрекне, в прекалена бърбривост. Въпреки това ценете не само вашето, но и времето на близките си приятели. Особено, ако искате да се натрапите на някого на гости. В работата ви очаква проект, който отдавна ви интересува.   СКОРПИОН ( 24 октомври - 22 Ноември ) Препоръчително е с оптимизъм да посрещнете този ден, така че да не ви застигнат скърби и нещастия. Имате ли цели? Ако е така, фокусирайте се върху тях. Близък човек, ще ви даде нещо, за което мечтаете отдавна. Огромна полза, ще ви донесе лечението с народни средства, така няма да ви стигне никаква настинка.   СТРЕЛЕЦ ( 23 Ноември - 21 Декември ) Ще покажете своите естествени таланти и ще заслужите признанието на околните. Това е \"вашият\" ден, така че, може да се забавлявате, радвате и да сте щастливи. Единственото нещо, което не трябва да си позволявате е, прекаляване с храна и алкохолни напитки. Нуждаете се от мярка, в противен случай, сутринта няма да се чувствате добре. КОЗИРОГ (22 Декември - 20 януари ) Препоръчително е да запазите душевното си спокойствие, дори ако приятели или колеги предизвикват конфликти. Бъдете твърди, а също и покажете вашите благородни качества. От енергия и търпение, ще се нуждаете в любовната сфера, когато вашият партньор, ви обвини в предателство. Оценявайте спокойно ситуацията, за да видите, как може да спечелите.  ВОДОЛЕЙ ( 21 януари -  19  февруари ) Може да решите, че този ден не е създаден за вас. Той, ще е толкова сложен и многостранен, че няма да имате сили, да се борите за място под слънцето. Напредък се очаква в работата, което ще ви зарадва. В края на краищата, сте се разминали със съкращенията и сега може да разчитате на перспективна позиция. Вечерта, не се надявайте на романтика.   РИБИ ( 20 февруари - 20 март ) Бъдете учтиви и коректни с близките си хора. По време на разговор, не обсъждайте другите, в противен случай ще се стигне до скандал. Благоприятен ден за посещение на зъболекар, козметолог и преглед в клиника. В любовта, не трябва да приемате твърде емоционално думите на избраника си.", "date": "2018.11.13", "title": "Дневен хороскоп 13 ноември"}
{"url": "http://www.classa.bg/%D1%81%D0%B2%D1%8F%D1%82/item/389418-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BC%D0%B5%D1%81%D0%B8%D1%8F,-%D0%BA%D0%BE%D0%B9%D1%82%D0%BE-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BC%D0%B0%D1%81%D0%BE%D0%B2-%D1%83%D0%B1%D0%B8%D0%B5%D1%86", "text": "В началото на кариерата си като проповедник Джим Джоунс (подобно много други бъдещи лидери на религиозни култове) е харизматичен и с идея как да превърне света в едно по-добро място. \r\n Той привлича около себе си прокудени хора, отритнати от обществото и имащи нужда от подкрепа и опора. Другата група от хора, които стават част от вярното му паство, са онези, които искат да помагат на хората в нужда. Проповядва за равенство и расово браство, за интеграция на малцинствата и приемане на отритнатите - все идеи, които през 60-те в САЩ са скандални и на които се гледа като на комунизъм. \r\n Неговата църква - Народният храм, била посветена да помага на бедните, да намира работа на безработните и да помага на бившите затворници и наркомани да вкарат живота си в релси.  \r\n Какво обаче става, за да се превърне този борец за доброто и за спасението на човешките души в деспотичен водач на религиозен култ, станал известен с масовото си самоубийство преди 40 години - на 18 ноември 1978 г. \r\n Новият сериал на SundanceTV (съ-продуцент на който е Леонардо ди Каприо) отправя поглед към мотивацията на един от най-известните сектантски лидери в историята и прави равносметка на това, което днес хората наричат \"Клането в Джоунстаун\". \r\n Чрез архивни кадри, по-голямата част от които са записани от самите членове на Народния храм, както и интервюта с оцелелите, Jonestown: Terror in the Jungle предлага зловещ, завладяващ поглед върху човека зад култа, който с действията си причинява смъртта над 900 души. \r\n Документалната поредица от 4 епизода тръгва по следите на Джим Джоунс от ранното му детство в по-западналата част на Индиана, за да покаже едно самотно и неглижирано от родителите си дете, на което обаче от най-ранна детска възраст е повтаряно, че е велика душа и му предстоят дела, които ще го покрият със слава. \r\n Още от малък той бил странно дете и другите стреняли от него, както и той от тях. Като тинейджър Джоунс не се интересувал от нормалните занимания на своите връстници, а посещавал различни църкви, очарован от контрола, който проповедниците имат върху паството си, от умелите им и въздействащи речи и от това как протича всичко в църквата. \r\n Оттам насетне минисериалът показва възхода на младия проповедник, отделянето му в собствена църква и нейния постепенен упадък до ритуалното самоубийство, в което под нареждането на Джоунс 909 души доброволно поглъщат отрова.  \r\n Още на 16-годишна възраст започва да проповядва по улиците на черните и по-бедните квартали и изразявал силна симпатия към онеправданите и ощетените от обществото. Тогава се развила и вярата му в братството на народите без расизъм и без социално разделение. Впоследствие именно тази социалистическа идеология започва да измества вярата в Бог. \r\n В средата на 50-те вече като пастор на Методистката църква Съмърсет в един не особено заможен бял квартал в Южен Индианаполис той започва да набира последователи, а през 1956-а вече започва да нарича дейността си движение, а църквата си - Народен храм. По това време вече е опиянен от идеята за собственото си величие и важност. \r\n Джоунс се издига до глава на Комисията по човешките права в Индианаполис - пост, от който той може да проповядва левите си идеи още по-мащабно. \r\n Тогава някъде обаче идва и видението му, че атомна бомба ще удари Америка около Средните щати. Това го накарало да започне да търси ново убежище за паството си. По време на едно от многото си пътувания той открива Гаяна - държава със социалистически режим, в която той се влюбил. \r\n   \r\n   През 1965 г. Джоунс се мести заедно с 140 свои верни последователи в Калифорния, тъй като бил прочел в едно списание, че този район щял да бъде сигурен при евентуална ядрена атака. С няколко хитри хода и обединения с други църкви той успява да събере около себе си 2500 души. По това време вече той съвсем открито проповядва социализъм и кръщава хората в святото име на идеологията. \r\n Той привличал хората със странни ритуали, твърдения, че може да лекува различни заболявания, включително и рак, говорел за свобода и за революция, която ще промени света. \r\n Следвайки друг принцип на лявата идеология, Джоунс насърчава комуналния живот и жертва в името на \"по-голямо добро\". Според оцелелите след Клането от Джоунстаун обаче това не е мотивирано толкова от мечтите му за егалитарната утопия, колкото от желанието да приведат изцяло под свой контрол всички в паството си. \r\n Той също така бил и голям привърженик на сексуалната свобода и чрез нея, колкото и парадоксално да звучи, контролирал голяма част от паството си. Той бил привърженик на брака, но открито критикувал всеки, който се противопоставя на сексуалната освободеност, особено сред общността, която ръководел. Безкомпромисно се ровел в сексуалния живот на последователите си и дори контролирал кога те могат да правят секс. \r\n Той дори създава \"комитет за планиране\" от своите най-лоялни членове, които били натоварени да шпионират други членове на конгрегацията. А изоставянето на Народния храм се смятало за най-големия възможен грях, срещу който всички верни на Джоунс се борели с все сили. \r\n През 1973 г. Джоунс решава да издигне своята визия за социалистическа утопия на следващото ниво като построи свой храм в Гаяна. С позволението на правителството той построил и \"мечтания\" от него град - Джоунстаун - комуна в джунглата, изградена от дърво, стари сандъци и ламарина, в която хората от паството трябвало да се трудят по цял ден, за да облагородят. \r\n Мястото приличало повече на трудов лагер, отколкото на град, още по-малко на какъвто и да е рай. Освен за Джим Джоунс, който вече имал много по-голям контрол върху хората си и всички техни действия. Лагерът бил заобиколен от верни на него въоръжени мъже, който получавали всевъзможни привилегии над останалите членове на църквата. \r\n Но скоро нещата излизат извън контрол и много от загрижените семейства на членовете на Народния храм започват да искат от правителството в САЩ да се намеси. Резултатът е делегация, водена от конгресмена Лио Райън, която била изпратена в южноамериканската страна, за да разследва какво се случва в комуната Джоунстаун.  \r\n Веднага след посещението си на комуната, когато делегацията вече се качвала в самолета, с който да се придвижи обратно към столицата на Гаяна, срещу машината се открива огън. Конгресменът и още четирима души биват убити, а много от другите в групата са ранени. Самолетът все пак успява да излети, а за Джоунстаун настава време за смърт. \r\n Джим Джоунс събира цялото си паство и обяснява плана за действие - заплахата, че властите от САЩ ще дойдат срещу тях, за да ги унищожат, а те трябва да отговорят с ритуално самоубийство като знак на революцията. Той ги бил подготвял от години за онова, което наричал \"революционно самоубийство\", а паството дори периодично правело репетиции за това събитие. \r\n Подправена с цианид разхладителна напитка била поднесена на всички, а онези, които се разубеждавали и не искали да я изпият били застреляни. Майки давали от нея на децата си, гледайки ги как умират. \r\n   \r\n   От приблизително 1100-те души, които се предполага, че са били в Джоунстаун в онзи момент, загиват малко над 900. Мъртъв е открит и Джоунс с прострелна рана в главата. Не е ясно дали Джоунс се е застрелял сам или някой му е помогнал.  \r\n Останалите се спасяват в джунглата, а сега част от тях разказват спомените и преживяванията си пред документалната поредица. Тя ще се появи по SundanceTV на 19 октомври и ще се излъчва всеки понеделник в САЩ. \r\n И до днес обаче самото име Джоунстаун остава като символ на това, което може да причини един умен и харизматичен човек, проповадяващ \"свят пък към спасение\". \r\n      ", "date": "2018.11.13", "title": "Социалистическият месия, който се превърна в масов убиец"}
{"url": "http://www.classa.bg/%D1%81%D0%B2%D1%8F%D1%82/item/389419-financial-times-%D0%B8%D0%B7%D0%BE%D0%BB%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D1%81-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B5-%D1%83%D1%81%D0%BF%D1%8F", "text": "Изданието Financial Times публикува материал, в който се посочва, че Западът не е успял да постигне изолация на Русия с помощта на санкциите и едва ли това ще бъде възможно и в бъдеще. В статията се  , че руската страна успешно продава оръжие и укрепна своите алианси. В частност, изданието припомня за продажбата на руската зенитна ракетна система С-400 «Триумф» на Индия и Китай, а също за началото на преговорите на Русия със Саудитска Арабия, Катар и Ирак по повод закупуването на същото въоръжение.     Заедно с това се укрепват отношенията на Русия с Китай, което «предоставя на Москва достъп до международните финанси, нови търговски възможности и голяма дипломатическа тежест». В материала се подчертава, че Русия активно задълбочава отношенията си с «множество страни в Близкия Изток — от Турция до Израел, от Саудитска Арабия до Иран», но всичко това се случва на фона на колебанията на Вашингтон. «Постоянният приток на лидери от страните от ЕС, които посещават Кремъл, преките чуждестранни инвестиции на европейските корпорации и продължаващото търсене на руския нефт и газ влизат в противоречие с войнствената риторика на Брюксел», добавя изданието, споменавайки взаимоотношенията на западните страни с Русия. Авторът на статията отбелязва, че западните дипломати в Москва «неофициално признават, че санкциите не са довели» до желания резултат. По-рано вицепремиерът и глава на МВР на Италия Матео Салвини заяви, че не вижда никакъв смисъл от санкциите срещу Русия. През юни Джанлука Савоини в интервю за вестник    заяви за непродуктивността на санкциите, въведени срещу Русия.      ", "date": "2018.11.13", "title": "Financial Times: Изолацията на Русия с помощта на санкции не успя"}
{"url": "http://www.classa.bg/%D1%81%D0%B2%D1%8F%D1%82/item/389420-%C2%AB%D1%85%D0%B0%D0%B9%D0%B4%D0%B5-%D0%B4%D0%B0-%D0%BE%D0%B1%D0%B2%D0%B8%D0%BD%D0%B8%D0%BC-%D1%80%D1%83%D1%81%D0%B8%D1%8F-%C2%BB-%D0%B2-%D1%81%D0%B0%D1%89-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D1%80%D0%B5%D0%B1%D1%80%D0%BE%D1%8F%D1%82-%D0%B3%D0%BB%D0%B0%D1%81%D0%BE%D0%B2%D0%B5%D1%82%D0%B5", "text": "На път за Париж за мероприятията за 100-годишнината от края на Първата световна война, президентът на САЩ Доналд Тръмп се пошегува за вината на Русия за дългото броене на междинните избори в двата американски щата. \" Оказа се, че те едва сега започнаха да намират гласовете във Флорида и Джорджия - а изборите  бяха  във вторник? Е, хайде да обвиним руснаците и да поискаме незабавно извинение от президента Путин!\" Тръмп в Twitter.  Той обеща да изпрати в проблемните окръзи най-добрите специалисти, за да разобличи \"мошеничеството на демократите\" .     Във Флорида и Джорждия преброяването на гласовете в парламентарните избори на 6 ноември продължава поради изключително малката разлика в резултатите. Според предварителните данни в двата щата побеждават републиканците - действащият губернатор на Флорида Рик Скот и секретарят на щата Джорджия Брайън Кемп.  Изоставащите кандидати от Демократическата партия изискват повторно преброяване на гласовете.  Към петък сутринта разликата на Скот от конкурента във Флорида бе намалена от 50 000 на 15 000 гласа.  \"Защо никога не намерят гласове за републиканците?\" , пита Тръмп. Беше планирано, че Тръмп и Путин ще проведат пълноценни преговори в Париж на 11 ноември, но френските власти поискаха да бъде отменена срещата, за да не отклони вниманието на пресата и обществеността от тържествата за 100-годишнината от края на Първата световна война. Вместо това, президентите ще се срещнат на срещата на върха на Г-20 в столицата на Аржентина в Буенос Айрес от 30 ноември до 1 декември.   „ Прави се на циганин до край!!!“ (с) филмът „Шърли-Мърли“ .   Превод: М.Желязкова", "date": "2018.11.13", "title": "«Хайде да обвиним Русия!» В САЩ не могат да преброят гласовете"}
{"url": "http://www.classa.bg/%D1%81%D0%B2%D1%8F%D1%82/item/389421-%D0%B3%D0%BE%D1%82%D0%BE%D0%B2%D0%B0-%D0%BB%D0%B8-%D0%B5-%D0%B5%D0%B2%D1%80%D0%BE%D0%BF%D0%B0-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%B2%D1%82%D0%B5%D1%87%D0%BD%D0%B5%D0%BD-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7", "text": "Европейските държави изостават от Мексико и Китай при доставките на американски втечнен природен газ (LNG), но Старият континент прави сериозна крачка към промяна статуквото. Търговски представители от Европейската комисия (ЕК) ще посетят Вашингтон във връзка с договореностите между председателят Жан-Клод Юнкер и американския президент Доналд Тръмп от срещата през юли тази година, съобщава Energy World.     Европа обеща да засили вноса на LNG с идеята за подобряване на своята енергийна диверсификация, докато САЩ търсят нови пазари за своята газова продукция, за да настигнат лидера в производството на природен газ – Русия. „Европейският съюз е готов да приеме по-голям внос на втечнен газ от САЩ и това се превръща във факт, докато говорим“, заяви Юнкер, добавяйки: „Ръстът в износа на американски втечнен природен газ, ако е с конкурентна цена, може да има стратегическо значение за блока при доставките на газ“. Европа е внесла около 10% от общия обем на износа на американски газ през 2017 г., което е с 5% повече в сравнение с предходната година, следвайки шистпвата революция от 2013 г., която превърна САЩ от най-големият вносител на синьото гориво в един от най-големите износители. И все пак тези 10% са само малка част на фона на търсенето на газ в Европа, което достигна почти 550 млрд. куб.м през 2017 г. По-голяма част от природния газ „тече“ към Европа от Русия и Норвегия, както и чрез доставки с танкери от най-големият производител на LNG в света – Катар. На фона на опитите на Европа да декарбонизира своя енергиен сектор, необходимостта от природен газ нараства. По време на срещата между Юнкер и Тръмп председателят на ЕК обеща да намали зависимостта на ЕС от руския газ като подкрепи разработването на нови терминали за приемане и транспортиране на LNG. За да се улесни търговията с горивото в региона, САЩ трябва да отменят изискването за предварително одобрение от регулаторните органи за доставки до ЕС, смятат от ЕК. Блокът също така се ангажира да подпомага финансирането на инфраструктурни проекти, свързани с LNG, като тези в Хърватия, Гърция и Ирландия. За тази цел САЩ притиснаха ЕС с заплахата да наложат мита върху вноса на европейски автомобили, което би засегнало сериозно автомобилната индустрия в континента. Вносът на LNG за Европа се очаква да нарасне с 20% до 2040 г. спрямо нивата от 2016 г. Русия продължава да бъде най-големият доставчик на природен газ в региона, но може да срещне в бъдеще сериозно предизвикателство в лицето на САЩ и Китай. Коментарите на Тръмп и Юнкер след срещата предизвикаха реакция от страна на инвеститорите в двете американски енергийни компании, добиващи и транспортиращи LNG - Cheniere Energy Inc. и Tellurian Inc. Европа търси начини за доставка на допълнителни количества природен газ, след като най-голямото газово находище на континента, това в Холандия, е почти напълно изчерпано а Франция планира да прекрати дейността на своите атомни електроцентрали. „Съществуват много опции за доставка на горивото, които ще ни помогнат да отговорим на нуждите на европейските държави“, заяви Джейсън Фийр, ръководител на звеното за бизнес изследвания към Poten & Partners Inc. След като Cheniere започна да изнася газ преди две години чрез терминала Sabine Pass в Луизиана, първото подобно съоръжение в САЩ, което изпраща LNG извън граница, САЩ се превърна в нетен износител на горивото за първи път от 50-те години на миналия век. През тази година Dominion Energy Inc. откри първото съоръжение за износ на втечнен газ на източното крайбрежие, осигурявайки значително по-кратък маршрут на доставките до Европа. Европейските държави са „една от големите изненади“ от гледна точка на нарастващото търсене на газ, смята Том Ърл, главен търговски директор на американската енергийна компания Venture Global LNG. Дружеството вече се сключило договори за доставка с европейски компании като BP Plc. И Galp Energia SGPS.", "date": "2018.11.13", "title": "Готова ли е Европа за американския втечнен природен газ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389422-%D0%BC%D0%B0%D1%88%D0%B8%D0%BD%D0%B8%D1%82%D0%B5-%D0%B7%D0%B0-%D0%BC%D0%B5%D0%B4%D0%B0%D0%BB%D0%B8-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "Тела, надути от допинг, \"машини\" за медали като \"рамка, красяща образа на вожда\". Виждали се подобни снимки, с които нацизмът, а по-късно и комунизмът моделираха пропагандния образ на \"човека-машина\". Как се създава той?           \"Ти си машина!\" Възклицанието е вече клише - така определяме хора, които са много добри в дадена област. Наричаме ги например \"арт-машина\" (т.е. \"добър художник\"), \"модна машина\" (облича се ултрамодерно), \"готвач-машина\" и т.н., а наскоро чух и едно определение за ученик, който е силен по биология: \"био-машина\". В социалните мрежи изразът вече поражда и подигравки, хората се питат как успяхме да придадем позитивно звучене на една дума, която от десетилетия се ползва тъкмо за обратното – за да изрази бездушие.     Това се чуди и Боряна Ангелова-Игова, преподавателка по слабо популярната в България дисциплина философия на спорта. Три години тя изследвала тъкмо съсипването на спортиста чрез превръщането му в \"машина\" за нуждите на тоталитарната идеология. \"Сега обаче думата не ни плаши, даже започна да ни харесва, ако ни хвалят като машини, а не ако ни описват като работливи\", казва тя. Говорихме с нея по телефона, но все едно я видях да вдига рамене в недоумение: \"Не мога да разбера използването на думата \"машина\" като комплимент. Ако те нарекат робот, това положително ли е?\" Книгата на Боряна Ангелова-Игова се казва \"Изобретяването на човека-машина. Тялото на спортиста\". Излезе миналата седмица в издателство \"Критика и хуманизъм\" и представлява рефлексия върху всичко, което познаваме до болка от архивните кадри: здрави мускулести тела, окичени с медали, наобиколили един или друг висш функционер на нацисткия или комунистическия режим. Тела, инжектирани с допинг, спортисти с отнети в полза на държавата приходи, \"машини\" за медали – всичко това Ангелова-Игова описва като \"рамка, украсяваща образа на вожда\". Като в една картичка на Спортния тотализатор от 1980 г.: в центъра на снимката е Тодор Живков, около него - подредени в полукръг са неразпознаваеми хора по анцузи, окичени с медали, а зад тази многозначителна човешка композиция се виждат новите блокове на някой жилищен квартал – двойното доказателство за доброто управление на страната. Пропагандният образ на „човека-машина\"   На снимката има само един герой и това е диктаторът, останалите са деперсонализирани, казва авторката. И продължава да описва този парадокс на тоталитарната държава, успяла хем да \"произведе\" свръхчовека, хем да \"отнеме\" персоналния характер на неговите постижения: \"От една страна техните победи (на спортистите) са значими, възпети и възхвалявани, но според пропагандната машина те не са техни лични, а са победи на политическия строй, който ги е \"произвел\", \"конструирал\" така, че те да са впрегнати и да генерират медали, слава и престиж за страната им\". Авторката разглежда и малкото случаи, в които спортисти от времето на комунизма се превръщат стихийно в герои и не попадат в моделирания пропаганден образ на \"човека-машина\". Такъв е примерът с футболиста Георги Соколов \"Соколето\", изгонен от футболния му клуб още на 26 години и блокиран в спортните си изяви. Или примерът с легендарните Гунди и Котков, загинали в автомобилна катастрофа и изпратени до гробището от над 100 000 души – случай, в който вътрешният министър е уволнен, защото е допуснал толкова масова и спонтанна проява на фона на загиналите по същото време съветски космонавти. Изключения от практиката има, но е сигурно, че оцеляването им в качеството им на изключения е само въпрос на време. Изобретяването на спортиста-машина е дело на нацистка Германия, напомня авторката и посочва един \"рожден ден\" на това явление: 1936, по време на Олимпийските игри в Берлин, когато спортът започва сериозно да се използва с пропагандна цел. Целта е чрез златните медалисти \"да се внуши на целия свят, че арийската нация е не само най-високотехнологичната, но и най-хармонично развиваща се, дори и биологически най-добрата\". Такова е и посланието на филма на нацистката режисьорка номер едно Лени Рифенщал, \"Олимпия\", който за първи път въвежда тези нови герои – спортистите, \"вкарани в действие именно като пропагандни машини. Тяхната символна функция е да подхранват и подпомагат властта\". Чия идеология е по-добра?   В името на вожда   По-нататък, казва авторката, тенденцията става очевидна и в СССР през 1952 година, когато страната на Сталин официално се включва в Олимпийските игри, за да може на вълната на спорта да открие нов фронт за борба с капитализма. Процесът се характеризира с множество елементи, сред които и такива, които са заимствани от древността (например, селектирането на \"правилното тяло\"), но най-вече с една тенденция, която оттук нататък печели все повече територия: чрез медала да се докаже, че идеологията на страната, излъчила спортиста, е по-добрата. \"Но как са възможни деперсонализирани герои?\" - пита се авторката. Особено като знаем, че образите на спортистите в тоталитарния свят често са по плакатите, в кината, върху пощенските марки, в различни произведения на изкуството – как можем да кажем, че ги \"няма\", след като те са всъщност навсякъде? Ами тъкмо по тази причина – защото са превърнати в мит, \"който има претенции за автентичност, каквито са самите националистически и тоталитарни режими, които ги изобретяват\". И защото човекът-машина е изобретен с една двойнствена функционалност, а после превърнат в инструмент на производството на предмети и смисли, казва авторката. \"Зад образа му не стои конкретна личност. Човекът става важен заради това, което произвежда; той е изпълнител, човек за пример, войник-герой, спортист. [В него трябва] да се припознаят мнозинството от хората – целия народ\".", "date": "2018.11.13", "title": "\"Машините\" за медали на комунизма"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389414-%D1%81%D1%82%D1%80%D0%B0%D0%BD%D0%BD%D0%B0%D1%82%D0%B0-%D1%81%D0%B8%D0%BD%D0%B5%D0%BE%D0%BA%D0%B0-%D0%B5%D0%B2%D0%B0", "text": "Изключителна иновация, невиждана досега на Балканите, е напът да дебютира в бургаския хотел „Аква\". Това съобщи мениджърът на хотела Борис Минчев, цитиран от Флагман.бг. Технологията се казва EVA Receptionist и представлява киоск за обслужване на клиенти, който в бъдеще би могъл да е способен да замени изцяло човешката работна ръка на рецепция. За момента обаче и дума не може да става за това. „Пилотно въвеждаме на системата в България и дори на Балканите. \r\n   \r\n    В Далечния Изток – особено в Китай, Япония и Корея, тази практика вече е активна от години и има значително подобряване на обслужването. Ние ще получим софтуера за тази услуга и ще я въведем в хотела, като за момента нямаме никакви намерения да съкращаваме от персонала\", каза още мениджъра Борис Минчев. Дали обаче технологията ще се приеме радостно от клиентите и дали няма да има обратен ефект – да окаже негативно влияние върху бизнеса, е въпрос, който засега няма отговор, тъй като системата не е пробвана на територията на България. Според мениджърът на хотела-пионер обаче, най-трудно ще бъде приета тя от българските туристи. „Според мен те ще са основните клиенти, които няма да желаят да използват Ева. По принцип хората в света не са достатъчно готови за въвеждането на този тип технология, а в България тенденцията е, че изоставаме в тази сфера. Въпреки това трябва да се започне от някъде и смятам, че това е правилната стъпка към бъдещето. Само времето може да покаже\", заяви Минчев. Той уточни, че по всяка вероятност Ева ще се имплементира на регистратурата в хотела поетапно, като с времето ще бъдат добавяни нови и нови функции докато достигне тя до пълния си капацитет – този, описан в рекламните материали на официалния производител. За да се окуражи употребата на робота вместо реалния рецепционист, в хотела ще бъдат въведени намаления за тези от клиентите, които предпочетат машината. Първият по рода си робот рецепционист в България и на Балканите ще заработи най-късно до януари 2019 г., но очакванията са той да бъде пуснат в експлоатация не по-късно от края на декември още тази години. \r\n      ", "date": "2018.11.13", "title": "Странната синеока Ева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389415-%D0%B1%D0%BE%D0%BA%D1%81%D1%8C%D0%BE%D1%80%D0%BA%D0%B0-%D0%BF%D0%BB%D0%B5%D0%BD%D1%8F%D0%B2%D0%B0-%D0%BC%D1%8A%D0%B6%D0%BA%D0%B8%D1%82%D0%B5-%D1%81%D1%8A%D1%80%D1%86%D0%B0", "text": "Очарователната Екатерина Викторовна Вандаръева е състезателка по бокс от Беларус, но практикува и други бойни спортове като кикбокс и муай тай, в които е световна и европейска шампионка. В своята родина тя е получила званието - майстор на спорта. Вандърева обаче пленява все повече мъжки сърца най-много със своята красота. \r\n   \r\n     \r\n     \r\n     \r\n          ", "date": "2018.11.13", "title": "Боксьорка пленява мъжките сърца"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389416-%D0%BF%D0%B5%D1%80%D0%BD%D0%B8%D1%88%D0%BA%D0%B0-%D1%85%D1%83%D0%B1%D0%B0%D0%B2%D0%B8%D1%86%D0%B0-%D1%81%D0%B1%D1%8A%D0%B4%D0%BD%D0%B0-%D0%BC%D0%B5%D1%87%D1%82%D0%B0%D1%82%D0%B0-%D1%81%D0%B8", "text": "Перничанката Боряна Лекова сбъдна своя детска мечта. Хубавицата си направи екскурзия до Италия, където последователно посети Милано и Торино, пише struma.bg. Обиколката на Боряна започна от столицата на модата Милано. Там тя се разходи по централния площад „Пиаца дел Дуомо” и се снима за спомен с Миланската катедрала. Девойката с радост опита от прословутите аперитивни коктейли и вкусния сладолед.     Вечерта Лекова стъпи на митичния стадион „Сан Сиро“, където наблюдава в компанията на 70 000 души дербито от Шампионската лига между Интер и Барселона, завършило при резултат 1:1, като дори успя да заснеме видео с изравнителния гол на Маурдо Икарди от домакините. Преди това каталунците тъкмо бяха повели с гол на бразилеца Малкъм. Ден след силните емоции от двубоя Боряна се премести в Торино.     Последва нова порция разходки, този път из местния площад „Сан Карло”, както и снимки за спомен със статуята на Емануеле Филибрето, който е яхнал кон и размахва меч.            ", "date": "2018.11.13", "title": "Пернишка хубавица сбъдна мечтата си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389417-%D0%BC%D0%B8%D1%81%D0%BB%D0%B8%D1%82%D0%B5,-%D1%87%D0%B5-%D0%B5-%D1%81%D0%B5%D0%BA%D1%81%D0%B8", "text": "Футболната съпруга Уанда Нара стана обект на яростна атака от недоброжелатели в социалните мрежи. Блондинката от няколко години е с голмайстора на Интер Мауро Икарди, но дори най-големите му фенове я нападнаха, след като лъсна истината за нея. Паспарашки снимки от уикенда на двойката на езерото Комо показва, че Нара всъщност не е толкова секси, колкото изглежда в интернет. \"Всичко е грим и филтри в \"Инстаграм\". Погледни се, на нищо не приличаш\", пишат ядосани фенове в мрежата.  ", "date": "2018.11.13", "title": "Мислите, че е секси?!"}
