{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405260-%D0%BF%D0%BE%D0%B4%D0%BC%D1%8F%D0%BD%D0%B0-%D0%BD%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%BA%D0%B0%D0%BA-%D0%B4%D0%B0-%D0%B8%D0%B7%D0%B1%D0%B5%D0%B3%D0%BD%D0%B5%D0%BC-%D0%BE%D0%BF%D0%B0%D1%88%D0%BA%D0%B8%D1%82%D0%B5-%D0%BF%D1%80%D0%B5%D0%B4-%D0%B3%D0%B8%D1%88%D0%B5%D1%82%D0%B0%D1%82%D0%B0", "text": "За да не се образуват опашки – в Пловдив мобилни екипи на МВР започват подмяна на личните документи извън полицейските управления. Акцията стартира тази сутрин от Комбината за цветни метали край града, където на място, за улеснение на работещите, ще им бъдат издадени нови документи.     Целта е да намалим напрежението при предстоящата подмяна на българските лични документи. В този завод работят около 2000 души, процесът е организиран, всичко се прави на място, хората не трябва да носят нищо. С представител на компанията уговаряме предварително техническите подробности, обясни Костадин Марков, началник сектор  „Български документи за самоличност“ към ОД на МВР-Пловдив. Процедурата е същата, но се пести време. В мобилните пунктове може да се подменят лична карта, шофьорска книжка и паспорт. От МВР поясниха, че не е нужно хората да чакат да им изтекат документите и могат да се възползват от услугата и по-рано. До края на 2020 година  220 хил. души от пловдивска област трябва да подменят изтичащите им документи.", "date": "2020.01.15", "title": "Подмяна на личните документи. Как да избегнем опашките пред гишетата?"}
{"url": "http://www.classa.bg/%D1%81%D0%B2%D1%8F%D1%82/item/405261-%E2%80%9E%D1%80%D0%BE%D0%B9%D1%82%D0%B5%D1%80%D1%81%E2%80%9C-%D0%BF%D0%BE%D0%BB%D1%83%D1%87%D0%B0%D0%B2%D0%B0%D0%BB%D0%B0-%D0%BF%D0%B0%D1%80%D0%B8-%D0%B7%D0%B0-%D0%B0%D0%BD%D1%82%D0%B8%D1%81%D1%8A%D0%B2%D0%B5%D1%82%D1%81%D0%BA%D0%B0-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0-%D0%BF%D1%80%D0%B5%D0%B7-%D1%85%D1%85-%D0%B2", "text": "Агенция Ройтерс – една от най-големите информационни организации в света, е получавала тайно пари от британското правителство, за да бъде използвана за антисъветска пропаганда през 60-те и 70-те години на ХХ век. За това съобщи самата агенция, позовавайки се на разсекретени правителствени документи. Преводите от британската хазна към агенцията са ставали тайно – прикрити като увеличени такси за използване на продукта на Ройтерс от Би Би Си. Говорителят на Ройтерс Дейвид Кръндуел коментира, че много новинарски медии са получавали субсидии под някаква форма след Втората световна война. И посочи, че в наше време Ройтерс не допуска независимостта й да бъде поставяна под въпрос. Агенцията е създадена през 1851 г. в Лондон, припомня БНР. А в момента е собственост на базираната в Торонто, Канада, многонационална корпорация „Томпсън Ройтерс“. Парите – 245 хил. паунда само през 1969 г., които в днешно време се равняват на близо 3,5 млн. паунда покупателна способност, са използвани за разширяване на дейността на агенцията – тогава Ройтер, в Близкия изток и Латинска Америка.  ", "date": "2020.01.15", "title": "„Ройтерс“ получавала пари за антисъветска пропаганда през ХХ в."}
{"url": "http://www.classa.bg/%D1%81%D0%B2%D1%8F%D1%82/item/405262-$185-%D0%BC%D0%BB%D0%BD-%D0%B3%D0%BE%D0%B4%D0%B8%D1%88%D0%BD%D0%BE-%D0%B7%D0%B0-%D1%81%D1%8A%D1%80%D0%B1%D0%B8%D1%8F-%D0%BE%D1%82-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C", "text": "Доходите на Сърбия от транзит на руски газ през сръбския участък на газопровода „Турски поток“ ще бъдат 185 милиона долара годишно, заяви сръбският президент Александър Вучич снощи по телевизия Пинк, предаде ТАСС. За нас газопроводът е стратегически проект. Ние още през декември построихме 403 километра газопровод на територията на Сърбия, остава да се построят четири измервателни станции и една голяма компресорна станция в Жабари, каза Вучич.", "date": "2020.01.15", "title": "$185 млн. годишно за Сърбия от „Турски поток“"}
{"url": "http://www.classa.bg/%D1%81%D0%B2%D1%8F%D1%82/item/405263-ubs-%D1%81%D0%B2%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%BE%D0%B2%D0%B8%D1%82%D0%B5-%D1%80%D0%B0%D0%B7%D1%85%D0%BE%D0%B4%D0%B8-%D0%B7%D0%B0-%D0%B8%D0%B7%D0%BA%D0%BE%D0%BF%D0%B0%D0%B5%D0%BC%D0%B8-%D0%B3%D0%BE%D1%80%D0%B8%D0%B2%D0%B0-%D0%B5-%D0%BF%D1%8A%D1%82%D1%8F%D1%82-%D0%BA%D1%8A%D0%BC-%D0%B7%D0%B5%D0%BB%D0%B5%D0%BD%D0%BE-%D0%B1%D1%8A%D0%B4%D0%B5%D1%89%D0%B5", "text": "Намаляване на капиталовите разходи за изкопаеми горива с 10 трилиона долара може да се окаже ключово за постигане на ненулевите емисии парникови газове до 2050 г., сочи проучване на компанията UBS Group AG, цитирано от Bloomberg. За да се постигне такова „зануляване“ на емисиите, би трябвало да бъдат наложени достатъчно големи и всеобхватни ограничения, за да се намалят кумулативните капиталови разходи за изкопаеми горива с две трети от сегашната сума, или с около 10 трилиона долара, написаха в бележка анализаторите на UBS, оценявайки перспективите за енергията и изменението на климата. Според тях Европа вероятно ще бъде отправна точка за подобен ход. „Очакваме да видим увеличаващи се правни и финансови ограничения върху капиталовите разходи за изкопаеми горива, които ще влязат в сила по-бързо от идеята за въвеждане на глобален въглероден данък, ускорявайки неизбежно конвергенцията на сектора на енергетиката и комуналните услуги“, пишат анализаторите. Европейските страни са на челно място в борбата срещу изменението на климата - постигането на климатичен неутралитет до 2050 г. е основен приоритет за председателя на Европейската комисия  (ЕК) Урсула фон дер Лайен, като в същото време стана ясно, че правителството на Германия ще предложи на RWE AG значителна компенсация, за да затвори своите въглищни централи. Миналия месец испанската компания Repsol SA стана първата петролна компания, която се ангажира с целта за постигане на ненулеви емисии до 2050 г.     Макар въглеродният данък в момента да е в центъра на вниманието на привържениците на идеята за въглероден неутралитет поставянето на таван върху капиталовите разходи за изкопаеми горива може да се окаже по-лесният и по-бърз начин за осъществяване на плановете, смятат от UBS. Акциите на компаниите от сектора на възобновяемата енергия регистрираха отлично представяне на фондовите борси през 2019 г. Зелените правителствени политики са основните фактори за растежа на въпросните дружества, сред които личат имената на Orsted A/S, RWE, Enel SpA, SSE Plc и EDP Renovaveis SA, споделят анализатори от Bank of America Corp.  ", "date": "2020.01.15", "title": "UBS: Свиването на капиталовите разходи за изкопаеми горива е пътят към зелено бъдеще"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405264-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B1%D1%81%D0%BF-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D1%81%D0%B2%D0%B0%D0%BB%D1%8F%D0%BD%D0%B5-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D0%B5%D1%80%D0%B1-%D1%82%D0%BE-%D0%B5-%D0%B2%D1%80%D0%B5%D0%B4%D0%BD%D0%BE-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "ГЕРБ заложиха корупцията в законодателството! Вкарвате държавата от криза в криза, гасите пожари, които сами подпалихте, категорична бе лидерът на БСП БСП работи за сваляне на правителството на ГЕРБ, ние предлагаме нов модел на развитие! ГЕРБ призовава за консенсус, когато са поставени в ъгъла, този призив не е искрен. Това заяви от парламентарната трибуна лидерът на БСП Корнелия Нинова в първия ден от работата на парламента след коледната ваканция. ГЕРБ заложиха корупцията в законодателството! Вкарвате държавата от криза в криза, гасите пожари, които сами подпалихте, заяви Нинова. ГЕРБ обещаваха стабилност и развитие, но вместо тях има хаос. Превърнахте политиката в търговия, но премиерът си плаща \"такса спокойствие\" с парите на народа, каза още лидерът на социалистите.    ", "date": "2020.01.15", "title": "Корнелия Нинова: БСП работи за сваляне на правителството на ГЕРБ! То е вредно за България!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405265-%D1%81%D0%BC%D1%8A%D1%80%D1%82-%D0%BF%D0%BE%D1%87%D0%B5%D1%80%D0%BD%D0%B8-%D0%B3%D0%BB%D0%BE%D1%80%D0%B8%D1%8F", "text": "Само ден след официалното представяне на автобиографичната си книга на Глория й се наложи бързо да свали усмивката, тъй като от този свят си отиде любимо за нея същество.    На 10 януари Глория сияеше от щастлие при срещата си с всички фенове, които бяха отишли на представянето на нейната книга \"До последната усмивка\". Тя призна, че дълго е чакала този момент. Щастието обаче не я завладя за дълго, тъй като още на следващия ден изненадваща смърт я разтърси.        Любимото куче на Глория - Принц, си отиде от този свят, а цялото семейство на Примата е потънало в скръп. \"Ти си нашият ангел! Обичаме те, Принц! Ти беше най-усмихнатото куче на света! Благодаря ти за всички 12 години любов и приятелство! Надявам се да си играеш и да си щастлив там горе', с тези думи дъщерята на Глория изпрати своя домашен любимец и дългогодишен верен приятел.      Става въпрос за същото куче, което Глория изгуби през 2014 години и плати сериозен откуп да си го върне при нея. Пухкавото животно беше изгубено из навалиците на Слънчев бряг, а примата на фолка обеща дебела пачка възнаграждение за намерилите го. Двама мъже върнаха домашния любимец на изпълнителката и са си прибрали заслужените пари.", "date": "2020.01.15", "title": "Смърт почерни Глория"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405266-%D0%BF%D0%BE%D1%80%D1%86%D0%B8%D1%8F-%D1%81%D0%B5%D0%BA%D1%81%D0%B0%D0%BF%D0%B8%D0%BB-%D0%BE%D1%82-%D0%B0%D1%81%D1%8F-%D0%BA%D0%B0%D0%BF%D1%87%D0%B8%D0%BA%D0%BE%D0%B2%D0%B0", "text": "Плеймейтката Ася Капчикова май пак е избрала Тайланд за своята зимна почивка. Преди година тя и Елза Парини покориха остров Пукет и на бившата на Кристо толкова й харесало, че реши да се върне отново.    Ася сподели доста провокативен кадър от почивката си в Тайланд, където щедро позира с новия си силиконов бюст. От влагата и морето пък косата й така се е накъдрила, че едвам я разпознаваме.      В социалните мрежи върви ожесточена дискусия относно местоположението на Ася. Всички се чудят дали нее  качила стара снимка от предишната си визита на Тайланд и в момента залъгва последвателите си, че е на топло и красиво място. Напоследък тя е доста обрана в публикациите си в социалните мрежи, нито пък присъства така активно в медийния свят, както беше допреди година.     Из светските среди се шушука, че Ася има нова любов и заради него избягва да се показва в публичното пространство. Тайнственият господин бил далеч от тези среди и не одобрявал славата на любимата си. Тя пък била готова да му роди дете и да зареже светския живот.", "date": "2020.01.15", "title": "Порция сексапил от Ася Капчикова"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405267-%D0%B4%D0%B0%D0%BB%D0%B0%D0%B9-%D0%BB%D0%B0%D0%BC%D0%B0-%D0%BA%D0%B0%D0%BA-%D0%B4%D0%B0-%D0%BD%D0%B5-%D0%B8%D0%B7%D0%BF%D0%B8%D1%82%D0%B2%D0%B0%D0%BC%D0%B5-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD%D0%B8%D0%B5", "text": "За да не изпитваме разочарование и гняв от несбъднати надежди, необходимо е да анализираме желанията си и да бъдем реалисти, заявил е Далай Лама на лекция на тема „Актуалността на древната индийска мисъл\" в Индийския институт по мениджмънт. Излъчването бе проведено на официалния уебсайт на духовния лидер.     \"Някои от нашите очаквания са реалистични, други не съответстват на действителността, така че трябва добре да анализирате когато искате да постигнете нещо \", подчертава той. Той е посъветвал да не се поддаваме на емоциите и да разгледаме и осмислим предмета на нашите желания от всички страни. Според Далай Лама, има много желания, които не съответстват на реалността, така че не трябва да разчитаме само на вярата, а трябва да използваме и интелект. Духовният водач също така подчертава важността на състраданието. Според него това е пътят към честен живот и увереност в себе си. В същото време Далай Лама отбелязва, че състраданието възниква не от молитвите, а от тренировките на ума. Ненасилието и състраданието - от тях според будисткия лидер се нуждае съвременният свят.", "date": "2020.01.15", "title": "Далай Лама-как да не изпитваме разочарование"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405268-6-000-000-%D0%BB%D0%B5%D0%B2%D0%B0-%D0%B2-%E2%80%9E%D1%82%D0%BE%D1%82%D0%BE-2-%E2%80%93-6-%D0%BE%D1%82-49%E2%80%9C", "text": "Отново рекорден джакпот се натрупа в играта „Тото 2 – 6 от 49\" и в четвъртък тото играчите ще се надпреварват за топ сумата от 6 000 000 лева. Само за миналата 2019 г. не един, не двама, а цели девет души станаха милионери и добавиха в банковите си сметки до шест милиона лева всеки, спечелени от Български спортен тотализатор. За да предизвикат късмета за четвъртък, запалените фенове спазват собствени „ритуали\" за игра в любимите си тото игри. Такъв е пускането на фиш в конкретен тото пункт. Ако смятате, че даден пункт ви е на късмет, то не пускайте тото от друг, а се придържайте към „вашия\". Постоянството в избраните числа също оказва силно влияние. Шансът да спечелите с една комбинация от числа, която използвате всеки път, е сериозен, смятат запознати. Тото запалянковци пък споделят, че имат голям късмет, когато използват рождените дати на свои близки. Затова по-добре си създайте собствени традиции и ги следвайте. Големите печалби ще завалят. От Български спортен тотализатор очакват своя първи за годината тото милионер. Джакпотите за тази седмица надхвърлят общата сума от 10 000 000 лева. Освен бомбастичния джакпот от над 6 000 000 лева в играта „ТОТО 2-6 от 49\", милионни печалби има и в играта „ТОТО 2 - Зодиак\", която може да ви направи по-богат с до 3 000 000 лева. Ако и вие сте запален тото фен, който си има изградени традиции за игра – не ги нарушавайте и може да се превърнете в един от много тото милионери на България.", "date": "2020.01.15", "title": "6 000 000 лева в „Тото 2 – 6 от 49“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405269-%D0%BF%D1%8A%D1%80%D0%B2%D0%B8%D1%8F%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B5%D0%BD-%D0%BA%D0%BB%D1%83%D0%B1-%D1%87%D0%B8%D1%82%D0%B0%D0%BB%D0%BD%D1%8F-%E2%80%9E%D0%BC%D0%B0%D0%BB%D0%BA%D0%B8%D1%8F%D1%82-%D0%BF%D1%80%D0%B8%D0%BD%D1%86%E2%80%9C-%D0%B2-%D0%B1%D1%83%D1%80%D0%B3%D0%B0%D1%81-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%BD%D0%B0%D1%81%D1%8A%D1%80%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D1%87%D0%B5%D1%82%D0%B5%D0%BD%D0%B5%D1%82%D0%BE", "text": "    Инициативата има за цел да насърчи четенето от най-ранна детска възраст. Именно затова организаторите призовават всички, които искат да се включат, да дарят нови или употребявани, но запазени, детски книжки. Приема се всякаква детско-юношеска литература с твърди или меки корици.      Организаторите очакват всички, които искат да дарят книга и подкрепят идеята, на 25.01.2020г. от 16:30 ч., за старта на кампанията и представянето на първите авторски творби на участниците в пилотния проект по творческо писане за малки деца „Моите първи истории“ на центъра за млади таланти.      Литературен клуб – читалня „Малкият принц“ отвори врати за децата на Бургас и региона преди 2 години и за кратко време се превърна в предпочитано място за малки и големи любители на книгите. Читалнята е място за среща на децата с необятния свят на литературата, в който те могат да се впуснат в приключения с любими герои, да фантазират и да откриват нови светове. Ежеседмично там се организират срещи с детски автори и се представят нови и интригуващи заглавия.    Всеки, който има възможност и желае, може да дари книга на 25.01.2020 г. от 16:30 ч. в центъра за млади таланти или да я изпрати на адрес гр. Бургас, площад Атанас Сиреков 4.    Дарения на книги ще се приемат до края на месец февруари.       “", "date": "2020.01.15", "title": "Първият безплатен литературен клуб-читалня „Малкият принц“ в Бургас стартира национална кампания за насърчаване на четенето"}
{"url": "http://www.classa.bg/%D1%81%D0%B2%D1%8F%D1%82/item/405250-%D0%BD%D0%B8%D0%BA%D0%BE%D0%BB%D0%B0-%D1%88%D0%BC%D0%B8%D1%82-%D0%BF%D1%80%D0%B5%D0%B4%D1%81%D1%82%D0%BE%D0%B8-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D0%BC%D0%BE%D0%B4%D0%B5%D0%BB%D0%B8%D1%82%D0%B5-%D0%BD%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE,-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D1%81%D0%BA%D0%B8%D1%82%D0%B5-%D0%BD%D0%B0%D0%B2%D0%B8%D1%86%D0%B8,-%D0%BA%D0%B0%D0%BA-%D1%81%D0%B5-%D0%BF%D1%80%D0%B8%D0%B4%D0%B2%D0%B8%D0%B6%D0%B2%D0%B0%D0%BC%D0%B5-%D0%B8-%D1%81-%D0%BA%D0%B0%D0%BA%D0%B2%D0%BE-%D1%81%D0%B5-%D1%85%D1%80%D0%B0%D0%BD%D0%B8%D0%BC", "text": "През последните години изменението на климата, разрушаването на нашата естествена среда и технологичното развитие доведоха до ответни действия с безпрецедентни измерения от страна на международната общност. Въпреки това остава да се направи още много. Тъй като промишлеността постепенно става „по-зелена“ и цифрова, професионалният живот на милиони европейци ще се промени. Застаряващото население и увеличаващата се средна продължителност на живота също представляват нови предизвикателства за нашите системи на здравеопазване и социална закрила. Настоящите социални показатели са положителни — данните за безработицата са на най-ниското равнище, регистрирано някога в ЕС, а 7 милиона души бяха извадени от бедност и социално изключване през последните десет години. Въпреки това продължават да съществуват неравенства и много хора продължават да се борят с бедността. Не всички деца и младежи имат достъп до качествено образование или здравеопазване. Жените все още са по-слабо представени на работното място и професионалното им развитие е много по-разпокъсано. Все още сме далеч от преодоляването на разликата в заплащането между жените и мъжете. В България, въпреки продължителната низходяща тенденция (от 41,3% през 2015 до 32.8% през 2018 г.), все още 2,3 милиона българи са засегнати от бедност или социално изключване. Рискът от бедност е по-видим при възрастните хора, онези с по-ниска квалификация, при хората с увреждания и гражданите от ромски произход, като има различия спрямо различните региони. С  Европейския зелен пакт  на председателя на Комисията Урсула фон дер Лайен Европа изрази амбицията си до 2050 г. да стане първият неутрален по отношение на климата континент. Преходът ще разкрие нови възможности за стопанска дейност, но ще наложи също така  промяна в нашите модели на производство, потребителските ни навици, как се придвижваме и с какво се храним . Това означава иновативни и конкурентоспособни нови отрасли, нови начини за изкарване на прехраната и усвояване на нови набори от умения. Същевременно навлизането на изкуствения интелект и роботиката означава, че много професии ще се променят, а някои от тях дори ще изчезнат. Работата през платформи и икономиката на работата по отделни заявки вече подриват редица бизнес модели. Социалната закрила в новата трудова реалност трябва да бъде гарантирана дори — и най-вече — за работещите на несигурни работни места. Необходими са действия, както на равнище ЕС, така и на национално равнище, за да може бъдещата ни работна сила да се развие. Трябва да гарантираме, че всички работници в ЕС разполагат с необходимите средства, за да се възползват от възможностите и да се справят с предизвикателствата, появили се вследствие на тези преходи. Иновативната и приобщаваща социална пазарна икономика на бъдещето трябва да бъде насочена към хората, като им осигурява качествени работни места с адекватно възнаграждение. Въпросът за възможностите за преквалификация и повишаване на квалификацията ще бъде от първостепенно значение в това отношение. Нито един човек, регион или държава не могат да бъдат изоставени в нашия Съюз. Новата Европейска комисия, която встъпи в длъжност през декември, вече набеляза областите, в които действията на равнище ЕС ще бъдат наложителни, но само те не са достатъчни. Европейските институции и лидерите на ЕС поеха ангажимент да поставят справедливостта в центъра на ежедневието ни, като провъзгласиха  Европейския стълб на социалните права през ноември 2017 г.  Този набор от 20 права и принципи насърчава равните възможности и работните места за всички, справедливите условия на труд, както и социалната закрила и социалното приобщаване във всички наши политики. Сега е моментът да пристъпим от думи към действия. Европейската комисия наскоро започна обсъждане с всички държави, региони и социални партньори от ЕС, като прикани всички заинтересовани страни да представят своите виждания относно следващите стъпки и ги призова да се обединят около споделената визия на ценностите на Европейския стълб. Тези обсъждания ще допринесат за подготовката на плана за действие за прилагане на Европейския стълб. Започваме с размисъл по възможна  европейска рамка за минималните трудови възнаграждения . Всички работници трябва да имат справедливо възнаграждение, което осигурява достоен стандарт на живот. Прекалено много работещи хора в ЕС продължават обаче да изпадат в бедност. За да подобрим тази ситуация, трябва да намерим обща основа, която да насърчава високи стандарти за определяне на възнагражденията, като същевременно стимулира постепенното икономическо и социално сближаване в ЕС, насърчава системите за колективно договаряне и зачита автономността на социалните партньори. Всяко предложение ще отразява факта, че минималните трудови възнаграждения следва да бъдат определени в съответствие с националните традиции чрез колективни трудови договори или нормативни разпоредби. Разчитаме на членовете на Националния съвет за тристранно сътрудничество в България като водещи партньори в тази дискусия. Неотдавнашните събития доказаха, че глобалните предизвикателства са твърде мащабни, за да се справим с тях сами. Това се отнася и за бъдещето на пазарите на труда и техния принос за конкурентоспособна, устойчива и справедлива Европа. Трябва да продължим да се стремим към най-високите стандарти, така че всички европейци да могат да живеят достойно и с амбиция.  ", "date": "2020.01.15", "title": "Никола Шмит: Предстои промяна в моделите на производство, потребителските навици, как се придвижваме и с какво се храним"}
{"url": "http://www.classa.bg/%D1%81%D0%B2%D1%8F%D1%82/item/405251-%D0%B7%D0%B0%D1%89%D0%BE-%D1%81%D0%B0%D1%89-%D0%BF%D1%80%D0%B8%D0%BD%D1%83%D0%B4%D0%B8%D1%85%D0%B0-%D0%B8%D1%80%D0%B0%D0%BD-%D0%B4%D0%B0-%D1%81%D0%B2%D0%B0%D0%BB%D1%8F%D1%82-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0%D0%B9-%D0%BF%D1%80%D0%B0%D0%B2%D0%B4%D0%BE%D0%BF%D0%BE%D0%B4%D0%BE%D0%B1%D0%BD%D0%B0%D1%82%D0%B0-%D0%B2%D0%B5%D1%80%D1%81%D0%B8%D1%8F", "text": "Въпреки признанието на Иран за унищожаването на украинския лайнер, ще се проведе международно разследване. За целта експерти от Канада, членове на Съвета за сигурност и транспорт и девет други експерти ще долетят до Техеран. Има основателна причина да се смята, че Съединените щати умишлено са поставили самолета под атака от иранската ПВО. Това се доказва от няколко любопитни обстоятелства. Например, фактът, че “Боинг”-ът промени курса при излитане в посока военна база на КСИР, като същевременно деактивира транспондера си. Иранската противовъздушна отбрана взе самолета за крилата ракета, въпреки че “Тор” изключва граждански кораби от списъка на целите. Това се случи, защото американските военни използваха инструменти за радио-електронна война в зоната на катастрофата.     У мерача е прекъснала връзката с командването и е трябвало да вземе свое собствено решение да свали целта или не. И като се има предвид, че операторът на ПВО има пълно право да унищожава неидентифицирани обекти над обекта на КСИР, резултатът е очевиден. САЩ се възползваха от това, поставяйки украинския лайнер под удара. Възможно е американците да са направили това още по-лесно - те са нахлули в системата за противовъздушна отбрана с помощта на специалната програма “Сутер” (между другото, тя е изпитвана в Иран и Афганистан) и самите са я управлявали. Можем да предположим, че трагедията е била злополука, но информационното популяризиране на историята от такива „гурута на истината“ като Bellingcat и The New York Times е твърде подозрително. Изглежда, че са знаели предварително за катастрофата и са се подготвяли за нея. Най-тревожен е фактът, че Bellingcat буквално час след публикуването на аматьорско видео, където самолетът „се разби“, представи на обществото координатите на това място. Сякаш дефинирането е толкова просто. Любопитно е също, че самолетът е специално подбран така, че собствениците му да не се интересуват от обективно разследване. Един от собствениците на МАУ е украинският олигарх Игор Коломойски, британски гражданин. Самият „Боинг“ не е собственост на Международните авиолинии на Украйна, а е бил нает от Varangian Leasing, компания, регистрирана от офшорка в Делауеър, САЩ. Всичко това в съвкупност косвено показва участието на Вашингтон в свалянето на украинския самолет. Да, Иран го свали, но именно Щатите го подтикваха към това. Много експерти са уверени, че САЩ са пряко отговорни за гибелта на самолета. Според Юрий Самонкин трагедията на „Боинг“ е умишлена провокация на американците, преляла се в „човешка грешка“.  ", "date": "2020.01.15", "title": "Защо САЩ принудиха Иран да свалят украинския самолет - най-правдоподобната версия"}
{"url": "http://www.classa.bg/%D1%81%D0%B2%D1%8F%D1%82/item/405252-%D0%BF%D0%BE%D1%81%D1%80%D0%B5%D0%B4%D0%BD%D0%B8%D0%BA%D1%8A%D1%82-%D0%B2-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%BB%D0%BE%D0%B2%D0%B0%D1%88%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D1%80%D0%B0%D0%B7%D0%BA%D1%80%D0%B8-%D0%BF%D0%BE%D1%80%D1%8A%D1%87%D0%B8%D1%82%D0%B5%D0%BB%D1%8F", "text": "  Мъжът, който посредничил в убийството на словашкия разследващ журналист Ян Куциак, обвини богатия бизнесмен Мариан Кочнер, че е поръчал убийството, предаде БТА, цитирайки АФП. \"Бях посредник в убийството на Куциак, между Алена Жужова и Томаш Сабо, по разпореждане на Кочнер\", призна Золтан Андрушко пред специалния наказателен съд в град Пезинок, пред който се яви като свидетел по делото. Куциак разследваше случаи на корупция, включително предполагаеми връзки между словашки политици и италианската мафия, както и подозрителни действия на Мариан Кочнер.     Андрушко беше осъден на 15 години затвор, след като сключи споразумение с правосъдието. Той разказа, че е получил от Жужова - бивша преводачка на Кочнер - 50 000 евро, предназначени за убийците на Куциак - Мирослав Марчек и Томаш Сабо. Жужова вчера отрече да е участвала по някакъв начин в убийството на журналиста и годеницата му. Андрушко каза, че Жужова била бясна, като научила, че годеницата на журналиста Мартина Кушнирова също е убита. \"Беше бясна, беше много ядосана, че Мартина също е убита, но каза, че ще отиде да се срещне с Кочнер и ще говорим за това по-късно. Срещнахме се по-късно сутринта и тя ми даде 50 000 евро\", разказа той. Жужова отхвърли обвиненията.", "date": "2020.01.15", "title": "Посредникът в убийството на словашки журналист разкри поръчителя"}
{"url": "http://www.classa.bg/%D1%81%D0%B2%D1%8F%D1%82/item/405253-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8%D1%8F%D1%82-%D0%BB%D0%B8%D0%B4%D0%B5%D1%80-%D0%BF%D1%83%D1%87%D0%B4%D0%B5%D0%BC%D0%BE%D0%BD%D1%82-%D0%B5-%D0%BD%D0%B0-%D1%81%D0%B5%D1%81%D0%B8%D1%8F%D1%82%D0%B0-%D0%BD%D0%B0-%D0%B5%D0%BF,-%D0%B2%D1%8A%D0%BF%D1%80%D0%B5%D0%BA%D0%B8-%D0%B7%D0%B0%D0%BF%D0%BE%D0%B2%D0%B5%D0%B4%D1%82%D0%B0-%D0%B7%D0%B0-%D0%B0%D1%80%D0%B5%D1%81%D1%82-%D0%BE%D1%82-%D0%B8%D1%81%D0%BF%D0%B0%D0%BD%D0%B8%D1%8F", "text": "Каталунският лидер Карлес Пучдемонт пристигна като член за първата сесия на Европейския парламент, въпреки че е изправен пред заповед за арест в Испания. Бившият каталунски президент има намерение да използва европарламента, за да продължи политическата си борба за независима Каталуния, която да се откъсне от Испания. Парламентарната му позиция също му дава имунитет.   Пучдемонт използва пристигането си в понеделник, за да поиска незабавно освобождаване от испански затвор на друг каталунски лидер, който беше избран в Европейския парламент, бившият вицепрезидент на Каталуния Ориол Жункерас, съобщи АП.   Пучдемонт се появи заедно със своя колега депутат в ЕС и бивш каталунски министър Тони Комин. Двамата са издирвани в Испания заради ролята си в референдума за отцепване през 2017 г. на каталунското правителство и депутатите.", "date": "2020.01.15", "title": "Каталунският лидер Пучдемонт е на сесията на ЕП, въпреки заповедта за арест от Испания"}
{"url": "http://www.classa.bg/%D1%81%D0%B2%D1%8F%D1%82/item/405254-%D1%86%D0%B8%D0%B2%D0%B8%D0%BB%D0%BD%D0%B8%D1%82%D0%B5-%D0%B2-%D0%B8%D0%B4%D0%BB%D0%B8%D0%B1-%D0%BC%D0%BE%D0%B3%D0%B0%D1%82-%D0%B4%D0%B0-%D0%B8%D0%B7%D0%B1%D1%8F%D0%B3%D0%B0%D1%82-%D0%BF%D1%80%D0%B5%D0%B7-3-%D0%BD%D0%BE%D0%B2%D0%B8-%D0%BA%D0%BF%D0%BF", "text": "Сирийските цивилни могат да напуснат зоната за деескалация в провинция Идлиб чрез три нови контролно-пропускателни пункта, съобщи руското министерство на отбраната. От сирийски цивилни от райони в Идлиб, контролирани от въоръжени групи, бяха получени много искания да се върнат по домовете си на територия, контролирана от сирийските правителствени сили, се добавя в изявлението, публикувано късно в неделя. Руските военни предупредиха въоръжените групировки да позволят на хората, които искат, да напуснат Идлиб. Местните военни източници по-рано казаха, че сирийската армия е подготвила три хуманитарни коридора за цивилни, за напускане на Идлиб. Те се намират в района на градовете Ал-Хобейт на юг от Идлиб, Абу Адх Дхухур на изток и Ал-Хадхер на юг в провинция Алепо, посочват източниците. Турското министерство на отбраната заяви в петък, че Москва и Анкара са се договорили да въведат примирие в провинцията. На 19 декември сирийската армия започна нова военна операция в югоизточен Идлиб, за да изчисти района от терористите. До 24 декември повече от 40 села са били завзети от правителствените войски.", "date": "2020.01.15", "title": "Цивилните в  Идлиб могат да избягат през 3 нови КПП"}
{"url": "http://www.classa.bg/%D1%81%D0%B2%D1%8F%D1%82/item/405255-%D1%81%D0%B0%D1%89-%D0%BF%D1%80%D0%B5%D0%BC%D0%B0%D1%85%D0%BD%D0%B0%D1%85%D0%B0-%D0%BA%D0%B8%D1%82%D0%B0%D0%B9-%D0%BE%D1%82-%D1%81%D0%BF%D0%B8%D1%81%D1%8A%D0%BA%D0%B0-%D1%81-%D0%B2%D0%B0%D0%BB%D1%83%D1%82%D0%BD%D0%B8-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%82%D0%BE%D1%80%D0%B8-%D0%BF%D1%80%D0%B5%D0%B4%D0%B8-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE", "text": "Министерството на финансите на САЩ премахна Китай от списъка си с валутни манипулатори, тъй като Вашингтон и Пекин се готвят да подпишат мащабно търговско споразумение. Министерството на финансите съобщи в изявление, че Китай се е съгласил да публикува съответните данни за валутните курсове и ще опита да се въздържа от „конкурентна девалвация\" преди подписването на споразумението. В своя полугодишен доклад, публикуван в понеделник, Министерството на финансите казва, че макар Китай да предприема конкретни стъпки за обезценяване на валутата си, Пекин все още има нужда „да предприеме необходимите стъпки, за да избегне трайно слабата валута\". Докладът изрично кредитира предварителното търговско споразумение между САЩ и Китай, постигнато през декември, за подпомагане на реформите. Интензивните преговори за търговия и валута между Съединените щати и Китай през последните няколко месеца доведоха до споразумението от първа фаза, което изисква структурни реформи и други промени в икономическия и търговски режим на Китай в няколко ключови области, включително валутните въпроси Докладът също така отбелязва „изключително големия и постоянен търговски излишък\" на Пекин със САЩ, който „засяга и другите търговски дисбаланси\" между САЩ и други страни. Министерството на финансите призовава Китай да засили вътрешното търсене и да намали зависимостта на икономиката си от износ и инвестиции, очевидно да намали търговската разлика. Дефицитът на търговските стоки на САЩ с Китай възлиза на 401 милиарда долара към юни 2019 г., което представлява около 45 процента от общия дефицит на САЩ в търговията от януари до юни миналата година, се посочва в доклада. Докато администрацията на Тръмп извади Китай от регистъра на валутните манипулатори, тя постави Пекин, заедно с девет други държави, в списъка за наблюдение на Министерството на финансите на основните търговски партньори, които „заслужават специално внимание към техните валутни практики\". Списъкът включва непоколебими съюзници на САЩ като Германия, Корея и Япония. Преминаването към изваждането на Китай от черния списък идва повече от пет месеца, след като официално беше определен за валутен манипулатор през август, решение, което добави още гориво към тлеещото напрежение между Пекин и Вашингтон, в ожесточения търговски спор между тях. То идва само два дни преди дългоочакваното подписване споразумението на фаза първа днес, което се очаква да отбележи разклатено примирие след почти две години на търговска и митническа война между Китай и САЩ.", "date": "2020.01.15", "title": "САЩ премахнаха Китай от списъка с валутни манипулатори преди споразумението"}
{"url": "http://www.classa.bg/%D1%81%D0%B2%D1%8F%D1%82/item/405256-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B2-%D0%BF%D0%B0%D0%BD%D0%B8%D0%BA%D0%B0-%D0%BA%D0%BE%D0%B9-%D0%B5-%D0%BF%D0%BE-%D0%BB%D0%BE%D1%88,-%D1%81%D0%B0%D0%BD%D0%B4%D1%8A%D1%80%D1%81-%D0%B8%D0%BB%D0%B8-%D1%82%D1%80%D1%8A%D0%BC%D0%BF", "text": "Американският политически и медиен истаблишмент със закъснение се нахвърли на „демократичния социалистически президентски кандидат\" Берни Сандърс, който пое водещата позиция в анкетите, като предизвика грубия корпоративен центризъм на елита на Демократическата партия. „Демократите по-добре да нападнат Сандърс, преди да е станало късно!\" Заглавието на Daily Beast може да е хипербола, но то точно изразява настроението на центристкия истаблишмент на партията. Независимият сенатор от Вермонт Сандърс се кандидатира за президент като демократ и обеща да подкрепи кандидата на демократите, ако той не успее да си осигури първенството. Но това е слабо успокоение за партийния елит, който започна да се тревожи, след като анкета, публикувана в понеделник, показа нелепия левичар на първо място в Айова, по-малко от месец, преди първичните избори в щата, а това не е единственият щат, който Сандърс е готов да спечели.   Сенаторът от Масачузетс Елизабет Уорън - която се опита да позиционира кампанията си като по-умерена, прагматична версия на прогресивната платформа на Сандърс - се ангажира да спаси партията, като се придържа към свой сценарий за набиране на средства. Това се използва от кампанията на Сандърс, който определи нейните привърженици като „високо образовани, по-заможни хора\". \"Окачествяването на моите избиратели по този начин се равнява на изхвърляне\", каза тя пред репортери, когато се сблъска със сценария в неделя. Докато Уорън осъждаше Сандърс за инжектиране на „фракционизъм\" в състезанието, статистиката не лъже - тя е по-популярна сред „образованите и богатите\", докато Сандърс се радва на по-голяма подкрепа сред по-бедните избиратели и хората без образование. Но 2020 г. не ще са нормални избори и след катастрофата от 2016 г. демократите не са нормална партия. Централистката фракция, която тогава триумфира над Сандърс, за да подкрепи (и загуби) с Хилари Клинтън, е в битка с левицата, която той представлява - предимно по-млада група, решена да не допусне този път провал. #ITrustBernie стана тенденция в понеделник. „Малкият\" социализъм на Сандерс спечели огромна подкрепа. Той надмина демократичните рекорди за набиране на средства в четвъртото тримесечие по-рано този месец и досега събра над 96 милиона долара с малки дарения, като избягваше големите корпоративни дарители. Известното му твърдение, че „милиардерите не трябва да съществуват\" и плановете да преразпределят богатството си, развалиха настроението на влиятелните в една партия, държана над водата от милиардери, и техните медии удвоиха собствените си атаки срещу Сандърс. \"Ню Йорк Таймс\" публикува продължително интервю с кандидата в понеделник, като в каре напомни на читателя за скорошния му инфаркт и подкрепата му за леви политически движения, \"обсипани с корупция и дори насилие.\" Намеква се, че той е във ведомостта на Big Vape (кампанията Сандерс е приела дарения от служители на фирми за електронни цигари), опитва се да се внуши, че експлоатацията на работници мигранти намалява заплатите - антиимигрантска реторика - и се набляга на неговото непознаване на приложенията за социални медии и смартфони (защото той е стар, разберете?!). Но настоящото социологическо проучване поставя Сандерс пред Тръмп в изборен двубой, а цифрите му се плъзгат толкова бързо, че политическият истаблишмънт превантивно и отново започна да обвинява Русия. И може да се наложи Демократическата партия да избира между по-малката от двете злини.", "date": "2020.01.15", "title": "Демократите в паника - кой е по-лош, Сандърс или Тръмп?"}
{"url": "http://www.classa.bg/%D1%81%D0%B2%D1%8F%D1%82/item/405257-%D1%87%D0%B8%D1%8F-%D0%B5-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BC%D0%BE%D0%B8%D1%82%D0%B5-%D0%B4%D0%BD%D0%BA-%D0%B8-%D0%B3%D0%B5%D0%BD%D0%B8", "text": "Компанията за тестване на гени 23andMe е лицензирала лекарство, което е синтезирала, използвайки ДНК на клиентите на най-голямата фармацевтична компания в Испания. Това повдига трънливи въпроси за личните данни, гени, ДНК и тяхната собственост. Чии са гените в крайна сметка? Подкрепената от Google генетична фирма лицензира на испанския производител на лекарства Almirall SA антитяло, което е синтезирала за лечение на псориазис и други възпалителни заболявания, след идентифицирането на съединението и овладяването му чрез самите тестове върху животни, съобщи 23andMe миналата седмица. „Almirall ще проведе тестове върху хора и ще комерсиализира антитялото за употреба в световен мащаб.\" Финансовите условия на сделката не бяха публично достояние, но Almirall призна годишни приходи от близо 1 милиард долара, а „биологичните\" лекарства, използвани за лечение на псориазис, са едни от най-скъпите съществуващи лекарства, с цена до 38 000 долара годишно. Може да се каже, че 23andMe правят печалби от генетичния материал на нейните клиенти. А не им ли дължи ли нещо все пак? В сделката с Almirall, за първи път 23andMe директно продаде продукт, създаден от генетичните данни на 10-те милиона потребители, подали своя ДНК на компанията. Въпреки че компанията твърди, че 80 процента от нейните потребители изрично са се съгласили да се използва генетичния им материал за „откриване на лекарства\", нейният отдел „Therapeutics\", който споделя анонимно данни на клиентите с поне шест биотехнологични и фармацевтични компании, съществува само от 2015 г. Едва през 2018 г. 23andMe създаде 300 милионно доларово партньорство с GlaxoSmithKline, което даде на едно от най-големите предприятия в Big Pharma изключителните права да се запознае чрез 23andMe с ДНК на клиенти за възможни цели на създаване на лекарства. Самата компания вероятно е нямала представа, че генетичният й материал би донесъл такива големи суми пари. Неясните обещания за генни терапии на хоризонта бяха част от мистиката на 23andMe, когато компанията за пръв път се появи на сцената през 2007 г. Но първите й клиенти бяха по-развълнувани от перспективата да научат тайните, скрити в техния конкретен генетичен код, а не да оставят своя ДНК в лаборатория, която се използва за извличане на следващия лекарствен хит. Дори сега, в над половината на дългия отказ от отговорност (малките буквички, за които да се внимава), на клиента се обяснява „не трябва да очаквате никаква финансова полза от 23andMe в резултат на това, че вашата генетична информация... е споделена с... изследователски партньори, включително търговски партньори.\" Има също така малки буквички за това как 23andMe може да промени естеството на „услугата\" по всяко време - ако компанията намери някакъв нов начин да спечели от вашата ДНК, която сега притежава за постоянно. Собствениците на тази ДНК, използвани за създаване на нова молекула чудо, са договорно оставени на сухо! Клиентите на 23andMe могат в крайна сметка да се чувстват късметлии, че има тяхна ДНК само в ръцете на добре поддържани фармацевтични компании. Правителствата все повече се въоръжават ДНК за целите на надзора, а правоприлагането протяга пипалата си към генетични отделения в частния сектор, за които някога се смяташе, че са сигурни убежища за генетичен материал. И тук се появява тежкият въпрос: Кой е собственик на личните ни ДНК и гени, кой, как и за какво може да се разпорежда с тях и чии са реализираните от това печалби? Как може тези права да се прехвърлят законно и как да се опази личната ни генна тайна? Очевидно и спешно трябва да се пише справедлив, но и строг закон!", "date": "2020.01.15", "title": "Чия е собствеността на моите ДНК и гени?"}
{"url": "http://www.classa.bg/%D1%81%D0%B2%D1%8F%D1%82/item/405258-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B2-%D0%BC%D0%BE%D1%81%D0%BA%D0%B2%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D1%88%D0%B0%D0%BD%D1%81-%D0%B7%D0%B0-%D0%BC%D0%B8%D1%80-%D0%B2-%D0%BB%D0%B8%D0%B1%D0%B8%D1%8F", "text": "Мирните преговори в Москва, обединяващи лидерите на враждуващите страни в Либия, бяха сериозна стъпка напред в опитите за прекратяване на брутална гражданска война, предизвикана от катастрофалната военна намеса на НАТО през 2011 г. Файез ал Сарадж, който ръководи подкрепяното от ООН правителство на националното споразумение (ГНА) в Триполи, и Халифа Хафтар, който командва съперничещите сили на Либийската национална армия (МНА), прекараха шест часа в дискусии при затворени врати, с посредничеството на Русия и Турция. Срещата дойде като изненада. До понеделник вечерта в проектоспоразумение между Хафтар и Ал-Сарадж се казваше, че двете страни подкрепят „безусловно отвореното прекратяване на огъня\", но само представителите на GNA подписаха споразумението, докато Хафтар поиска да има до вторник сутринта, за да разгледа споразумението. То също призовава „военна комисия да определи на контактна линия между враждуващите страни\". Руските медии съобщават, че докато двамата мъже са били в една и съща сграда, Ал Сарадж е отказвал да участва в преки разговори с Хафтар. Макар че в понеделник изненадващо не беше направен голям пробив, преговорите в Москва бяха важна стъпка и имаха за цел да проправят пътя за поредната среща на върха, която ще се проведе в Берлин по-късно този месец. Говорител на германския канцлер Ангела Меркел заяви в понеделник, че планираните преговори в Берлин ще бъдат началото на „по-дълъг процес\". Срещата дойде като изненада за мнозина. „Малцина, особено в Европа, са предвиждали това да стане\" писаха медиите. Ситуацията в Либия беше бурна и изглеждаше в момент на голяма ескалация преди руската и турската намеса. Русия беше в оптимална позиция да бъде домакин на разговорите, защото „Русия е единственият играч днес, който има доверието както на големите фракции в Либия, така и на Турция и Египет, които подкрепят противоположни страни в конфликта\", коментират анализаторите. Разбира се, големият въпрос сега е дали някакво прекратяване на огъня може да остане в сила след преговорите в Москва и Берлин. Но дори и само сегашните бойни линии да бъдат замразени, това „поне дава време и възможности за по-нататъшни дискусии\". И надежда.", "date": "2020.01.15", "title": "Преговорите в Москва предлагат шанс за мир в Либия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/405259-%D1%8F%D0%B2%D0%BE%D1%80-%D0%B1%D0%BE%D0%B6%D0%B0%D0%BD%D0%BA%D0%BE%D0%B2-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%82%D0%B5%D1%82-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%B4%D0%B0-%D0%BF%D1%80%D0%B5%D1%85%D0%B2%D1%8A%D1%80%D0%BB%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%D1%82%D0%B0-%D0%B2%D1%8A%D1%80%D1%85%D1%83-%D0%B4%D1%80%D1%83%D0%B3", "text": "   „Специалитет на министър- председателя е да прехвърли цялата отговорност на главата на някой някой друг. В случая това са Обединени патриоти. Във всеки компонент на околната среда има огромна криза. Ако в Перник няма вода, в други градове се гори боклук от Италия или от третия свят. Това не може да бъде отговорност на един министър, а на този, който управлява държавата”, заяви народният представител от ПГ на \"БСП за България\" Явор Божанков пред Нова телевизия. Той допълни, че БСП ще гласува против назначението на нов министър на екологията и водите, тъй като според левицата отговорността се носи лично от министър-председателя, който се разпорежда с държавата от 10 години. „Във водният сектор се инвестираха над 3 млрд. лв, но продължава да се губи над 60% от водата. Или този сектор се води умишлено към фалит с цел приватизация, или се управлява некадърно.Българите плащаме най-много за управление на отпадъците в цяла Европа. Плащаме повече от белгийци и холандци, а в същото време получаваме италиански боклук. И в двата случая решението е оставка на правителството”, каза Божанков. Социалистът подчерта, че народните представители от БСП първи са сигнализирали в парламента за водния проблем в Перник, много преди той да се превърне в криза, но тази тема е била туширана заради местните избори: ”Измеренията на този проблем са много поголеми от размера на водната криза. Затварянето на една индустриална зона като „Стомана Перник” може да лиши хиляди семейства от препитание”. „Вотът на недоверие вече дава своите резултати. Институциите се задвижиха, вече се пое отговорност. Нашата цел е промяна на модела на управление на България, но и всеки българин да живее в по-чиста околна среда”, завърши Явор Божанков.  ", "date": "2020.01.15", "title": "Явор Божанков : Специалитет на Борисов е да прехвърли отговорността върху друг"}
{"url": "http://www.classa.bg/%D1%81%D0%B2%D1%8F%D1%82/item/405249-%D0%B8%D0%B2-%D0%BC%D0%B5%D1%80%D1%88-%D0%B8%D0%BD%D0%B4%D0%B8%D0%BA%D0%B0%D1%82%D0%BE%D1%80%D0%B8%D1%82%D0%B5-%D0%B7%D0%B0-%D1%80%D0%B0%D1%81%D1%82%D0%B5%D0%B6-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D1%81%D0%B5-%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0%D1%82", "text": "Изглежда, че растежът на еврозоната и инфлацията се стабилизират след големите спадове през миналата година. Това отменя необходимостта от дългосрочни стимули от страна на Европейската централна банка (ЕЦБ), заяви членът на Управителния съвет на институцията Ив Мерш във вторник, цитиран от Ройтерс. През септември от борда на ЕЦБ одобриха редица мерки в подкрепа на икономиката, въпреки противопоставянето на много от членовете. Създателите на паричната политика се надяваха стимулите да спрат трайното понижение на растежа, който дори предизвика страхове от рецесия, особено в Германия. \"Икономиката със сигурност дава добри признаци за стабилизация ... и същото важи за инфлацията\", заяви Мерш на финансова конференция във Франкфурт. Той каза, че развитието може да подтикне ЕЦБ да преразгледа своята оценка на риска, обсъждайки дали предизвикателствата пред растежа са все още толкова силни или по-скоро балансирани. \"Ще бъде пресилено да ви дам конкретен отговор, но със сигурност се движим в правилната посока. За нас, централните банкери, това означава, че с право разполагаме с много приспособима парична политика\", каза Мерш. Следващата среща на Управителния съвет на ЕЦБ ще се проведе на 23 януари и се очаква политиката на институцията да остане непроменена. Според икономистите паричната политика няма да претърпи промени през по-голямата част от тази година, което ще позволи на предприетите по-рано стимули да дадат резултат.  ", "date": "2020.01.15", "title": "Ив Мерш: Индикаторите за растеж в еврозоната се стабилизират"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405240-%D0%BD%D0%B0-%D1%87%D0%BE%D0%B2%D0%B5%D0%BA%D0%B0-%D1%80%D0%B0%D0%B1%D0%BE%D1%82%D0%B0", "text": "Историята ни учи, че за да си министър, не се изисква опит или експертност в дадената област. Нужно е просто правилно позициониране - на звездите, ако щете, може и на контактите. Трябва да си правилният човек на правилното място в правилния момент. Рано или късно, ще се намери / ще ти намерят кое министерство да оглавиш. След като Нено Димов беше преквалифициран в арестант, а от там и в обвиняем, в Министерството на околната среда и водите (МОСВ) зейна дупка, по-голяма от онези по пернишките водоснабдителни тръби. За овакантеното министерско кресло сравнително бързо се намери нов човек - Емил Димитров. Ако сте пропуснали новините от деня, напълно възможно е да попитате нещо от рода на \"Кой?\", така че бързаме да уточним - за Ревизоро става дума. По принцип е притеснително, когато си обществено популярна личност, но си познат най-вече с прякора си. Сега, на пръв поглед, повод за притеснение ще имат всички във ВиК сектора у нас, тъй като номинацията на Димитров за министерския пост върви и с първата му задача, дадена му от ВМРО (на такива \"номинации\" не им ли казваме \"вече взети решения\"?). Тя е да направи \"ревизия\" на целия сектор. Човек ще помисли, че са номинирали Димитров за министър само, за да могат да кажат, че ще прави ревизия... Но да, секторът очевидно има нужда от раздрусване, за да не пресъхнат и други чешми из страната. Все пак с много неща - като бедността и лишенията - се свиква, но от жажда се мре. А това далеч не е единственият проблем на МОСВ. Водната криза в Перник и причините за нея са само капака на три години, изпълнени със скандали. От другата прясна тема за това дали България не е депото за отпадъци на Европа, през протестите и контрапротестите около национален парк \"Пирин\", проблемните къмпингуващи по Черноморието и не толкова проблемното строителство… Тук идва другият тънък момент - то в екоминистерството експертност не се иска, търси се икономическа мисъл (а Димитров е икономист). На теория би следвало МОСВ да брани природата, биоразнообразието, дивите животни и пр. На практика през последните години се оказа, че се търси \"баланс\", за да не страда твърде много икономиката от това пусто опазване на околната среда. Важното е да има икономически ръст. За кого е друг въпрос. Да не забравяме несъгласието на Нено Димов с научния консенсус за климатичните промени. Спомним ли си това, темата за експертността и “баланса” спокойно може да бъде затворена. Факт е обаче, че той поне имаше някакъв опит в МОСВ - беше зам.-министър още при правителството на Иван Костов. Новият кандидат за поста от своя страна за кратко беше шеф на митниците по време на правителството на Симеон Сакскобургготски. Понастоящем е депутат от гражданската квота на ВМРО. През последните години чувахме името му най-често около спорни законопроекти - от поправката \"Домусчиев\", през акцизите за домашния алкохол до предизвикалия протести на собственици на малки бензиностанции Закон за горивата. След като е ограничил неконтролирания теч на домашна ракия, вероятно ще може да спре и изтичането на вода в неизвестни посоки, нали така? От това може да се предположи, че Димитров има опит в търсенето на решения на (нечии) проблеми. Но дали този ентусиазъм ще бъде приложен за справяне с истинските проблеми на околната среда и водите в България? Или, може би, отново ще бъде търсен \"баланс\" между околна среда и икономика? Така и не стана ясно как се е стигнало до точно тази номинация след като дори в самите “Обединени патриоти” той трудно може да мине за консенсусна фигура. Валери Симеонов от НФСБ излезе навъсен от коалиционния съвет, преминал по думите му “изключително неприятно”. Симеонов не е голям почитател на Димитров - критикувал го е както за акцизите за домашния алкохол, така и за лобизъм около Закона за горивата. Сега обаче трябва бърз антидот за овладяване на кризата, плъзнала в секторите, за които МОСВ отговаря. Да се търсят експерти ще е твърде времеемко. А и трябва да се спазва разпределението на постове в коалицията, че тя, милата, за тези три години редовно се поклаща по-свирепо и от шамандура във вода (не и в язовир \"Студена\"). Само накрая да не се окаже, че отново е търсен не за работата човек, а на човека работа.", "date": "2020.01.15", "title": "На човека работа..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405241-%D0%BC%D0%B0%D1%81%D0%BE%D0%B2%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%BE,-%D1%81%D0%B2%D0%B8%D0%BD%D1%81%D0%BA%D0%BE%D1%82%D0%BE-%D1%81-50", "text": "Рекордно е поскъпването на свинското месо у нас. Процентът отстъпва единствено на хиперинфлацията от 1996-1997 г., констатира Асоциацията на месопреработвателите в България за 2019 г., когато страната ни беше ударена от чума по свинете и поголовно избиване на животни – болни и здрави. При 3% средногодишна инфлация през ноември 2019 г. свинското е поскъпнало с 50% на годишна база, показват данните. „Това е рекорд по поскъпване на хранителна стока у нас и отстъпва единствено на хиперинфлацията“, пишат от АМБ. В големите търговски вериги свинското е предимно внос, така че не би следвало българската чума да има ефект върху етикета, но и там цената му е много висока, констатират професионалистите.     При пилешкото цената на месото се е повишила с около 7%, при яйцата тя остава без промяна. Националният статистически институт изчислява общия индекс на поскъпване на месото и затова процентът на поскъпване е различен – с 12,7% към ноември. Което е над 4 пъти повече от инфлацията. Началото на 2020-а година изобщо се очертава ударно в ценово отношение. От 1 януари водата поскъпна в цялата страна с между 1 и 10% – в София със 7 на сто. До края на месеца общинските съвети трябва да приемат промени в наредбите си за местните данъци и такси и заявките са ясно – тарифите ще отидат нагоре, пише Сега. Очаква се повсеместно вдигане на местни налози, особено за по-замърсяващите автомобили, процентите по продадени имоти и такса смет. От 1 март ще влезе в сила новата система за пътните такси, при която камиони и автобуси вместо досегашните винетки ще плащат за изминат километър. Това означава повече разходи за превозвачите и вещае верижно поскъпване – на практика за всяка стока има транспортни разходи. Ще поскъпнат и автобусните билети. Тол таксуването ще предизвика вълна от повишения на цени – от минералната вода и до автобусните билети. Хлябът, брашното и баничките са начело в списъка. А те са сред най-поскъпналите стоки миналата година. Хлябът мина дълго стоялата граница от 1 лев и килограмът мина 1,50 лв., като на повечето места дори разфасовки по 650 грама се търгуват за 1,50-1,70 лв.", "date": "2020.01.15", "title": "Масово поскъпване на всичко, свинското с 50%"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405242-%D1%83-%D0%BD%D0%B0%D1%81-%D0%BD%D0%B5-%D1%81%D0%B5-%D0%B2%D1%8A%D0%BB%D0%BD%D1%83%D0%B2%D0%B0%D1%82-%D0%BC%D0%BD%D0%BE%D0%B3%D0%BE-%D0%BE%D1%82-%D0%B2%D0%BD%D0%BE%D1%81%D0%B0-%D0%BD%D0%B0-%D0%B1%D0%BE%D0%BA%D0%BB%D1%83%D1%86%D0%B8,-%D0%BD%D0%BE-%D1%81%D1%82%D0%B0%D0%B2%D0%B0-%D0%B4%D1%83%D0%BC%D0%B0-%D0%B7%D0%B0-%D1%81%D1%82%D0%BE%D1%82%D0%B8%D1%86%D0%B8-%D1%85%D0%B8%D0%BB%D1%8F%D0%B4%D0%B8-%D1%82%D0%BE%D0%BD%D0%BE%D0%B2%D0%B5-%D0%B3%D0%BE%D0%B4%D0%B8%D1%88%D0%BD%D0%BE", "text": "  Медиите някак безгрижно гъделичкат темата за внос на боклуци за горене (и с кой знае още какво приложение) в България. А от министерството на арестувания министър Ненов и Агенцията за опазване на околната среда отказват да дадат точна информация за вида и исканията за внос на отпадъци, защото гражданите нямали правен интерес и било търговска тайна (виж по-надолу). На питане на депутати от БСП към правителството през ноември, финансовият министър Горанов даде официален отговор, че за 5 години от август 2014 до август 2019 в страната са внесени 736 319 тона битови, индустриални и технологични отпадъци от страни извън ЕС. Това е периодът, след като омразното правителството на Орешарски подава оставка. Вестник „24 часа“ в анализ по въпроса от вчера, 14 януари, представя тези данни като само 736 тона (виж  ). Първите три цифри са верни… Минал е месец от изнесените данни в парламента, вече се е забравило, един четкащ властта вестник може да ги занижи малко, да не плаши хората… Специално за болничните и фармацевтични отпадъци в официалната справка се споменава числото 2,9 тона за този период. Защото трудно може да се контролира колко тона боклук влиза в страната, основно с кораби. 736 000 тона представляват като обем композиция от около 50 000 железопътни вагона. Вероятното количество отпадъци, внесено в България за 5 години, е над 1 млн. тона. Данните са за вноса от Третия свят. От страни от ЕС не е ясно какво е количеството, защото няма митнически контрол в рамките на ЕС. Но в Третия свят няма европейски стандарти и изисквания, няма европейски инспектори, агенции и контрол. Именно затова години наред европейски страни изнасяха там отпадъците си. Дойде време България да внася боклук от Африка. Напоследък подкрепящите властта медии развиват опорката, че всъщност това не са отпадъци, а ценен ресурс, гориво, няма нищо лошо. Вестник „Капитал” пише: „Липсата на контрол както при вноса на боклуци от чужбина, така и при самото им изгаряне създава възможност в атмосферата да се отделят отровни и доказано канцерогенни съединения, а в почвата да се просмукват токсични води”. В Бобов дол тецът на Ковачки гори отпадъци, за които е взел пари, а от тях изкарва ток, като ги смесва с въглища. С отпадъците, които са му платени, може и да запълва изкопите от въглищните мини, защото съставът им е такъв, че не горят добре и зацапват пещите. „Всички опити да получим каквито и да било разяснения от ресорните институции – МОСВ и Агенцията за опазването на околната среда (ИАОС) към него, удариха на камък. От агенцията отказаха да предоставят информация за нотификациите, подавани за внос на отпадъци. Това е документ, който трябва да съдържа данни за произхода на отпадъка и имената на дружествата, които го изнасят, транспортират, внасят и оползотворяват, т.е. цялата информация по веригата” пише в. „Капитал”. От Агенцията твърдят официално, че „гражданите нямат правен интерес да търсят достъп до въпросната информация, защото тя се събира само за целите на статистиката, освен това няма как тя да помогне на обществото да си състави мнение за работата на държавната институция, а и   Степента на наглост от страна на властта е минала всякакви граници. Блогърът Добри Божилов е съпоставил данните за вноса на отпадъци с периода, когато в Нигерия е имало епидемия от ебола и се оказва, че България е внасяла оттам боклук по същото време, когато Камерун е затворил границата си с Нигерия заради това (виж   и  ). Пред Би Ти Ви лидерката на опозицията Корнелия Нинова изнесе някои факти по въпроса: „В Бобов дол на ден се карат десетки камиони с боклук от Третия свят, горят се в ТЕЦ-а, като се смесват с въглища, а остатъкът се заравя в открития рудник в Бобов дол… При мен дойде човек, който каза „Работих в ТЕЦ-а за огромна заплата, но се убодох на спринцовка от боклук и месеци наред не мога да изляза от болницата“, разказва Корнелия Нинова в предаването „Лице в лице“ в края на декември. „Не е ясно имало ли е „медицински отпадъци“ сред този боклук, но „ебола“ се разпространява и не само с медицинските отпадъци. Вирусът е много агресивен, реално не трябва да се доближаваш нито до болен, нито до нещо, до което той се е докосвал. Спасителните екипи и докторите влизат със специални костюми. Дори тогава има заразени, каквито случаи бяха описани с американски доктори… Боклук от страни, където е бушувала „ебола“ би бил опасен дори ако е внесен не само в годината на епидемията, но и 1, 3, 5 години след това.”, пише Божилов в блога си. Ден преди да бъде арестуван министърът Нено Димов, от министерството разпространиха объркано опровержение, че не е имало разрешение за внос на болнични отпадъци и числата не са верни. Но признават, че над 534 фирми имат разрешение за внос на отпадъци. Ще излязат ли на бял свят точните данни за вноса на отпадъци в България?  Ще спре ли някои издаването на разрешителни за такъв внос и ще въведе ли контрол върху вноса? Медиите не се вълнуват особено от този въпрос и хората не научават размера на явлението. Което съвсем не е е безопасно.  ", "date": "2020.01.15", "title": "У нас не се вълнуват много от вноса на боклуци, но става дума за стотици хиляди тонове годишно"}
{"url": "http://www.classa.bg/%D1%81%D0%B2%D1%8F%D1%82/item/405243-%D0%BC%D0%B5%D1%87%D0%B5%D1%88%D0%BA%D0%B0-%D1%83%D1%81%D0%BB%D1%83%D0%B3%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D0%B2-%D0%B8%D1%80%D0%B0%D0%BD", "text": "Подкрепата на президента Доналд Тръмп за антиправителствените протестиращи в Иран е поредното скъсване с политиката на предшествениците му, които се опасяваха, че подобна открита поддръжка може да има обратен ефект и неволно да помогне на хардлайнерите в ислямската република. През последните дни Тръмп нееднократно поместваше в Туитър публикации в подкрепа на протестиращите, които излязоха по улиците, разгневени от изглежда неволното сваляне на украински пътнически самолет и първоначалния опит на тяхното правителство да скрие ролята си в тази трагедия. Но това окуражаване от негова страна на демонстрантите крие и риска да потвърди обвиненията на хардлайнерите в Иран, че тези вълнения са били инспирирани от американците. „Когато иранският народ е възмутен от откритото лъгане от страна на правителството му за свалянето на самолета, той (Тръмп) трябваше да направи единственото правилно в този случай – просто да изкаже съболезнования на близките на загиналите“, каза Джон Олтърман, директор на Програмата за Близкия изток във вашингтонския мозъчен тръст Център за стратегически и международни изследвания. „Като прави така, че нещата да се завъртят около неговата личност, той делегитимира протестите и позволява на правителството да ги представя като американски заговор“, заяви анализаторът. Линията на предишните правителства на САЩ бе Вашингтон да поддържа известна дистанция от демонстриращите срещу ислямското ръководство на Иран. Тъкмо поради тази причина по време на големите политически вълнения в Иран през 2009 г. правителството на президента Обама изразяваше само приглушена подкрепа. Тръмп и екипът му обаче нямат такива задръжки. Те виждат в своите изявления в подкрепа на демонстрантите – дори в президентските публикации в Туитър на фарси от неделя – начин да окажат още по-голям натиск на Техеран. Вчера народният гняв в Иран срещу свалянето на украинския самолет се разрасна. Самият авиолайнер очевидно е бил свален от иранска ракета само часове, след като ислямската република изстреля залп от ракети по иракски бази, в които са разположени американски войници. Действията на Иран бяха в отговор на ликвидирането от САЩ на неговия висш военен командир, генерал Касем Солеймани, при ракетен удар с дрон. Всички 176 души на борда на авиолайнера, включително десетки млади иранци и хора от ирански произход, загинаха, което предизвика вълна от шок и възмущение в Иран и по целия свят. Али Рабией, правителствен говорител, настоя, че иранските граждански власти са научили едва в петък, че революционната гвардия е свалила самолета. Тя е на пряко подчинение на върховния лидер аятолах Али Хаменей. „Истината е, че не сме лъгали“, каза Рабией. След това той обвини САЩ, че „разпростират сянката на войната над Иран“. Ебрахим Раиси, ръководителят на иранското правосъдие, излезе с предупреждение към протестиращите, че „агентите на Америка и агенти на чужди страни“ искат да използват гнева заради Полет 752, за да „компрометират“ сигурността на Иран. Техеран често упреква за антиправителствените протести чуждестранни конспирации.     Но други смятат, че по-директният подход на правителството на Тръмп така или иначе може да няма никакво значение. „Реалността е, че когато (президентът Барак) Обама изказа само приглушена подкрепа за иранските протестиращи през 2009 г., режимът пак ги наричаше американски агенти и ги смаза. Ако правителството на Тръмп изразява по-ентусиазирана подкрепа, режимът пак ще ги нарече американски агенти и ще опита да ги смаже“, каза Карим Саджадпур, експерт по Иран и старши сътрудник в Програмата за Близкия изток на Фонда „Карнеги“ за международен мир. „Най-доброто, което всяко правителство на САЩ може да направи, е да възпрепятства възможността на режима да спира интернет и да репресира хората на тъмно“, каза той. „Но според мен склонността на ислямската република към репресии е голяма и няма никакво значение кой какво говори във Вашингтон“, добави Саджадпур. В поредица публикации в Туитър от края на миналата седмица досега, когато протестите срещу свалянето от Иран на пътническия самолет се засилваха, Тръмп лично се обърна директно към иранския народ и го призоваваше да се надигне и да бъде чут. Президентът приветства очевидното нежелание на някои от хората в двора на техерански университет да тъпчат нарисувани израелски и американски знамена като негласен израз на неподчинение. Той също така поиска правителството да позволи протестите и да защитава демонстрантите. „Към ръководителите на Иран – НЕ УБИВАЙТЕ ВАШИТЕ ПРОТЕСТИРАЩИ“, написа той в Туитър в неделя. „Хиляди вече бяха убити или хвърлени в затвора от вас, но светът гледа. И което е по важното – САЩ гледат. Пуснете отново интернет и оставете репортерите свободно да си вършат работата! Спрете избиването на вашия прекрасен ирански народ!“, добави президентът. В събота, докато протестите се разрастваха след признанието на Корпуса на гвардейците на ислямската революция (КГИР), че непреднамерено е свалил украинския самолет, Тръмп написа следното в същата социална мрежа: „Към храбрия, страдащ от дълго време ирански народ: с вас съм от първия ден на моето управление като президент, с вас ще продължи да бъде и моето правителство. Следим вашите протести внимателно и сме възхитени от вашата смелост“. Освен че подкрепиха протестиращите, Тръмп и някои негови съпартийци от Републиканската партия заклеймиха демократите за това, че не са изразили категорична подкрепа за иранските демонстранти. „Дори и под заплахата от сълзотворен газ и дори стрелба, храбрият ирански народ показва по-голяма готовност да критикува своите брутални управници, отколкото някои демократи и така наречени експерти тук в САЩ, ако се съди от техните първи реакции“, заяви вчера от трибуната на Сената лидерът на републиканците в горната камара на Конгреса на САЩ сен. Мич Макконъл от Кентъки. Присъедини се и държавният секретар Майк Помпейо. Миналата година той беше отправил безпрецедентен призив към иранския народ да изпраща снимки и видеа с репресии на силите за сигурност срещу протестите, които избухнаха заради повишението в цените на горивата, за което иранското правителство винеше американските санкции. „САЩ са с тях в техните искания за свободи и справедливост, в справедливия им гняв към аятолаха и неговите креатури“, заяви Помпейо в реч вчера в Университета в Станфорд. „Ще повторя и настояването на президента Тръмп Иран да не наранява нито един протестиращ. Светът трябва да направи същото“, каза той. „Гласът на иранския народ е ясен“, написа в края на миналата седмица в Туитър Помпейо. „Омръзнало му е от лъжите на режима, корупцията и некомпетентността, както и от бруталността на КГИР при клептокрацията на Хаменей. Заставаме до иранския народ, който заслужава по-добро бъдеще“, добави той.    ", "date": "2020.01.15", "title": "Мечешка услуга? Подкрепата на Тръмп за протестиращите в Иран"}
{"url": "http://www.classa.bg/%D1%81%D0%B2%D1%8F%D1%82/item/405244-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%80%D0%B0%D1%80-%C2%AB%D0%BB%D0%B5%D0%B4%D1%8A%D1%82-%D1%81%D0%B5-%D1%80%D0%B0%D0%B7%D0%BC%D1%8A%D1%80%D0%B4%D0%B0,-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D1%82%D0%B0%D0%BD%D0%B0-%D0%BF%D1%80%D0%BE%D0%B2%D0%BE%D0%B4%D0%BD%D0%B8%D0%BA-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F%C2%BB", "text": "Възможността за решаване на проблемите, които се наблюдават в региона на Близкия изток, трябва да се търси не във Вашингтон, както смятат много хора, а в Москва. Подобно изявление в ефира на предаването „Времето ще покаже“ по Първи канал на руската телевизия направи германският политолог Александър Рар.     Въпреки че се позиционират като партньор на Европейския съюз, САЩ се ръководят единствено от личните интереси. Често вървят срещу европейските. По-специално, що се отнася до Близкия изток, Вашингтон често взема решения, които страните от ЕС не само не приветстват, но и осъждат. От последните може да се отбележи убийството на иранския генерал Касем Сулеймани, който загина в резултат на въздушен удар на САЩ на летището в Багдад. Световната общност осъди подобни драстични мерки, но в чужбина не отдадоха на това значение и продължиха курса на конфронтация с Техеран. Освен това Белият дом изобщо не се интересува от това, че конфликтът с Иран в бъдеще може да доведе до широкомащабна война, която ще доведе до нова вълна от мигранти към страните от ЕС. Естествено, това състояние на нещата не може да отговаря на интересите на Европейския съюз. Александър Рар сподели интересно наблюдение. Според него канцлерът на Германия Ангела Меркел все още може да се счита за съюзник на САЩ, но наскоро Берлин е престанал да се консултира с Вашингтон. Германия постепенно променя своите показатели във външната политика. Това се вижда и от честите преговори, които германският лидер води с ръководителите на Руската Федерация и Турция. „Меркел разбира, че ключът към решаването на всички належащи проблеми в Близкия изток (миграционната криза, тероризъм, бел.ред.) не се крие във Вашингтон, а в Москва и Анкара. Ледът се раздвижи и Германия стана проводник на руските интереси на Запад“, обобщи експертът. Политическият анализатор Ростислав Ищенко дори смята, че Меркел иска да създаде руско-германски съюз. Той обаче счита, че германският лидер може да няма достатъчно време за това.    ", "date": "2020.01.15", "title": "Александър Рар: «Ледът се размърда, Германия стана проводник на интересите на Русия»"}
{"url": "http://www.classa.bg/%D1%81%D0%B2%D1%8F%D1%82/item/405245-%D1%82%D1%80%D1%8A%D0%BC%D0%BF-%D0%BF%D0%B0%D0%BD%D0%B8%D1%87%D0%B5%D1%81%D0%BA%D0%B8-%D1%81%D0%B5-%D0%B1%D0%BE%D0%B8-%D0%BE%D1%82-%D0%B5%D0%B4%D0%BD%D0%BE-%D0%BD%D0%B5%D1%89%D0%BE,-%D0%BD%D0%BE-%D0%B2-%D0%BF%D1%83%D1%82%D0%B8%D0%BD-%D0%BD%D1%8F%D0%BC%D0%B0-%D1%81%D1%82%D1%80%D0%B0%D1%85", "text": "Водещият отбеляза страха на лидера на американската държава от населението на държавите, на които САЩ са помогнали да постигнат демокрация.     Разликата в подходите на ръководството на Руската федерация и САЩ да предоставят международна помощ на други страни води до факта, че американският лидер Доналд Тръмп, за разлика от ръководителя на Руската федерация Владимир Путин, в резултат на това не може да се почувства в безопасност сред населението на онези страни, които преди това са подкрепяли. Журналистът и телевизионен водещ Владимир Соловьов обърна внимание на това състояние на нещата в ефира на телевизионния канал Русия-1. При това Соловьов разкри от какво Тръмп панически се страхува, а Путин — не. «Колко години вече американците са в Афганистан, а Тръмп лети в американската база в ситуация на пълна секретност», обясни телевизионният водещ. От своя страна той отбеляза, че «Путин лети за Сирия и се разхожда в Дамаск», не избягва придвижването «из града сред хората», които подкрепя в борбата срещу международния тероризъм. В този контекст става очевидно, че американското ръководство се страхува от страната, която уж освобождава, и от нейното население, на което „носи демокрация“. Причината за това състояние се крие във факта, че Руската федерация предоставя помощ на своите съюзници в името на общите интереси, а Съединените щати налагат собствените си условия и се стремят изцяло да подчинят съюзниците си на волята на Вашингтон. Това обстоятелство в крайна сметка води до факта, че Тръмп, за разлика от Путин, панически се страхува да се появи сред населението на държавите, «освободени» от американците. „Тръмп не може да влезе и да се вози по улиците на Багдад. А Путин спокойно пристига и се разхожда по улиците на Дамаск”, завърши Соловьов.    ", "date": "2020.01.15", "title": "Тръмп панически се бои от едно нещо, но в Путин няма страх"}
{"url": "http://www.classa.bg/%D1%81%D0%B2%D1%8F%D1%82/item/405246-%E2%80%9E%D1%85%D0%B8%D1%82%D1%80%D0%BE%D1%81%D1%82%D1%82%D0%B0-%D0%BD%D0%B0-%D1%80%D0%B0%D0%B7%D1%83%D0%BC%D0%B0%E2%80%9C-%D1%89%D0%B5-%D0%BD%D0%B8-%D0%B2%D0%BE%D0%B4%D0%B8-%D0%BD%D0%B0-%D0%B8%D0%B7%D1%82%D0%BE%D0%BA,-%D0%B0-%D0%BD%D0%B5-%D0%BD%D0%B0-%D0%B7%D0%B0%D0%BF%D0%B0%D0%B4", "text": "„Хитростта на разума“ или „иронията на историята“, както казваше германският философ Хегел, ще ни води през идващото десетилетие на Изток, а не на Запад. Т.е. в посока, съвсем различна от тази, която си въобразяват нашите родени в развалините на перестройката „демократи“ и „либерали“. Онези, които от 30 години повтарят, че    – вече не със СССР, а с ЕС и Америка, За тези 30 години в България бе извършен преход от държавен социализъм от съветски тип към периферна и силно зависима държава в един глобализиран неолиберален капитализъм под американски контрол. Тържествено бе провъзгласен  и послушно бяха изпълнени указанията как да се разруши създаденото до 1989 г., за  да се наложат  Бъдещето на човечеството обаче не е в посоката, в която вървят ЕС и САЩ. Това ни казва публикувано тези дни   – мултинационална банка и финансова компания, локализирана в Лондон, с основна дейност в Азия, Африка и Близкия Изток. Според него още в края на тази или следващата година Те ще бъдат изпреварени от Китай по показател за измерване чрез комбинация от БВП по паритет на покупателна способност и по номинална стойност. Всъщност по БВП по паритет на покупателна способност Китай  изпревари САЩ още през 2014 г., а сега се очаква това да стане и по номинален БВП. До 2030 г. се очаква САЩ да бъдат надминати и от Индия, т.е. да се смъкнат на трето място в световната икономика, което ще има следствия и за мястото им в световната геополитика. Прогнозите са за увеличаване на годишния ръст на индийската икономика от 6% до близо до 8% в резултат на направените там реформи. Младото население на страната, която ще стане водеща и в демографско отношение, ще бъде благоприятен фактор за това. Така БВП на азиатските държави ще стане по-голям от този на САЩ и ЕС, взети заедно. С това Азия и Изтокът се превръщат във водещия икономически регион на планетата, замествайки няколковековното доминиране на Запада от началото на развитието на капитализма. Към 2030 г. се очаква десетте най-големи икономики по БВП по паритет на покупателната способност да се подредят по следния начин:     Обърнете внимание – единствената страна от ЕС, която ще бъде в десетката на най-големите икономики, и то на последно място сред тях, е Германия. А можем да помислим и за следното. В зависимост от геополитическата зона на влияние и световната икономическа мощ България през последните столетия попадаше под икономическо, културно, езиково влияние на различни големи сили. В нашия език, и особено във фамилиите на българите, и до днес има немалко следи от Османската империя. След това дойде руското влияние, а след 1944 г. руският стана задължителен език и в основното, и в средното, и във висшето образование. След 1989 г., по време на реставрацията на капитализма под американска глобална хегемония, катедрите по руски език в университетите бяха закрити, навсякъде започна да се учи английски и българският език се пренасити с английски думи, а българската именна система ускорено се американизира и европеизира. През следващите десет години обаче светът ще става друг. Още не са започнали да откриват у нас китайски и индийски гимназии, но през следващите години може би ще станат модни. През изминалите 30 години у нас се противопоставяха русофоби и русофили, но през сегашното десетилетие вероятно ще настъпят и множество други разделения в разгарящата се геополитическа битка между новите големи сили и тези, които досега държаха лостовете на глобалната власт. Това ще бъде предпоставка за появата и противопоставянето на три типа политически лидери и партии: Битката вече се води и тресе и България. Не е случайно, че Тръмп удари тези дни Иран. Това стана почти веднага след съвместните военни учения на Русия, Китай и Иран (Иран изглежда най-слабото звено). Не е случайно, че  се опитва да прилага принципа на моркова и тоягата спрямо Русия. Не иска да се установи стратегически съюз между нея и Китай. Не е случайно, че върви усилено търговска и технологическа война с Китай, опит за „цветна революция“ в Хонконг. Сигурно ще търси начин също да разделя и противопоставя Индия и Китай. Убийствата с дронове, стрелбите с ракети, заплахите с натискане на бутони на смъртоносни оръжия, кибервойните, търговските войни, финансовите войни, енергийните войни, хибридните войни, информационните войни тепърва предстоят. Дано в тези войни България не стане  , в каквато се опитват да я превърнат. Наемници за това у нас вече доста имаше и има. Клуб 24 часа на първо място –Китай, с 64,2 трилиона долара; на второ – Индия, с 46,3 трилиона; на трето – САЩ – с 31 трилиона; на четвърто – Индонезия, с 10,1 трилиона; на пето – Турция, с 9,1. трилиона; на шесто – Бразилия, с 8,6 трилиона; на седмо – Египет, с 8,2 трилиона; на осмо – Русия, със 7,9 трилиона; на девето – Япония, със 7,2 трилиона; и на десето – Германия, с 6,9 трилиона. , които се опитват да балансират между биещите се помежду си сили; , които категорично ще се опитат да защитават национални интереси и да не включват страната ни във войната; и  , които ще искат да превърнат България във фронтова държава. Битката вече се води и тресе и България. Не е случайно, че Тръмп удари тези дни Иран. Това стана почти веднага след съвместните военни учения на Русия, Китай и Иран (Иран изглежда най-слабото звено). Не е случайно, че  се опитва да прилага принципа на моркова и тоягата спрямо Русия. Не иска да се установи стратегически съюз между нея и Китай. Не е случайно, че върви усилено търговска и технологическа война с Китай, опит за „цветна революция“ в Хонконг. Сигурно ще търси начин също да разделя и противопоставя Индия и Китай. Убийствата с дронове, стрелбите с ракети, заплахите с натискане на бутони на смъртоносни оръжия, кибервойните, търговските войни, финансовите войни, енергийните войни, хибридните войни, информационните войни тепърва предстоят. Дано в тези войни България не стане  , в каквато се опитват да я превърнат. Наемници за това у нас вече доста имаше и има.  ", "date": "2020.01.15", "title": "„Хитростта на разума“ ще ни води на Изток, а не на Запад"}
{"url": "http://www.classa.bg/%D1%81%D0%B2%D1%8F%D1%82/item/405247-%D1%81%D0%B5%D0%B2%D0%B5%D1%80%D0%BD%D0%BE%D1%82%D0%BE-%D1%81%D0%B8%D1%8F%D0%BD%D0%B8%D0%B5-%D0%B3%D0%B0%D1%81%D0%BD%D0%B5-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "На следващият ден след православното Рождество Христово, съдбата, сякаш, ни дари с картинка, която нагледно илюстрира какво се случва с тези които предават, с тези, които забравят, с тези ,които се кланят пред Мамона и си създават идоли за собствена употреба и преклонение ! На 8 януари сутринта в София започна първата сесия на Стратегическия диалог между РБ и САЩ ,който се проведе след договорка между Д.Тръмп и Б.Борисов от края на миналата година. След обяд на същия ден в Истанбул започна церемонията по тържествения пуск на газопровода \"Турски поток\", а на 9 януари вечерта в българските СМИ се появи изявление на непристигналия ръководител на американската делегация за преговорите в София, помощник държавния секретар на САЩ (зам.министър на американското външно министерство) Дейвид Хейл, който, по същество, от чужбина, официално резюмира резултатите от първата сесия на българо-американския стратегически диалог.     В резултат на всичко чуто, видяно и прочетено можем определено да заявим, че думата ,която семантично обединява посочените по-горе събития и ,вероятно, ще бъде думата на 2020 за българския народ и държава е  деградация !! Деградация на авторитета на България по света, деградация в жизнения стандарт на народа, деградация в духовното развитие на нацията, деградация на морала и националното самосъзнание на българската нация. Светът се бори за развитие, а у нас констатираме деградация на ориентирите, логиката и най-вече  на здравия разум !! В МС на РБ бе проведена първата сесия на Стратегическия диалог между Република България и Съединените американски щати, в края на която бе прието съвместно  Обобщение на заключенията . Диалог е възможен само тогава, когато има ясно, предварително обявени теми и състав на участниците. От това, което видяхме и прочетохме от БТА, сайта на МС на РБ и сайта на Посолството на САЩ в РБ не става ясно имало ли е диалог т.е. някой, който да споделя теза и някои, които да я обсъждат или оспорват. Първото което прави впечатление е, че съставите на двете делегации са  абсолютно неравностойни : от българска страна участват премиер, трима вицепремиери и над десет висши чиновници, докато американската страна е представена от ръководителя на делегацията, който  е заместник на помощника  на държавния секретар, което по нашему означава съветник на зам. министър, при това отговарящ за Централна Европа, в която не влиза България и за \"Холокоста\", което няма никакво отношение към България, тъй като ние сме спасили българските евреи по време на Втората световна война. Интересното е, че т.н. \"Диалог\" е ръководен от българския премиер и от Н.Пр. посланика на САЩ в РБ, макар, че на сайта на Посолството за ръководител е посочен заместника на помощника на държавния секретар на САЩ Матю Бойс , защото неговия началник Дейвид Хейл така и не пристигна в България. Формата на приетия документ е непозната за българското международно право, както и самото название \"Обобщение на заключенията\" т.е. ние не знаем какво е неговото правно действие. В публикуваното \" Обобщение \" прави впечатление ,че акцентът е поставен върху Сътрудничеството в областта на отбраната и сигурността: изработване на десетгодишна  пътна карта за двустранно сътрудничество  ( !), чиито параметри вече са договорени по време на проведения Диалог ( ?), и че ще бъде създаден съвместен  работен комитет  ( ). Главно внимание ще бъде обърнато \"  ( желанието и ангажимента по изграждането му е на РБългария !) В областта на икономиката, търговията и енергетиката се приветстват  усилията на България  да диферсифицира газовите си доставки  (газов хъб ), изграждайки за собствена сметка интерконектор с Гърция и купувайки 20% от подвижната платформа за регазификация на американски втечнен газ, доставка на американско ядрено гориво за АЕЦ \"Козлудуй\", \" (още един хъб!) \" –  никаква конкретика и никакви задължения на най-мощната икономика в света към най-слабия член на ЕС??! Специално и голямо внимание е обърнато на \"  Имайки предвид ,че китайската \"Хуауей\" е водещия световен лидер в това отношение, записаното стратегическо направление явно има за цел да внедри в България  \" . В своето официално изявление от Вашингтон, с което реално се ангажира и Президента на САЩ, Дейвид Хейл демонстрира нагла намеса във вътрешните работи на една суверенна държава, член на ООН, поставяйки ултимативни условия пред вътрешната и външна политика на България: \" \"– пише \"гаулайтера\" Хейл. \" \" - констатира американския дипломат, без да е упълномошаван от ЕК за подобни твърдения. По-нататък Хейл декларира ,че \" \", което, явно, означава, че и в бъдеще САЩ ще \"извиват ръцете\" на съюзника си за нови покупки въоръжения. Хейл разкрива без увъртания и следващите цели на САЩ в България : \" \". Оказва се, че някои \" \". Особен интерес за определени висши чиновници на САЩ представлява българския прокурорския корпус, явно, като инструмент за контрол и въздействие. По всяка вероятност, след тези федфебелски изяви на американския дипломат в атлантическите и проамерикански кръгове и клубове у нас вече се лее шампанско, по повод факта, че най-накрая американската администрация силово заставя и без това услужливата българска политическа класа да прокарва неотклонно антируските и проамерикански интереси в България. И все пак възниква въпросът, кое е накарало мистър Хейл да забрави общоприетия дипломатически изказ и публично да назидава българското правителство. Явно, след като Борисов взе участие в тържеството на Русия и Турция по пуска на \"Турския поток\", а и след общата позиция на Путин и Меркел за \"Северен поток-2\", американското външно министерство е разбрало ,че по имиджа им е нанесен тежък удар. За света вече е напълно ясно ,че Америка преследва егоистично и безцеремонно собствените си интереси, използвайки страха от рестрикции към зависимите от тях страни по света.. Странното в случая е, че чиновниците на Държавния департамент въобще не се съобразяват с официалните заявления на 45-президент на САЩ ,че \" !\", а напротив, демонстративно и нагло афишират намесата си пред европейската общественост. Това е най-добрия и бърз начин Доналд Тръмп да губи популярността си извън САЩ, дезавуирайки демагогията и популизма му, чрез който той се опитва да печели авторитет по света. Или това е поредното мероприятие на американската \"дълбока държава\" в борбата ѝ с Тръмп? Като изхождаме от здравия смисъл, а ние винаги трябва да се придържаме към тази максима, то не разбираме, как е възможно да се повтаря непрекъснато за необходимостта от диферсификация на доставките на руски природен газ, след като вече  50 години руската компания \"Газпром\" безотказно, стриктно и дългосрочно изпълнява  всичките си ангажименти към европейските потребители. След историческата сделка между СССР и ГФР \" \" през 1970 г., сключена в разгара на студената война и крайно острото противопоставяне между НАТО и Варшавския договор, руските тръбопроводи  не пречеха на стабилността  в Европа. Напротив, през 1975 година в Хелзинки всички европейски страни, САЩ и Канада подписаха  Заключителния акт за сигурност и сътгрудничество в Европа . Това означава, че причината е в нещо друго и то е алчността и защитата интересите на американските производители на втечнен газ, невинно определяна в Америка като  \"конкурентна борба \". Ето някои данни. През 2019 година се разгоря истинска търговска война между РФ и САЩ по вноса на втечнен газ в Европа. Общото количество от всички доставчици на тази енергийна суровина на европейския пазар е 76 млн.т. ( 105 млрд.куб.м) годишно. По данни на EIA и ICIS в 2019 износът на втечнен природен газ на САЩ за Европа е бил  18,3 млрд. куб.м. , а на РФ – 18 млрд. куб.м, което е три пъти повече от 2018 година. През  2020 г. САЩ ще въведат нови мощности за производство на втечнен газ, с което ще увеличат добива си с 50%, или общият производствен обем ще достигне 55 млрд.куб.м., за което количество  трябва да се осигури платежоспособен пазар  и това е Европа. За крайните потребители тази ситуация е добра, защото неминуемо ще доведе до намаляване на цените. САЩ продават  по дългосрочни договори ,като производствените разходи и тези за доставка на американски природен газ са по високи от тези на Катар, Алжир, Норвегия и Русия. И тук се намесва руският трубопроводен природен газ, чиято себестойност е по-ниска, транспортните разходи са по-малки, а сигурността на доставката е по-висока. Единственото условие на потребителите, което е напълно постижимо, е да се прилагат гъвкави методи при ценообразуването, отчитайки и спотовата цена на втечнения газ.Да не забравяме, че по въпроса за гъвкавото формиране на цената на природния газ за България руският президент  даде принципиалното си съгласие  на президента Радев по време на последния Санкт-Путербургски икономически форум. Така, че цялото това упражнение с тезата, че \"  е  от лукаваго!!  И никога американският втечнен газ няма да е по-евтин от този, доставян по \"Турски поток\", защото при директивната икономика, където  държавата е \"командира\"  цените се свалят по-лесно и по целесъобразност! Но интересното предстоеше през този \"знаков за българската политика и дипломация\" ден, както го определиха клакьорите-летописци на бащицата. Съпроводен от шефа на правителствения пресцентър в ролята ѝ на личен фотограф , от личен оператор за \"он-лайн\" връзка с народа чрез личната му стена във Фейсбук, българският премиер се  озова на чужд празник . Новият османски повелител трябваше да покаже пред света \"Кой кой е?\" на Балканите, Южна Европа и Източното Средиземноморие и за фон на успеха си лично покани българския премиер, в резултат на чиито действия преди години се роди и \"Турски поток\"! Демонстрацията бе пищна и унизителна за някои присъстваши! Бойко Борисов бе видимо притеснен ,защото добре знаеше, че американците ще му дърпат ушите за присъствието му на тържество , което бе под забрана (както и стана!). Знаеше ,че никой от присъстващите трима президенти не му е простил и няма да му прости капитоланството пред американците, че с присъствието си циментира новата топла връзка между Турция и Русия за сметка на православното многовековно братство между българи и руси. Това бе знак и към българските турци, които в болшинството си, незнаейки български, на своя роден език разбраха, колко големи приятели са Ердоган и Путин и че българите вече няма на какво да разчитат при поставянето на дневен ред на въпроса за издигане ролята на представителите на турското малцинство във властта и по въпросите на вътрешната и външна политика на България! През януари 2019 година сръбският президент Вучич в присъствието на руския си колега Путин заяви в Белград:\"  . В Истанбул Ердоган каза: \" , а президентът Путин възкликна: \".. \".  Всички тези думи, с унизителен подтекст, бяха предназначени за присъствящия четвърти – българския премиер Бойко Борисов. Българският министър-председател няма качествата да изпълнява професионално огромните отговорности на ръководител на изпълнителната власт в една европейска държава. Всички случайно попаднали чиновници в управлението на страната в голямото си болшинство са със самочувствие на \"месии\" т.е. \" \" - си казват те, и няма как да забележат ,че тези или този , който ги избира е също толкова неподготвен , каквито са и те. Борисов е в непрекъснато очакване \"началниците\" да му казват, какво да прави. Но в последно време \"началниците\" станаха много : САЩ, ЕК, Германия, Турция, Русия. И нашият Винету без да е учил езици, без да познава теорията и практиката на международните отношения, без да е произвел с труда си и един пирон решава, че след като народа му е гласувал 20% доверие, то той трябва да се среща с всички и да \"лавира\" между тях. Но когато човек няма качества, не си е създал буфери и няма нищо и никой зад гърба си, винаги губи, а с него и цялата държава. Ротоционното председателство на ЕС даде псевдосамочувствието на Борисов, че става за европейски ръководител! И никой не смее да му каже ,че това е нелепо и, че всички му се смеят! А това вече е твърде некоректно! С \"Турски(Балкански) поток\" Борисов влезе във \"вълчи капан\", от който излизане няма! САЩ, както блокираха трите енергийни проекта с помощта на безсилния Борисов, ще спрат и изграждането на тръбопровода за руски газ до Сърбия. Това беше ясно още, когато \"Борисов и сие\" се хвърлиха да строят интерконектора с Гърция, след това казаха ,че ще правят такъв и със Сърбия, когато купиха 20% от плаващата платформа край Александропулис, а както пише украинската преса, през януари започват тестови проби за  реверс  на американски втечнен газ от Гърция през България  за Украина.  Това трябва да се случи през 2020 година. и тъй като договорения транзит през Украйна - 40 млрд. куб.м. годишно – се запазва до 2024 г. вкл., то Сърбия ще получава руски газ през Украина, а всички останали на Балканите ще внасят американски втечнен газ. Когато Путин казва ,че българският участък от трасето на \"Турски поток\" умишлено се бави, всеки знае ,че той празни приказки не говори, защото има Международна космическа станция и постоянно пребиваващи в нея руски космонавти. Избраната саудитска компания \"Аркад\" е меко казано \"тъмен арабски субект\". До 2017 година тя се е наричала \"Saudi KAD\", и както пише в професионалните издания, е била напълно неизвестна , докато не печели конкурса за строителството на втория етап от разширението на газотранспортната система на Саудитска Арабия. В документите си за участие в търга, проведен от \"Булгартрансгаз\" за новия български трубопровод, \"Аркад\" е включил в портфолието си единствено строителството на тези тръбопроводи, но така  и не е доказал тяхното качествено завършване със сертификати . Изпълнителен директор на компанията от 10 май 2019 г. е Фарес Хатиб, който до този момент е бил част от менеджмънта на компанията от ОАЕ \"Drake and Skulls International \" (DSI)., която за 2018 година е показала  загуби от дейността си за 1,22 милиарда долара,  след което е започнало разследване на тяхната финансова дейност от властите на ОАЕ. На 17 април 2019 г. \"Булгартрангаз\" обявява за победител в търга за строителството на \"Балкански поток\" \"Аркад\". Крайният срок за представяне на всички документи и сключване на договора е бил 16 май .  На 28 май \"Аркад\" е отстранен  от търга и той е спечелен от конкуретната фирма GDEB. Към 29 май \"Аркад\" е успял да получи само  предварителна банкова гаранция за 34 млн.евро от банка Al Jazeera Bank  и да представи  само 6 от необходимите 17 документа.  Но Комисията за защита на конкуренцията с председател Юлия Ненкова, съпруга на бившия член на КС Румен Ненков и майка на депутата от ГЕРБ и участник в \"Апартаментгей\" заедно с Цв. Цветанов, Александър Ненков  отменя  решението на \"Блугартрансгаз\" за отстраняването на \"Аркад\". Конкурентният участник се жалва пред ВАС, но през юли 2019 г. Висшия админстративен съд  потвърждава решението на КЗК  и прекратява делото, а \"Булгартрансгаз\"  оттегля отказа  си от 28 май и  обявява за победител \"Аркад \". След цялата тази история остава открит въпроса, кой все пак финансира сделката на \"Аркад\"  и как и колко дълго инвеститора ще си връща инвестицията, при условие, че ще се транзитират само около 10 млрд.куб.м газ годишно и кой, в крайна сметка, след време ще се окаже собственик на тръбата ?!. Това, вероятно, знае наскоро новоназначеният за първи посланик на България в СА Димитър Абаджиев, дългогодишен представител на страната в така и несъстоялия се проект за транзит на азърбайджански природен газ \"НАБУКО\". Борисов не спира да ръси \"бисери\" пред журналистите, обикновено по летищата след завръщане от чужбина, преразказвайки със свои думи какво са казали неговите високопоставени събеседници. И сега се родиха такива интерпретации за чутото и казаното от президентите по време на срещата им в Истамбул. На вечерята тримата президенти си казали:  . Борисов счита това за комплимент, а ,вероятно, си мисли, че \"плаши\" някой с \"близостта\" си до президента Тръмп, но в същото време не разбира, че времето на САЩ и, съответно, на техните президенти и висши чиновници  отминава безвъзвратно  и вече малко се тези, които се стряскат. Другият бисер е ,че Путин похвалил Борисов за закупуването на самолетите F-16 , а в отговор той му казал:\"  Таково нещо да кажеш на Путин означава ,че съвсем не си в час, за какво става дума! По време на въпросните военни учения руската ВКС показаха изстрелване на хиперзвуковата ракета \"Кинжал\",чиято скорост е 12 000 км/ч, което означава ,че 600-те км от Крим или от въздушното пространство над Черно море до Ямбол тя изминава  за три минути . И тази \"хвалба\" на Винету за пореден път показва пълната неадекватност на днешните властимащи при подготовката и вземането на решения, касаещи националната сигурност на страната! Но има нещо много съществено и тенденциозно като резултат от срещата на четиримата големи в Истанбул. Това е демонстрираната пред целия свят изключителна близост между президента Ердоган и президента Путин, показно демонстрирана най-вече от турския президент! В неговата десетминутна реч при откриването има няколко специално подготвени и многозначителни момента! Той се обръща към Президента на РФ  шест пъти  с обръщението: Уважаеми  мой приятелю , Владимир Владимирович Путин, което е прецедент във взаимоотношенията между двете държави, твърде често воювали помежду си през годините. Президентът на Турция предпоставя изключителна роля на РФ и на президента Путин в процеса за възстановяване на Центъра на исламската цивилизация, като дава заявка Турция да бъде водеща в това отношение, особено що се касае до Източното Средиземноморие. Президентът на Турция нагледно показва фактическите измерения на турско-руското  стратегическо партньорство, което се осъществява без афиширани диалози, но твърде ефективно : търговски оборот, приближаващ  100 млрд.долара ,  милиони руски туристи  по турските курорти годишно, \" \", проекта на строителството на  АЕЦ \"Акую\"  върви съгласно установените срокове, Рф доставя на Турция  над 55 млрд. куб.м  природен газ, като 15,75 млрд. са предназначени за Европа. Оценявайки нивото на отношенията между президентити на Русия и Турция , Ердоган припомня ,че  тези отношения имат 500-годишна история.  Той цитира разменени послания между московския княз, а по-късно и първи Цар на обединена Русия  Иван Трети Велики  и  султан Баязид Втори . Известно е ,че по време на царстването на Иван Трети пада Константинопол (1453 г), превзет от турците и монаха Филофей предлага  Москва да се нарича \"Третия Рим!\"  като единствена независима православна държава, а нейния Цар – единствен застъпник на православните християни на земята (оттук е и надеждата  \"Дядо Иван \" сред поробените българи) . Иван Велики е имал формални причини да се счита за наследник на Византия, защото е бил женен за племеницата на последния византийски император. Царят Иван Трети се счита за инициатор на процеса за европеизация на Русия, за повишаването на нейната отбранителна способност и иикономическо процъфтяване. Султан Баязид Втори е бил покровител на западната и източни култури, много се е трудил за да осигури плавен ход на вътрешната си политика, което му е донесло прозвището \"Справедливи\". Той е построил  много джамии  в Константинопол и Адрианопол. В резултат на четигодишна война е  победил венецианските  сухопътни и военно-морски сили и превзема Морея  (Южна Гърция ). Най-известен в историята е с това, че  приема  на територията на Османската империя  всички бежанци,евреи и мюсулмани,  прогонени от инквизиция в Испания през 1492 година. В историческите архиви са открити послания между двамата владетели от периода 1497-1500 години. В писмото си Иван Велики предлага да се  открият посолски мисии в двете страни , а в отговора на Баязид Втори не само се дава съгласие за това, но наред с уверенията в любов ,дружба и пожелания за здраве , той изпраща и султанска грамота ,в която се говори не само за дружба , но и за даване на право на руските търговци  свободно да търгуват във всички турски градове . И президентът Ердоган провъзгласява , че дружбата на Турция с Русия е от 500 години и прави прозрачна аналогия за отношенията между днешните двама лидери и тези отпреди пет века , докато  за реалното 1000-годишно братство между българския и руския народи  никъде и с нищо не става дума по време на церемонията! Преди време Путин, в отговор на опита на Борисов да \"целува ръка\" и да иска прошка за предателството с \"Южен поток\", грубо отговори: \"  Ясно и точно – извиненията не са приети! Настана време, когато срещите на Борисов с Путин вече ще се уреждат от Ердоган! Четвъртият участник в срещата, президентът на Сърбия Вучич вече е построил заедно с \"Газпром\" продължението на \"Турски поток\" през територията на страната си и фактически очаква \"заварката\" с българската част на тръбопровода.Той не произнесе реч, но се готви скоро да посрещне Путин в Белград за тържественото  откриването на най-голямата действаща православна църква в Европа – \"Св.Сава\"  и да потвърди  стратегическите отношения и съюзничеството на Сърбия с РФ. Речта на президента Владимир Путин бе два пъти по-кратка от тази на Ердоган. Прочетена по предзварително написан текст, тя съдържаше оценката ,че руско-турското  стратегическо  партньорство  дава значими, осезаеми резултати . По повод на строителството на газопровода Путин отбеляза, че са използвани най-новите и съвременни технологии, строено е с най-съвременна техника и оборудване ,което е позволило  да се постави световен рекорд за подводен монтаж  на тръби -  над шест километра за едно денонощие . Безспорно в речта на Путин акцентът бе поставен на това ,че газта по втората тръба на \"Турски поток \" е предназначена за  православните България, Сърбия и Гърция,  както и бе направено заключението, че  заедно ние можем да решим  и най-сложните и амбициозни задачи, за благото на нашите страни, на нашите народи, за благото на съседите и партньорите. И без да чете предварително написан текст, Владимир Путин сподели:\" \" Господин Борисов, след като чухте лично тези думи, отговорете: защо България, с всеки изминат ден деградира, защо турците се оказаха по-близки и са заедно с Русия в тези тежки и сложни времена, а ние се мъкнем в неизвестна посока към дъното на разпадаща се Европа? Защо?    ", "date": "2020.01.15", "title": "Северното сияние гасне за България! Борисов в Истанбул"}
{"url": "http://www.classa.bg/%D1%81%D0%B2%D1%8F%D1%82/item/405248-%D0%BC%D0%BE%D0%BD%D0%B0%D0%BA%D0%BE-%E2%80%93-%D0%B1%D0%BE%D0%B3%D0%B0%D1%82%D0%BE,-%D0%BB%D1%8A%D1%81%D0%BA%D0%B0%D0%B2%D0%BE,-%D0%B7%D0%B0%D0%B4%D1%80%D1%8A%D1%81%D1%82%D0%B5%D0%BD%D0%BE", "text": "Приемствеността и способността на фамилията Грималди да оцелява са несъмнени: за първи път родът стъпва в Монако през 1297 година. Предшественикът Рение І е воин, запазил своята фамилия още през 1304 г., а Рение ІІІ управлява до 2005 година. Някъде около красивите стари сгради може би още се носи очарованието на принцеса Грейс Кели – непрежалимата икона на женско изящество, заслужила да бъде част от този свят, бликащ от богатства.     Кога за последно влизахте в нов Ролс Ройс? Ако не сте, хич не ви и трябва! Видях как става това пред прочутото казино \"Монте Карло\". Вратите му се отварят наобратно и пътниците, които влизат гърбом към седалките (гушнали торбички с марките на елитни магазини), буквално падат заднешком, надигат се и като се задържат за вратите и залитат, се чудят как изобщо се прониква в проклетото купе. Публиката – а пред казиното постоянно се въртят тълпи от хора – злорадо наблюдава сценката и когато Ролсът тържествено потегля по кръговото, се понася тихо кискане.     Пред красивата сграда остават паркирани няколко най-обикновени лъскави червени Ферарита и редица автомобили от онези, които обикновено виждаме по филмите с Джеймс Бонд.     Прочутото казино е създадено по идея на принцеса Каролина и отваря врати през 1863 година. Причината е повече от прозаична: фамилията Грималди е във фактически фалит. Построяването на казиното обаче не значи успешен бизнес, а е издигната сграда, чиито посетители са далеч от планираното от Каролина. Тя нееднократно опитва да убеди френския предприемач Франсоа Бланк да поеме ръководството, защото вижда огромния му успех в казино \"Бад Хомбург\", но той все така упорито отказва да „отиде в заточение“ на тази отдалечена и грозна скала. Тогава Каролина (явно принцът е бил напълно безполезен в цялото начинание) прибягва до Евин трик – сприятелява се със съпругата на Бланк и я убеждава, че нейното здраве ще е вечно и непоклатимо, ако се премести в този мек и благ климат. Изведнъж доводите пред френския експерт в хазарта стават необорими. Играта е сериозна: сред инвеститорите е и кардинал Пеци, бъдещият папа Лео ХІІІ! Изключителен специалист в промотирането на хазарта, Бланк измисля името \"Монте Карло\", за да звучи мелодично и за мъжете, и за жените. Сградата е достроена, разширена и оформена според виждането на Шарл Гарние – създател и на прочутата парижка опера! И до днес казиното е основен източник на приходи за фамилията Грималди! А приемствеността и способността на фамилията да оцелява е несъмнена: за първи път родът стъпва в Монако през 1297 г. – около век преди нахлуването на Османската империя по нашите земи.     Предшественикът Рение І е воин, запазил своята фамилия още през 1304 г., а Рение ІІІ управлява до 2005 година. Някъде около красивите стари сгради може би още се носи очарованието на принцеса Грейс Кели – непрежалимата икона на женско изящество, заслужила да бъде част от този свят, бликащ от богатства.  В наши дни, пред казино \"Монте Карло\", като на Дисниленд, се трупат туристи от цял свят, но само донякъде богатите се уреждат с возене в някой от класните автомобили отпред.     Само на петнайсетина метра встрани от входа на казиното, се намира магазин за сувенири – че къде другаде да бъде? Цените не се различават от нито един друг сувенирен магазин в града, но за сметка на това оборотът му е между 4 и 8 пъти над този на следващия по популярност магазин, който е на пристанището. Продавачка усмихнато обяснява, че касите са поставени така, че докато плаща, човек да гледа към казиното и да му става хубаво, че на една педя от богатите, си е купил нещо на поносима цена.Уроците на Бланк все още са в действие! В околността са издигнати модерни жилищни сгради, където нито един апартамент не струва под 40 млн. евро.     А който си направи домашно гнезденце точно в този район, обикновено притежава и яхта за около 20-50 милиона. Опитвам се да разбера кои са тези хора? Актьори, спортисти, мафиоти? Италиански шеф на екипаж на яхта се смее на въпросите ми: „Как кои?! Всички, които изреди, а още медийни магнати, собственици на рафинерии, на диамантени мини, на световни имотни компании, азиатци с огромни компании, араби, притежатели на модерни технологични производства – те постоянно се увеличават. Умните богаташи в наши дни са наследници на умни богаташи от миналото. Дори богатите мафиоти са наследили други богати мафиоти. Само тези с компютрите могат да са новаци, но и те вече създават наследници, които знаят как да управляват империите. Който си купи тук жилище за около 20, 30, 50 милиона, купува яхта и я оставя в това пристанище. Тя е неговото продължение!“. Дали защото нямам представа какво значи да притежаваш сума с минимум шест нули след първата цифра, все пак питам кому е нужно да поддържа и яхта, и екипаж, и да плаща страховити годишни пристанищни такси, ако разполага с великолепно жилище. „Хей – а ако иска забавление с любовница – къде да отиде този човек?“ – пита ме италианският моряк. Наивно отговарям: „Със самолет да отлети на Карибите на хотел?“. „С всичките десет?!“- „Какво десет?“. „Десет любовници! Кой мултимилионер се забавлява с една жена – нали за целта си има съпруга!“ Италианецът търпеливо попълва празнотите в моето невежество: „На тези яхти се качват най-красивите, най-скъпите, най-изисканите, най-прекрасните жени, които парите могат да купят. Ползват най-пречистения кокаин, техни гости са най-известните изпълнители в шоубизнеса и всичко е елегантно, чисто и отлично платено. За това служат милионите, когато богатите се забавляват“.     Стоя на кея, оглеждам се и осмислям чутото. Пред мен са лодки – по-малки, по-големи, по-ярки, лъскаво сиви, но лодки. А зад тях стои свят, който дори филмите трудно могат да покажат. Отдаваме се с италианеца на философски размишления за употребата на парите. „С налични пари можеш да си купуваш неща, всякакви неща, можеш да отидеш навсякъде по много пъти, да покажеш на всичките си познати, че имаш страшно много. А после? Ако забогатееш още повече, можеш да си купиш коли, произведения на изкуството, после можеш да започнеш да раздаваш пари, да си много голям, защото решаваш на кого да ги дадеш. Но когато накрая всичко на света ти е по джоба и вече не искаш да купуваш, защото няма смисъл, все трябва да правиш нещо, а то не може да е просто, то винаги е нещо най. И всеки избира своето най“. Усещам, че италианецът е събрал богати впечатления от много преживявания и е разбрал нещо важно за всеки човек: „Никой не може да притежава всичко и е хубаво да знаеш кога да спреш“.     Стоим на плаващия кей с моряка пред яхтата, на която работи. Тя е като средна по размер триетажна къща и питам: „И на тази яхта ли се случват такива неща? С десет любовници и чист кокаин?“. „Е, не очакваш, че точно това ще ти разкажа, нали. Но погледни ето там – и той посочва прилично по размер корабче – всяко акостиране означава седмица забавление от класа!“. Започвам да соча красивите яхти една по една и италианецът ми разказва онова, което знае, или заради мен си измисля. Категоричен е обаче, че всичко, що е красиво и дизайнерски изпълнено под слънцето – от обувки и очила, през автомобили, та до яхти – е дело на италианци. Когато обръщам поглед назад към издигнатите над пристанището сгради, те приличат на бетонна гора.     Мястото може да е скъпо и елитно, може да не се плащат данъци върху доходите, но прилича на джунгла от прозорци. Монако е град-държава с дължина от 2,2 км и ширина от 1700 до 350 метра. Издига се върху скала и най-евтиното жилище, което можете да си купите като пришълец, възлиза на 2,4 млн. евро – нещо като килер с баня и тоалетна, с гледка към стена на друга сграда. Извън сезона, всички строителни дейности са в разгара си и там, където някой е намерил парченце въздух, вече го запълва с нова сграда. Онези, което са стари и красиви и все още гледат към морето, само до няколко месеца ще бъдат запушени от нови високи здания. Навсякъде се въртят стрелките на кранове. По тротоарите не може да се мине, защото са заобиколени от строителни пана и хората крачат по улиците. А край тях кротко се плъзгат булити, ферарита, ламборджини, макларъни. Странно, но в цяло Монако не се среща ни един еко ентусиаст на тротинетка. Статистиката е съкрушителна: над 19 хил. души живеят на кв. км., което е значително по-малка средна площ за човек от тази, предвидена по стандартите на ЕС за живот на домашна котка.     В същото време около 35 на сто от населението са милионери. Това обяснява и защо въпреки строежите, по улиците не летят носени от вятъра боклуци. Местното население – хора, родени в града и с родители от града, са едва 8000. И много от тях запазват жителството си, но живеят в други части на Франция.     Безработицата в града е 2 процента или 760 човека. Най-вероятно дори не им се работи. В същото време БВП на жител е 153 хил. долара. За сравнение в Германия е 45 хил. долара, в Норвегия е 82 хиляди, а в България – 8000 долара. Поради своята относителна държавна и политическа независимост, човек остава неприятно изненадан, когато види, че преминавайки от Италия или от обикновена Франция на територията на Монако, изведнъж трябва да плаща за мобилен телефон, като да се намира в Китай. Затова хитринката е в купуване на местна SIM карта и така се говори свободно с целия свят, а и интернетът е включен. Всъщност с Монако се свиква лесно и бързо. Причината е, че се обхожда пеша неусетно и макар най-прекрасните места да са направени именно като за туристи, усещането за теснотия в раменете е навсякъде. Туризмът в града-държава е гарантиран. Посетителите са повече от 6 милиона на година, но онези, които отсядат в хотел са едва 330 хиляди, а общият брой на хотелските стаи е едва 2400 – по-малкоу отколкото в прочутия хотел на Лас Вегас – \"Беладжио\". Това е и мястото, където няма как да намерите Airbnb – няма толкова луд човек, който да си купи имот за няколко милиона и да го дава под наем на хора, като подбива цените на местните хотели. А няколко от големите луксозни хотели вече са изградени в морето – насипана е пръст и те са издигнати в открадната от водата територия.     В града работят 600 полицаи и уличната престъпност е нула. Всъщност няма нищо по-лесно от това човек да отседне в Ница или в Кан и за 30 минути да стига с влака до Монако, ако на всяка цена иска да се разхожда по стръмната улица, която се издига над пристанището и води към казиното. Билет за отиване и връщане е 12 евро. Всъщност „Бях в Монако“ звучи по-добре, отколкото самото преживяване в Монако. За обикновените хора не е скъпо, защото храната, заведенията, сувенирите са на цени като за туристи, а не за милиардери. Но след като разгледах местата, които са „уау“ и „уоу“, се оказа, че вървя основно по два широки булеварда и вече съм се научила да тичам – за по-бързо - по стръмни улици.     Извън сезона времето е променливо и изведнъж плисва дъжд. Нищо чудно, че толкова туристи ходят с брандирани местни чадъри – от слънчево, небето става черно за минути. По тротоара никнат ниски палми с широки плътни листа. Заставам под едно палмово листо и се забавлявам как водните струйки се стичат от двете ми страни, но моят био чадър върши отлична работа. Късно вечерта оглеждам светлините на претрупания град. Не изглежда разкошно, както се надявам, а хората просто са включили лампите си.     Многоетажните кооперации около казиното са ефектно осветени, а на първите им етажи греят магазините на световните дизайнери.     Заставам пред една от тях и гледам: полата върху манекена е направена с фантазия и вкус, за световно име в облеклата става дума! Но в тази пола е втъкнат пуловер, който без никакво усилие мога да намеря за около 10 лева на Женския пазар у нас. Сякаш тихата подигравка на дизайнерите е да отмъщават на клиентите с елементи от облеклото, които нямат допирна точка ни с мода, ни с качество, ни със стил. Разглеждам внимателно изложените продукти на големите марки.     Някои буквално крещят: „Това качество струва пари, ужасно много пари! Щом ме вземеш, всеки ще вижда, че можеш да си го позволиш!“, а редом с тях стоят смешни неща, които китайците безгрижно произвеждат за по 2 долара, после на повече от 100 процента печалба продават, а в Европа изведнъж стойността им набъбва стократно.Е – глупави ли са богатите или по-глупави са бедните, които мечтаят да притежават същото? Нещо разтърсващо и болезнено отрезвяващо се кипри зад тези витрини. И докато ме обзема вътрешната убеденост, че не липсата на пари е проблем, а удържането на здравия разум, заставам пред витрина, на която е изложено най-красивото кожено палто, което някога съм виждала. Гледаме се с палтото известно време и решавам, че то няма да ме ухапе, ако вляза в магазина. Търговецът се държи сърдечно, сякаш съм желан посетител, съблича манекена и ми го подава да го облека. Красотата му е неоспорима – направено от няколко вида кожи, то е като цветна картина. И е намалено на 50 процента – едва за 14 хил. евро мога да си го купя! Коментирам, че все пак ми е голямо, а и като тичам към метрото, сигурно ще се изпотя. Магазините на този производител са общо три във Франция. Продажбата на 80 палта годишно гарантира отличен приход и поддържане на марката – вече 60 години. Опитвам се да отгатна колко ли е надценката, след като магазинът в Монако е на около 30 метра от входа на казиното? Допирът със съвършенството на лукса всъщност плаши. Богатството не е безгрижие, а друг вид отговорност и трудности, които не подозираме; омраза и съперничество, които съсипват по-бързо от недоимъка; алчност, която замъглява здравия разум. И кое е по-ценно? Да застанеш с някой, който ти е скъп, пред витрина, чието съдържание е недостъпно, или да можеш да си позволиш всичко, докато човекът, с когото живееш, отплава с яхтата и с онези десет най-невероятни красавици, които парите могат да купят? След няколко дни в Монако, на брега на морето, под танцуващите облаци, между модерните конферентни зали и претъпкания град, завръщането в света на нормалните хора става с обикновен влак, който възстановява усещането за прост уют.      ", "date": "2020.01.15", "title": "Монако – богато, лъскаво, задръстено"}
{"url": "http://www.classa.bg/%D1%81%D0%B2%D1%8F%D1%82/item/405230-%D0%B3%D1%80%D0%B0%D0%B4%D1%8A%D1%82-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE", "text": "През 2021 Тойота започва изграждането на \"града на бъдещето\". Голяма част от него ще бъде под земята. Колите ще се движат без водачи, а домакинството ще се поеме от изкуствен интелект. Кой ще живее в него?  Фотогалерия:   Що е то \"град на бъдещето\"? \"Woven City\" - градът-лаборатория Мечтата на Акио Тойода Автомобили без водачи E-pallete: знаете ли какво е това? Архитектът на \"града на бъдещето\" Не е само Тойота Летящите коли вече са реалност", "date": "2020.01.15", "title": "\"Градът на бъдещето\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405231-%D0%BD%D0%B5%D0%BA%D0%BE%D0%BC%D0%BF%D0%B5%D1%82%D0%B5%D0%BD%D1%82%D0%BD%D0%BE%D1%81%D1%82-%D0%BA%D0%B0%D0%BA%D0%B2%D0%BE-%D0%BF%D0%B8%D1%88%D0%B0%D1%82-%D1%87%D1%83%D0%B6%D0%B4%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%B7%D0%B0-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%BF%D0%B5%D1%80%D0%BD%D0%B8%D0%BA", "text": "Неволите на перничани вече вълнуват и чуждестранните медии. Ето какво пишат три немскоезични издания за причините, довели до безпрецедентната криза в града.       \"Сутрин се мием с бутилирана вода, а като се прибера от работа, започвам да пера, да мия, да чистя. От 22 часа нататък нямам вода.\" Това разказва перничанка пред екип на германската обществено-правна медия АРД. Репортажът от Перник проследява развоя на водната криза в града и ни среща с потърпевши жители, които споделят неволите си, породени от безводието. При това не са само частните домакинства - засегнати са и лекарски кабинети, болницата и магазините, детските градини и училищата, домовете за възрастни хора. \"Не вярваме на институциите в България\" Некомпетентност и липса на координация между отговорните звена - това са основните причини за кризата с водата, смятат жителите на Перник. Към тях заместник-кметът на града Стефан Кръстев добавя и още една: недостатъчните инвестиции. Заради състоянието на водопреносната мрежа близо 80% от водата за битови нужди се губи по трасето. А водата, която достига до домовете на хората, изобщо даже не е безопасна. В града има ръст на кожните инфекции и стомашно-чревните проблеми. \"Не вярваме на институциите в България\", казват пред АРД жители на града.     Безпрецедентната ситуация в Перник отразяват и други немскоезични медии. Швейцарският \"Нойе Цюрхер Цайтунг\" например цитира прогнози, според които до 3-4 седмици водоснабдяването в Перник може да бъде преустановено изцяло. Изданието разказва за ареста на досегашния министър на околната среда Нено Димов и за обвиненията срещу него. Въпреки че редовно е бил информиран за драстично намаляващите нива на водата в язовир \"Студена\", Димов е разрешил вода от язовира да продължи да се използва за промишлени нужди, пише швейцарското издание и определя Нено Димов като близък до националистите политик, който оспорва климатичните промени. Нено Димов и \"зеленият екстремизъм\" Същия акцент поставя и \"Тагесцайтунг\". Германското издание припомня едно интервю с Димов от 2016 година, в което той се зарича да се бори срещу политическата коректност, левия мултикултурализъм и \"зелената еко-истерия\". От вестника напомнят и как  , че не вярва в климатичните промени. Въпреки това министерството, което той доскоро ръководеше, обяснява ситуацията в Перник именно с климата, припомня на свой ред \"Нойе Цюрхер Цайтунг\". Но няма как само това да е причината. Нито пък безводието може да се дължи на някакво драстично увеличение на потреблението в страната с най-бързо намаляващо население в света, пише още швейцарското издание. Схемата за   от Италия също не остава незабелязана: 9 000 тона, внесени от Италия в България, която \"е на опашката в ЕС по борба срещу корупцията\", пише \"Нойе Цюрхер Цайтунг\".", "date": "2020.01.15", "title": "\"Некомпетентност\": какво пишат чуждите медии за кризата в Перник"}
{"url": "http://www.classa.bg/%D1%81%D0%B2%D1%8F%D1%82/item/405232-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%8F%D1%82-%D0%BF%D0%B5%D1%82%D1%80%D0%BE%D0%BB%D0%B5%D0%BD-%D1%81%D0%BE%D1%80%D1%82", "text": "Засиленото търсене на тежки и сладки сортове суров петрол на фона на новите разпоредби за горивата при корабоплаването доведе до своеобразен търг, в който петролна доставка от Австралия се продаде за близо 100 щатски долара за барел, пише Цветана Параскова за Oilprice.  Това наддаване, според трейдърите,  превръща австралийския сорт в най-скъпия суров петрол в света. Според новите правила на Международната морска организация (ММО) за корабоплаването, влезнали в сила на 1 януари 2020 г., трябва да се използват само горива с максимално съдържание на сяра от 0,5%, освен ако посочените кораби не са с инсталирали така наречените скрубери - системи, които отстраняват сярата от отработени газове. След въвеждането на новите регулации търсенето на тежки и сладки сортове суров петрол се задържа високо, тъй като те са най-подходящи за преработка на с ниско съдържание на сяра.     През този месец австралийската компания Santos е  продала товар от 550 000 барела от сорта Пиренеи с доставка през март с премия от над 30 щатски долара над цената на Брент, съобщиха за Ройтерс търговски източници. Пиренеи има едва 0,19 процента съдържание на сяра, според най-новите анализи на Platts. Като се има предвид, че сорт Брент е около 65 долара за барел, премията над 30 долара над Dated Brent означава, че товарът е продаден за близо 100 долара за барел.  „Тежките сладки суровини като тези от нашите полета „Ван Гог“ и „Пиренеи“ са много подходящи за получаване на гориво, което да отговаря на новите екологични изисквания и в момента са силно търсени“, заяви говорител на Santos в имейл до Bloomberg. \"Това е може би най-скъпата суровина в света\", заяви трейдър от Сингапур пред S&P Global Platts, коментирайки продажбата на товара. Въпреки че австралийските петролни класове носят сериозна печалба след въвеждането на новите правила в корабоплаването, най-голямата световна петролна компания, Saudi Aramco, не променя своите оферти за петрол, с което да задоволи търсенето на класове с по-ниско съдържание на сяра, добавят от S&P Global Platts.    ", "date": "2020.01.15", "title": "Най-скъпият петролен сорт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405233-%D0%B4%D0%B8%D1%81%D1%82%D1%80%D0%B8%D0%B1%D1%83%D1%82%D0%BE%D1%80%D0%B8-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B1%D0%B5%D0%B7-%D0%BF%D1%80%D0%B0%D0%B2%D0%BE-%D0%B4%D0%B0-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0%D1%82-%D0%B0%D0%BF%D1%82%D0%B5%D0%BA%D0%B8", "text": "Държавата прави стъпки към ограничаване на вертикалната интеграция на пазара на лекарства.  Търговците на едро с лекарства да нямат право да притежават аптеки  - това е записано в проекта за промени на Закон за лекарствените продукти в хуманната медицина, който е внесен за обсъждане в Народното събрание. Забраната един и същи търговец да притежава едновременно разрешение за търговия на дребно и разрешение за търговия на едро с лекарствени продукти е с цел осигуряване на възможности за конкуренция между участниците на пазара в тези области, се посочва в мотивите към законопроекта. Идеята за ограничаване на вертикалната интеграция на пазара на лекарства не е нова, но разделя фармацевтичния бранш от години.     До влизането в сила на този закон лицата, които притежават едновременно разрешение за търговия на едро и на дребно с лекарства, трябва до 6 месеца да изберат кое от двете ще извършват. Ако това не стане в дадения срок, Изпълнителната агенция по лекарствата отнема по-късно издаденото разрешение. Когато втората по вид дейност е търговия на дребно с лекарства, се отнема разрешението за всички аптеки, предвиждат поправките. С промените се предлага и въвеждането на  Национална аптечна карта . Идеята е да ограничи разкриването на нови аптеки в големите градове и да обезпечи с медикаменти малките населени места, в които няма аптеки.     Предвижда се в създаването на картата да участват областни комисии и национална комисия, която включва министъра на здравеопазването, управителя на Здравната каса, пациентски организации и други. Аптеките могат да откриват филиали в отдалечени места, като не е регламентиран горен праг за техния брой.  Когато въз основа на Националната аптечна карта се установи недостиг от аптеки и дейности, които те извършват, ще се прилагат мерки за стимулиране на осигуряването на лекарствени продукти, като в такива населена места ще могат да осъществяват дейност на втори или следващ адрес аптеки, получили разрешение за търговия на дребно с лекарствени продукти. Националната аптечна карта трябва да се приеме в срок до една година от влизането в сила на този закон, се посочва в законопроекта.  Предвиждат се и  санкции за участниците във веригата на лекарствоснабдяването . Конкретизирани са глобите, които ще се налагат на аптеките, ако не се включат в системата за верификация на лекарствата. След обнародването им в Държавен вестник, ИАЛ вече ще може да ги прилага. Разширяват се и възможностите за лечение на пациентите чрез регламентиране на прилагането на лекарствени продукти извън определените им показания при липса на друга алтернатива за лечение. Това ще се осъществява само по изключение, под контрола на лекар, който ще носи цялата отговорност за лечението, пише в законопроекта. Проектът за изменение в Закона за лекарствените продукти в хуманната медицина определя и как да се уреди въпросът с ценообразуването и плащането на лекарства от Здравната каса, което досега години наред се регламентираше само в наредби. Процедурите по регулиране и регистриране на цените на лекарствените продукти и включване на лекарствени продукти в Позитивния лекарствен списък се разписват на ниво закон, тъй като в момента уредбата е в подзаконов нормативен акт, пише в мотивите на вносителя. По този начин се спомага за разрешаването на дългогодишния проблем с нерегламентираните плащания на пациентите за оказваната им медицинска помощ в рамките на задължителното здравно осигуряване и свързаните с нея допълнителни услуги, които те ползват срещу заплащане, аргументират се вносителите на промените. Предлага се  да отпадне пълната забрана НЗОК да сключва договори с нови болници и за нови дейности . Занапред забраната няма да се прилага при нововъзникнали обстоятелства и установена недостатъчност от съответната болнична медицинска помощ на територията на областта към момента на подаване на заявлението за сключване на договора, установена въз основа на оценка на потребностите съгласно Националната здравна карта. Преценката за недостатъчност от съответната болнична медицинска помощ ще се прави от Изпълнителна агенция „Медицински надзор“. Агенцията ще може да извършва и проверки в аптеките - за съответствието на лекарствата, които са предписани на пациентите, с видовете и количествата, които са отпуснати от аптеката, когато тези лекарствени продукти се заплащат с публични средства. Предлагат се промени и в Закона за здравното осигуряване, където се регламентира, че   болниците нямат право да искат доплащане на здравноосигурените граждани за дейности, покривани от НЗОК . Урежда се правото на задължително здравноосигурените лица по време на болничния си престой по своя инициатива да получават срещу заплащане конкретни допълнително поискани услуги. Предвижда се дейностите, включени в тези услуги, и редът за получаването им да бъдат определяни с наредба на министъра на здравеопазването.  Допуска се изключение от забраната за заплащане от НЗОК на болнична помощ, извършена от лекар, който не е посочен в договора между НЗОК и изпълнител като специалист на основен трудов договор. Заплащане се допуска, когато този специалист е хабилитирано лице от списък, утвърден от Надзорния съвет на НЗОК.    ", "date": "2020.01.15", "title": "Дистрибутори на лекарства без право да притежават аптеки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405234-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%81%D1%82%D0%B0%D0%B2%D0%B0-%D0%BD%D0%B0-%D0%BF%D1%80%D0%B5%D0%B4%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%BC%D1%8F%D1%81%D1%82%D0%BE-%D0%BF%D0%BE-%D0%B1%D0%BE%D0%BB%D0%BD%D0%B8%D1%87%D0%B5%D0%BD-%D0%BF%D1%80%D0%B5%D1%81%D1%82%D0%BE%D0%B9-%D0%B2-%D0%B5%D1%81", "text": "Въпреки че броят хоспитализации в България е много висок и расте всяка година, страната ни се задържа на предпоследно място сред държавите от Европейския съюз по брой дни болничен престой. Това показват данни на Евростат за 2017 г., публикувани днес. България е сред държавите в ЕС с най-нисък среден престой на хоспитализирани пациенти в болница. Средната продължителност на престоя в лечебно заведение у нас през 2017 г. (последната година, за която са налични данни) е 5,3 дни, сочи статистиката. Показателят беше същият и през 2016 г. Сред държавите членки на ЕС средната продължителност на престой в болница варира от 4,5 дни в Холандия (данни за 2016 г., изключват всички болници за дългосрочен престой) и 5,5 дни в Дания до 9,1 дни във Франция, 9,6 дни в Чехия и 9,8 дни в Унгария.     Сред страните, които не са членки на евросъюза, наличните данни показват ниска средна продължителност на престоя в болница за Турция (4,2 дни, данни за 2016 г.) и висока средна стойност за Сърбия - 9,7 дни. Средната продължителност на болничния престой намалява в повечето държави членки на ЕС за периода 2012 - 2017 г., вижда се от европейската статистика. Тенденцията на намаление на времето, прекарано от пациентите в болничните заведения, е видна в близо половината от държавите членки на ЕС. Най-големият спад е бил във Финландия, където спадът е от 10,6 дни на 7,8 дни между 2013 и 2017 г. Други 11 държави членки са регистрирали увеличение в дните болничен престой за този период. Най-голямо е увеличението във Франция (от 5,7 дни до 9,1 дни). Без промяна при показателя са три държави членки - Полша, Румъния и Швеция. Въпреки че за посочения петгодишен период жените в болница са били повече, средният период на престой за мъжете е по-дълъг в повечето държави членки. Изключение правят Малта, Унгария и Белгия, където жените отбелязват по-дълъг болничен престой. В Германия и Австрия средната продължителност на престоя на пациентите от двата пола е еднаква.", "date": "2020.01.15", "title": "България остава на предпоследно място по болничен престой в ЕС"}
{"url": "http://www.classa.bg/%D1%81%D0%B2%D1%8F%D1%82/item/405235-%D0%B5%D1%81-%D1%89%D0%B5-%D0%BE%D1%82%D0%B4%D0%B5%D0%BB%D0%B8-1-%D1%82%D1%80%D0%B8%D0%BB%D0%B8%D0%BE%D0%BD-%D0%B5%D0%B2%D1%80%D0%BE-%D0%B7%D0%B0-%D0%B7%D0%B5%D0%BB%D0%B5%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-%D0%B4%D0%BE-2030-%D0%B3", "text": "ЕС ще отдели една четвърт от бюджета си за борба с климатичните промени . За целта ще бъде създадена схема за пренасочване на 1 трилион евро за инвестиции, които да направят икономиката по-екологична в следващите десет години. Това стана ясно по време на пресконференция в Европейския парламент на Хърватското председателство с участието на председателя на ЕП  Давид Сасоли  и председателя на ЕК  Урсула фон дер Лайен .     Европейският инвестиционен план, който ще бъде представен по-късно днес, ще бъде финансиран от бюджета на ЕС и частния сектор. Той е част от  Зелената сделка , предложена от Европейската ковмисия, като целта е Европа да бъде първият  неутрален към въглерода континент . Планът ще включва механизъм , предназначен да помогне на  регионите, които са най-засегнати от прехода към по-чисти индустрии , въпреки че всички държави членки на ЕС ще имат право на субсидии. В този смисъл България е сериозно засегната, тъй като сме сред държавите с най-голям  дял на въглища в енергетиката си. Повече детайли ще станата ясни по-късно днес по време на разискванията в ЕП. Утре предстои да бъде гласувана резолюция по въпроса. По-конкретно изпълнителните заместник-председатели на Комисията Франс Тимерманс и Валдис Домбровскис ще представят многоочакваните законодателни предложения относно плана за устойчива инвестиция и справедливия преходен фонд. Очаква се членовете на ЕП да подчертаят, че необходимите финансови ресурси трябва да бъдат отпуснати за амбициозна европейска „зелена сделка“ и тя трябва да бъде социално балансирана. В сряда членовете на ЕП ще гласуват резолюция, очертаваща възгледите на ЕП за европейската Зелена сделка, като приключи дебатът, проведен през декември. Това има пряка връзка с предстоящите тежки  дебати по Многогодишната финансова рамка , тъй като в нея се определят и вноските, които всяка страна ще прави в общия бюджет на ЕС за следващите седем години. Повишение ще има за всички страни, а една от най-засегнатите ще бъде именно България , защото според одобрени към момента план за отчисляването на до 20% от националните приходи на всяка страна по европейската схема за търговия с емисии към европейския бюджет, то на България ще бъдат отчислявани 13%. Това е и една от мерките, с които да се компенсира излизането на Великобритания от европейското семейство. За да се финализира сделката обаче ще отнеме още много време, тъй като не е постигнато пълно съгласие. Темата коментира българският евродепутат  Радан Кънев . „Българската държава и бизнес трябва да решат заедно какви  проекти ще предложат на ЕК на бъдещите фондове , за да могат да бъдат от полза на хората с нови работни места, по-високи заплати и по-добри енергийни решения. Централите ни да бъдат готови да работят на газ поне като междинно решение. Нещо повече – трябва да се развие целият център на енергийна инфраструктура като център на ВЕИ производствата в България. Това са големите стъпки, към които Европа върви и финансиране, както и частният сектор с радост финансира, когато има адекватни проекти. Нищо такова не се случва в България и никой не предлага проекти за финансиране, а после да се оплакваме, че няма пари“, каза Кънев пред журналисти. Той уточни, че все още е твърде рано да се коментират конкретните аспекти на Зелената сделка. По думите му  документите на Европейската комисия и на парламента са по-скоро декоративни  и залагат общата рамка на пакта.  Според  евродепутата от БСП Петър Витанов  България не е готова за трансформация на новата икономика чрез трансформация на своите енергоизточници. По думите му, ако се стигне до трансформация на енергоизточниците ни, това ще засегне много региони със стоманодобив, машиностроене, химическа и текстилна промишленост. „Ние трябва да имаме готовност с проекти, защото Европа дава пари за тази трансформация, но нямаме готовност да се възползваме от тях“, каза Витанов пред журналисти в ЕП в Страсбург. Той изтъкна, че най-големият риск би бил, ако страната ни загуби и малкото си конкурентоспособни отрасли, които има. \"Социалното измерение на Зеления пакт е никой да не бъде оставен под чертата\", категоричен е евродепутатът. Investor.bg  припомня, че европейската Зелена сделка беше обявена на 11 декември. Тя определя климатичните цели до 2050 г., за да може Европа да се превърне в първия континент, постигнал въглероден неутралитет. Това е целта в дългосрочен план и все още няма силата на закон, но преразглежда всички инструменти на Европейския съюз (ЕС) и включва 50 конкретни политически инициативи.  Към момента се водят ожесточени дебати кой ще плати най-много, откъде ще дойдат средствата и съответно – кой ще вземе най-голямото парче от пая. Засега Германия, Холандия, Австрия, Швеция и Дания се очертават като най-солидните нетни платци, а регионът на Централна и Източна Европа, както и Гърция и Италия, ще получат сериозна част от средствата. Тепърва се очаква  през лятото на тази година ЕК да разкрие и подробен план за ускоряване на процеса на намаляване на емисиите на парникови газове  от предварително договорените 40% до 50-55% за 2030 г. (в сравнение с нивата от 1990 г.). Влиятелната Федерация на германските индустрии вече предупреди, че новите цели за емисиите могат да \"обезпокоят\" бизнеса и потребителите. До момента самата ЕК не е в състояние да уточни допълнителните финансови нужди. Но тя обеща 100 млрд. евро от „Фонда за справедлив преход“ за прилагане на Зелената сделка, като по този начин Брюксел се надява да преодолее възраженията на Полша, както и на други страни от Централна и Източна Европа. Според някои  оценки за постигане на съществуващите цели в областта на климата и енергетиката ЕС се нуждае от до 260 млрд. евро допълнителни годишни инвестиции , които все още не са мобилизирани. Председателят на ЕК Урсула фон дер Лайен също предложи чрез „Инвестиционния план за устойчива Европа“ на Европейската инвестиционна банка (ЕИБ) да се отключат 1 трлн. евро частни и публични „зелени“ инвестиции до 2030 г. Настоящият бюджет на ЕС за 2019 г. обаче възлиза на едва 166 млрд. евро, от които 39% са приписани на „устойчив растеж и природни ресурси“, но включва огромни субсидии за селското стопанство. Новият бюджет на ЕС за 2021-2027 г. досега изисква национален принос от 1,07% от брутния национален доход (БНД) на всяка държава членка, вместо първоначално предложените 1,11%. Освен това  несигурността около Brexit ще намали годишното финансиране на ЕС с над 12 млрд. евро . Остава да видим как тези международни последствия ще повлияят на преговорите, както и решенията относно източниците и инструментите на финансиране.  За одобрението на Зелената сделка на ЕС е необходимо Фондът на ЕИБ да бъде свързан с политиката на кредитиране на други банки , което ще увеличи размера на съфинансиране, достъпно за определени държави членки, от 50% на 75 на сто. Десет страни в блока – България, Хърватия, Чехия, Естония, Унгария, Латвия, Литва, Полша, Румъния и Словакия, които участват в европейската схема за търговия с емисии на въглероден диоксид и отговарят на изискванията на Фонда за модернизация, също ще се възползват от по-високо ниво на съфинансиране. Това обаче е проблем, тъй като според изчисления на консултантската компания McKinsey само Полша се нуждае от инвестиции в своите активи за производство на електроенергия в размер на 150 млрд. евро до 2050 г. Според ЕК  са необходими инвестиции в размер на 180-290 млрд. евро годишно до 2050 г. , за да се постигне целта от ограничаване на покачването на глобалната температура до 1,5 градуса по Целзий. Простата сметка показва, че определените 100 млрд. евро от Фонда изобщо няма да бъдат достатъчни. В момента около 50 региона в 18 страни от ЕС ще отговарят на условията за финансова подкрепа, след като обхватът на Фонда нарасна отвъд въглищата.     ", "date": "2020.01.15", "title": "ЕС ще отдели 1 трилион евро за Зелената сделка до 2030 г."}
{"url": "http://www.classa.bg/%D1%81%D0%B2%D1%8F%D1%82/item/405236-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BD%D0%B5-%D1%80%D0%B0%D0%B7%D1%80%D0%B5%D1%88%D0%B8-%D0%BD%D0%B0-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D0%B4%D0%B0-%D0%BF%D1%80%D0%BE%D0%B2%D0%B5%D0%B4%D0%B5-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82", "text": "Британският премиер Борис Джонсън заявил в писмен вид на шотланския първи министър Никола Стърджън, че отхвърля официално искането ѝ за прехвърляне на правомощия, необходими за провеждане на втори референдум за независимостта на Шотландия, съобщава The Guardian.  Стърджън незабавно окачестви позицията на премиера като „неустойчива“. „Уестминстърският съюз не може да бъде поддържан без съгласие. Демокрацията ще надделее. Единственият въпрос е колко време ще отнеме торите и останалата част от Уестминстър да приемат тази неизбежност. \", посочи шотландският първи министър. Лидерът на Шотландската национална партия писа на Джонсън на 19 декември, за да поиска правомощията да бъде проведен законно друг референдум съгласно законодателството на Шотландия, като в същото време призовава шотландския парламент да получи постоянни правомощия за провеждане на последващи референдуми за независимост. Когато Стърджън потвърди, че е помолила писмено Джонсън за тези правомощия, тя сподели, че „напълно очаква първоначално да получи „не“ от Уестминстър“. От своя страна Джонсън заяви във вторник, че \"внимателно е разгледал и отбелязал\" аргументите на Стърджън, но добави, че \"друг референдум за независимост ще удължи политическата стагнация, с която Шотландия се сблъсква през последното десетилетие”.     Британският премиер заяви категорично, че „не може да се съгласи на всяко искане за прехвърляне на властта, което би довело до допълнителни референдуми за независимост“. По неговите думи Стърджън преди това е обещала, че референдумът през 2014 г., на който шотландските избиратели отхвърлят независимостта с 55% срещу 45%, ще бъде вот \"веднъж на поколение\". В отговор на писмото на Джонсън, Стърджън обвини торите, че са \"ужасени от Шотландия, че има право да избира собственото си бъдеще\". „Въпреки че днешният отговор не е изненадващ - наистина го очаквахме - той няма да издържи. Не е политически устойчиво за нито едно правителство на Уестминстър да застане на пътя на правото на Шотландия да реши бъдещето си и да се стреми да блокира ясния демократичен мандат за референдум за независимост “, подчерта първият министър на Шотландия.    ", "date": "2020.01.15", "title": "Борис Джонсън не разреши на Шотландия да проведе референдум за независимост"}
{"url": "http://www.classa.bg/%D1%81%D0%B2%D1%8F%D1%82/item/405237-%D1%86%D0%B5%D0%BB%D0%B8%D0%B1%D0%B0%D1%82%D1%8A%D1%82-%D0%B8%D0%BB%D0%B8-%D0%BD%D0%B5-%D0%BA%D0%B0%D0%B7%D1%83%D1%81%D1%8A%D1%82,-%D0%BA%D0%BE%D0%B9%D1%82%D0%BE-%D0%B8%D0%BC%D0%B0-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB-%D0%B4%D0%B0-%D1%81%D0%BA%D0%B0%D1%80%D0%B0-%D0%B4%D0%B2%D0%B0%D0%BC%D0%B0%D1%82%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%BF%D0%B0%D0%BF%D0%B8", "text": "При оттеглянето си от папския престол Бенедикт XVI се закле \"да остане далеч от очите на света\". И до много скоро той спазваше клетвата си с почти фанатична отдаденост, но сега заявява, че просто не може, а и не трябва да мълчи повече. Темата, която кара Бенедикт да наруши обещанието си, е крайно деликатна и предизвиква сериозни спорове в Католическата църква. Въпросът е да се запази ли целибатът - пълното сексуално въздържание и отказ от брака за католическите свещеници. Тази щекотлива дилема отново е на дневен ред и дори има потенциала да сблъска двамата последни папи - настоящият папа Франциск, който е популярен с по-либералните си възгледи, и по-консервативния Бенедикт XVI.     В своя нова книга, която пише заедно с кардинал Робърт Сара, Бенедикт посочва, че вековната традиция на целибата трябва да остане непроменена и че тя има \"огромно значение\", защото позволява на свещениците да се фокусират единствено над вярата си. Като продължение на тази мисъл бившият папа пише още, че му се струва \"невъзможно да осъзнаваш с пълната им сила и брака, и духовенството едновременно\". Самият факт, че Бенедикт XVI нарушава по точно този начин и на точно тази тема мълчанието си и пълното си оттегляне от обществения живот, е достатъчно забележителен. Да, той живее зад стените на Ватикана, но предпочита да води по-скоро отшелническо съществуване и досега не е влизал в пряк спор с настоящия и далеч по-прогресивен папа Франциск. Какви промени всъщност предлага настоящият глава на Римокатолическата църква? През октомври м.г. католически свещеници от целия свят се събират във Ватикана за така наречения Синод за Амазония, на който са обсъдени въпроси като предоставяне повече права на жените в рамките на Католическата църква, а сред основните теми се оказва и ръкополагането на женени мъже за свещеници. В края на дискусиите, прераснали в триседмични разгорещени спорове, става ясно, че има предложение по-възрастни, женени мъже от далечните части на Амазония да имат право да бъдат ръкополагани за свещеници. Южноамериканските духовници предлагат тази радикална стъпка заради недостига на достатъчно неженени мъже, които желаят да бъдат приети в лоното на църквата. В това число влизат Гвинея, Еквадор, Колумбия, Бразилия, Боливия, Перу, Венецуела и други страни. \"За\" тази стъпка гласуват 128 духовници, 41 са против. Папа Франциск от своя страна трябва да обмисли предложението и да вземе окончателно решение в рамките на няколко месеца след синода. Той трябва да има предвид и че християнската вяра вече прави изключения по този въпрос - в Англиканската и Източноправославната църква целибатът далеч не е толкова строг. Що се отнася до Католическата църква обаче, подобна радикална промяна не би била толкова лесна. Целибатът там е въведен преди повече от 900 години, като преди това свещеническият отказ от брак е бил по-скоро рядкост. Библията не изисква изрично духовниците да не са женени все пак. С течение на времето пълното сексуално въздържание и безбрачие стават неразделна част от католическото духовничество. То помага на свещениците да се отдадат изцяло на вярата си и да не отклоняват вниманието си със земни и банални дела като брака (въпреки че той е сред църковните тайнства). Някои критици смятат, че да се позволи на омъжени мъже в Амазония да стават свещеници е първата стъпка към пълното отпадане на целибата за католическите духовници. И смятат, че подобно нещо не бива да бъде допускано. Ето защо 92-годишният Йозиф Рацингер, по-известен като папа Бенедикт XVI, заради този казус наруши обещанието си да пази мълчание. Всичко показва, че и настоящият папа - Франциск - също се колебае какво решение да вземе. \"Си Ен Ен\" цитират думите му, че той не е съгласен за пълно премахване на въздържанието от брак. По време на полет от Панама до Рим през януари 2019 г. той казва пред журналистите, че вярва в целибата, но все пак темата не е еднозначна. Освен това Франциск е чуван и да цитира думите на папа Павел VI, който заявява, че предпочита да жертва живота си пред това да жертва целибата. Така че най-вероятно не се задава такава колосална промяна в порядките в Римокатолическата църква.     Мнозина обаче смятат, че тази дръзка стъпка в XXI век е наложителна. Освен вече цитирания факт, че в Библията никъде не се говори за целибат, те посочват, че брачният обет по никакъв начин не би трябвало да влияе негативно на вярата в Бога, а напротив - би трябвало да я засилва в рамките на свещен съюз, признат от църквата. Подобна теза допълнително се засилва от книги като \"Светата кръв и свещеният Граал\", в които смело се предполага, че самият Иисус е бил женен. Част от противниците на целибата виждат в премахването му и шанс за справяне с проблема с католическите свещеници педофили - явление, за което бившият папа Бенедикт XVI обвини сексуалната революция през 60-те години на миналия век. Засега обаче най-вероятно папа Франциск ще вземе решение в унисон с мъдростта на Йезуитския орден, на който е и член. Предполага се, че той ще позволи женени мъже да стават свещеници, в регионите, в които има остра нужда от католически духовници, но няма да предприеме далеч по-противоречивата стъпка да премахне изцяло целибата.", "date": "2020.01.15", "title": "Целибатът или не - казусът, който има потенциал да скара двамата последни папи"}
{"url": "http://www.classa.bg/%D1%81%D0%B2%D1%8F%D1%82/item/405238-%D0%BD%D0%BE%D0%B2%D0%B8%D1%8F%D1%82-%D0%B0%D0%BD%D1%82%D0%B8%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B8%D0%B7%D1%8A%D0%BC", "text": "Антиамериканизмът в голяма част от света е станал по-разпространен, откакто Доналд Тръмп стана президент на САЩ. Скорошно изследване показва, че рейтингите на Тръмп в други държави са сходни с тези на Джордж Буш-младши към края на втория му мандат и значително по-ниски от тези на Барак Обама. И както по времето на Буш, ниската популярност на американския президент води до спад и в цялостното мнение на хората по света за Щатите. През 2007-а изследователският център Pew провежда проучване в седем европейски държави: Франция, Германия, Италия, Полша, Испания, Швеция и Великобритания. Средният процент на хората, които казват, че нямат доверие на Буш да постъпи правилно що се отнася до световните проблеми, е бил 21 процента. В проучването през 2019 г. толкова са и подкрепящите Тръмп. За сравнение, през 2016 г. Барак Обама получава одобрението на средно 79 процента от анкетираните. По време на ерата на Тръмп спадът не е ограничен само до Европа. В друго изследване, проведено в общо 24 държави, средно 74% са подкрепяли политиките на Обама. Едва 31% казват същото за Тръмп през 2019 г. За същия период позитивното мнение за САЩ също е намаляло от средно 64% на 53%. Притесненията, които водят до по-негативни нагласи по света спрямо САЩ, днес са различни от онези по времето на Буш-младши. Тогава на САЩ се гледаше като на суперсила, която не може да бъде контролирана, която преследва своите интереси и е не е ограничена от международните норми и институции, за чието изграждане е изиграла основна роля. В ерата на Тръмп критиците са по-малко притеснени от мощта на САЩ. Техните тревоги вече са свързани с оттеглянето на Щатите както от позицията на глобален лидер, така и от либералната демокрация. Разтърсени от ефектите на финансовата криза от 2007-2008 г., изтощени от войните в Ирак и Афганистан, и предизвикани от “възхода на останалите”, на Съединените щати сега се гледа като на залязващ някогашен хегемон, който не се интересува от глобалните предизвикателства и който е застрашен от това да бъде засенчен от Китай. В ера на тревоги около показващия слабости либерален световен ред, част от останалия свят може би очаква от Щатите по-голяма ангажираност и лидерско участие - вместо това обаче става свидетел на това как страната се затваря все повече в себе си. Отидоха си дните, в които критиците хулеха Щатите за това, че се опитва да се държи като световна полиция. Сега те се тревожат от идеята за една незаинтересована суперсила, която мисли “първо за Америка”. Либералния Левиатан? От Втората световна война насам гледищата за САЩ - както позитивните, така и негативните - се оформяха от схващането за силата на Щатите и начините, по които тя се използва. През 1947 г. британският учен и политик Харолд Ласки отбелязва, че САЩ “покриват света като колос; нито Рим в пика на мощта си, нито Великобритания в периода на икономически превъзходство са се радвали на влияние така директно, така абсолютно и така широко разпространено”. В десетилетията след това Щатите използваха това влияние - най-вече огромната си военна мощ - по различни начини, като така предизвикаха много различни реакции от политици и граждани в останалата част от света. Глобалната съпротива срещу американската сила обикновено идваше в моменти, в които изглеждаше, че САЩ планира да използва военната си мощ по света без да се ограничава. Например както войната във Виетнам, така и разполагането на ракети със среден обхват в Германия по времето на Роналд Рейгън доведоха до значителна опозиция. По-наскоро, инвазията в Ирак предизвика сериозен отпор по света в момента, в който външната политика на САЩ изглеждаше да отразява вярването във Вашингтон, че Щатите могат да правят каквото си решат и да пренебрегнат притесненията дори на най-близките си съюзници. Така до 2007 г. имиджът на САЩ беше сериозно опетнен на много места по света. Ако се сравнят данните от изследвания на общественото мнение през тази година с такива от 2002 г. - годината преди нахлуването в Ирак - се оказва, че позитивните нагласи към Щатите са спаднали в 26 от общо 33 държави. Нарастват в едва 5, остават на същото ниво в две. През 2004 г. широко разпространено е мнението, че войната срещу тероризма е само прикритие за кампания срещу недобронамерени мюсюлмански правителства и групи. Мнозинството хора в страни, в които населението е най-вече мюсюлманско, казват, че Щатите един ден могат да са военна заплаха за тяхната държава. По времето на президентството на Обама нападенията с дронове срещу терористични организации и лидери също се сблъскаха с широко недоволство, макар мнозина да бяха доволни от действията на САЩ срещу “Ислямска държава”. Поваленият колос Проучванията показват, че САЩ вече не е колосът, извисяващ се над целия свят. Китай и други надигащи се сили все повече предизвикват лидерството на Щатите в различни области - промяна, която се забелязва както от обикновените граждани, така и от политици и анализатори. В изследване на Pew от 2018-а в 25 държави средно 70 процента от интервюираните вярват, че Китай играе по-важна роля в света в сравнение с отпреди 10 години. Едва 31% са на подобно мнение за САЩ.     Друго изследване, но от 2015-а, посочва, че средно 48 процента от интервюираните хора от 40 държави са на мнение, че Китай някой ден ще замени - ако вече не е заменила САЩ като водеща суперсила. В съзнанията на мнозина хиперсилата се е превърнала в залязваща сила. През първите три години от президентството на Тръмп спадът в одобрението на лидерството на САЩ е придружен от чувството, че ангажираността на Щатите към света намалява. Много хора вярват, че стават свидетели на това как ръководените от Тръмп Щати се оттеглят от активната си роля в световните проблеми - и това не им харесва. В годините след Втората световна война обществото е на мнение, че САЩ упражняват своята сила по сравнително добронамерени начини, които помагат да се положат основите на либералния ред. Сега мнозина виждат Щатите като носители на част от вината за разклащането на същия този международен ред. Сериозна е опозицията срещу политиките на Тръмп относно митата, климата, имиграцията и Иран. Във всяка от тези области изглежда, че Щатите се оттеглят от международни ангажименти и издигат бариери между себе си и останалия свят. А за европейците е най-обичайно да мислят, че Вашингтон помага все по-малко за решението на глобалните проблеми. Упадъкът на демокрацията Друг основен двигател на антиамериканизма днес има по-малко общо с геополитиката или външната политика, и повече с безпокойството, което прониква в демократичните общества насред глобална “демократична рецесия”, както я обяснява политологът Лари Даймънд. Роберто Стефан Фоа и Яша Мунк изследват как се е променило общественото мнение и откриват намаляваща подкрепа за демокрацията и растяща подкрепа за недемократични форми на управление в няколко предполагаемо “консолидирани” демокрации. Либералната демокрация преживява криза на доверието, както показват скорошни данни на Pew. Стават все повече хората, които са склонни да приемат и други форми на управление - като власт на експертите, власт на силен лидер, който да не се съобразява с парламент и съдилища, и дори власт на военните. Демокрацията е популярна идея, но степента, в която хората са отдадени на демократичните права и институции, често може да е разочароваща. Нещо повече, има нарастващи притеснения за това доколко САЩ може да служи като модел за либерална демокрация. Намалява убеждението, че правителството на САЩ уважава личната свобода. Спадът започва още по времето на Обама и разкритията за подслушванията, дело на американската Агенция за национална сигурност (NSA), но продължава и при управлението на Тръмп. Усеща се най-сериозно в Европа. През 2013 г. 81% от германците казват, че САЩ уважават личната свобода. През 2019 г. на това мнение са едва 35% от попитаните. Сложната суперсила Без значение дали става дума за промяната в баланса на силите, предизвикателствата на мултилатерализма, затварянето на граници или намаляващото доверие в демокрацията, ученици и граждани очевидно са съгласни, че основните елементи на либералния свят са застрашени. И виждат във Вашингтон лидер, който е по-малко посветен от предшествениците си на укрепването и поддържането на този ред. В същото време си струва да запомним, че имиджът на Щатите и преди се е подобрявал. Очевидно, че хората не са се отказали напълно от Щатите. За това отново говорят изследванията на общественото мнение - такова от 2018-а в 25 държави показва, че средно 63 процента предпочитат да живеят в свят, в който САЩ е първа суперсила (19 процента са за Китай). Хората осъзнават, че света се променя, но някои все още искат Щатите да имат важна роля в него и търсят лидерство от все по-сложната сила, която помогна за изграждането на сегашния световен ред.  ", "date": "2020.01.15", "title": "Новият антиамериканизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405239-%D0%B7%D0%B0-%D0%BA%D0%BE%D0%B6%D0%B0%D1%82%D0%B0-%D0%BD%D0%B0-%D0%B5%D0%B4%D0%B8%D0%BD-%D1%83%D0%B1%D0%B8%D0%B5%D1%86-%D0%BF%D0%BE%D0%B2%D0%B5%D1%87%D0%B5-%D0%B8%D0%BB%D0%B8-%D0%BF%D0%BE-%D0%BC%D0%B0%D0%BB%D0%BA%D0%BE", "text": "Виктория от Русе, малката Кристин от Сотиря, сега и Андреа от Галиче - все имена, с които мрачната статистика с невинни жертви в страната набъбва зловещо. Списъкът тихо, но неумолимо нараства, а общото между всички тези случаи е профилът на извършителите. По думите на вътрешния министър Младен Маринов, тези убийства са извършени \"от подбуди, които по-скоро са присъщи за животни, а не за хора\". Той допълва и че това е \"много ниско ниво на човешките потребности. \"Къде са сега НПО-тата измекяри да го номинират за Човек на годината?!\", питат едни. \"На 17 години тази пасмина вече има по 2-3 деца...\", продължава разсъжденията втори, а трети обобщава, че \"проблемът с ромите е нерешим, докато съществува Европейският съюз\" (коментарите са от произволно избран интернет форум). И това са само по-деликатните мнения. Огромна част от останалите е срамно да бъдат прочетени, камо ли цитирани. На пръв поглед всичко е ясно - убиецът е от ромски произход, а те са \"такива\" - живеят в своите си гета, не плащат ток и вода, не ходят на училище и рано или късно се превръщат в престъпници. В 20-тата година на XXI век наративът, който се отнася до малцинствата, все още не претърпява никакви сериозни изменения. Но докато не идентифицираме конкретния проблем, няма как да предотвратим \"нова Сотиря\" или \"ново Галиче\". А проблемът е, че в България живее една маргинализирана общност, която става все по-обемна и която далеч не е хомогенна в расово отношение. В гетото не се попада по цвят на кожата, а от безизходица. В тези малки вселени, заградени от ламаринени стени и затънали в кал, границата между човешкото и животинското съвсем логично започва да се размива и е въпрос на време оттам да изпълзи поредният насилник. Бездействието на властите в случая е почти патологично. Неслучайно специализирана акция във врачанското Галиче, която дойде след самопризнанията на убиеца на Андреа, беше определена като поредната мярка тип \"след дъжд качулка\".     Но призивите за справедливо правосъдие и възмездие, както и обидите на расова основа внасят само още една смъртоносна доза разцепление между \"ние\" и \"те\", между \"нормалните българи\" и онези там, маргиналите. И докато цари такова разделение, промяна няма как да настъпи. Убиецът на Андреа е на 17 и няма завършено дори средно образование. Дали той щеше да порасне такъв, ако беше залягал над учебниците поне няколко години? Никой не може да каже това със сигурност, но е сигурно, че перспективата, която дава образованието или ученето на занаят, би отвлякла мислите на този младеж от онези 250 лева, които да похарчи за маратонки и дънки. Само че на учениците от маргинални общности не се гледа с добро око в училище. Те се приемат за трудни, непокорни деца, с които не може и няма никакъв смисъл да се работи. Родителите на останалите възпитаници пък често скачат на протест, даже ако става въпрос за един евентуален ученик от малцинствен произход. За смесени класове с по-голям процент многообразие и дума не може да става. Така децата от малцинствата растат далеч от училище и все по-близо до престъпните вертепи на родните си квартали. Друг бегъл пример са социалните работници, които трябва да се стремят да върнат тези малолетни в риск по чиновете, но които са с осакатени правомощия. Повечето предложения социалните да имат разширени права, включително и да могат да посещават домовете на деца, които не ходят редовно на училище, са посрещани на нож от хора, според които това е поредният ход, за да им вземат децата. По този начин службите за закрила на детето остават до голяма степен с вързани ръце. По веригата има още примери как маргинализацията става все по-силна и по-страшна, а от нея до пълното оскотяване крачката е много малка. И ако всички продължаваме да смятаме, че нас това не ни засяга, нямаме нищо общо и убиец се става само заради цвета на кожата - не можем да очакваме промяна, а все по-дълъг черен списък, в който се трупат все повече имена. Защото човек, от когото всички странят, рано или късно се превръща в животно.  ", "date": "2020.01.15", "title": "За кожата на един убиец повече... или по-малко"}
{"url": "http://www.classa.bg/%D1%81%D0%B2%D1%8F%D1%82/item/405227-%D0%BC%D0%B5%D1%80%D0%BA%D0%B5%D0%BB-%D0%B8%D0%BC%D0%B0-%D0%BF%D0%BB%D0%B0%D0%BD-%D0%B7%D0%B0-%D0%BB%D0%B8%D0%B1%D0%B8%D1%8F", "text": "Либия не бива да се превръща във \"втора Сирия\": Берлин повтаря тази мантра от месеци. Но и самата Германия има вина, че се стигна дотук. Дълго време Берлин не знаеше какво да предприеме.  Но сега Меркел сякаш има план.       Когато през април 2019 генерал Халифа Хафтар, заклетият враг на подкрепяното от ООН правителство на премиера Файез ас Сарадж, внезапно се оказа пред портите на столицата Триполи, стана ясно едно: Либия е следващата огромна криза на самия вход на Европа. И то цели седем години след бомбардировките, извършени от войски на НАТО, и след ликвидирането на диктатора Муамар Кадафи. Вакуумът на властта, възникнал в Либия, която доскоро беше най-богатата на петрол страна в Африка, я превърна в истинско буре с барут на различни регионални интереси и на задочни войни между по-големи играчи. След като беше разбита системата на Кадафи, многобройни нови и по-стари политически актьори тръгнаха да прокарват своите властови интереси в северноафриканската страна. И който иска да стабилизира Либия, междувременно трябва да координира действията на Франция, Русия, Египет, Обединените арабски емирства, Саудитска Арабия, Турция, Италия, Катар. Най-малкото на тези страни. Германската външна политика спешно се нуждае от успех Само допреди месеци правителствените говорители в Берлин не бяха съвсем наясно какво би могла да направи Германия. Сега обаче има повече яснота: още този месец Ангела Меркел възнамерява да организира международна конференция за Либия в Берлин. Вероятно стартът на разговорите ще бъде даден още тази неделя. Преговори за мирно споразумение се водеха и вчера в Москва - с посредничеството на Русия и Турция. Но тъкмо когато светът си мислеше, че консенсусът вече е постигнат, стана ясно, че генерал Хафтар е напуснал преговорите без да подпише въпросното споразумение.      Ако планът на Берлин се осъществи, тихата германска дипломация ще е постигнала голям успех. Имайки предвид засилващата се критика срещу външния министър Хайко Маас, германската външна политика спешно се нуждае от доказателство, че е в състояние да постигне и нещо конкретно - а не само да отправя привизи за деескалация в Либия, срещу търговската война със САЩ и във връзка с иранската криза. Ако действително се стигне до този успех, заслугата за него - за кой ли път - ще бъде на канцлерката Ангела Меркел. На срещата си с руския президент Владимир Путин в Москва миналата събота тя отново доказа, че умее да си сътрудничи конструктивно дори с най-трудните противници. Нейната топла връзка с египетския президент Абдел Фатах ас Сиси, с когото тя разговаря по телефона в събота, навярно също ще подпомогне интензивните усилия да бъдат събрани всички страни край масата за преговори. Действащите лица в Берлин вече са видимо горди, че може би ще положат основния камък от пътя, който би извел Либия от задънената улица на войната. Макар Германия все още официално да твърди, че това е само началото на процеса по намирането на политическо решение с посредничеството на ООН. Меркел умее да се справя с кризи В най-тежките кризи и особено когато са замесени комплексните политически интереси на различни политически протагонисти, Меркел винаги влиза в блестяща форма. И сега навярно ще е така. И по време на финансовата криза, и след анексирането на Крим, когато тя все пак успя да доведе нещата до т.нар. \"Процес от Минск\", Ангела Меркел винаги е демонстрирала непогрешим нюх за възможния компромис при зададените обстоятелства. Независимо от всичко това нека все пак не забравяме, че през изминалите осем години, до последната военна ескалация в Либия през април 2019 година, канцлерката просто не смяташе, че е нейна работа да консолидира някакъв единен европейски курс с Франция и Италия, двете страни-членки на ЕС, разединени по либийския въпрос. Едва ли има друг политик, който толкова добре се справя с кризите, колкото Ангела Меркел. Сегашната криза тя обаче можеше да предотврати, ако се беше вслушала в своите дипломати и ако беше подготвила поне някаква концепция за този регион, който е толкова важен за Германия и Европа. Уви, това не се случи и сега трябва пак да се води кризисна политика. В момента се пита: Дали до края на мандата на Меркел през есента на 2021 година ще бъде свикана и конференция за Сахелската зона в Африка?", "date": "2020.01.15", "title": "Меркел има план за Либия?"}
{"url": "http://www.classa.bg/%D1%81%D0%B2%D1%8F%D1%82/item/405228-%D1%80%D1%83%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "В Германия две трети от заподозрените за участие в организирани престъпни групи са чужденци. Много от тях са преселници от бившия СССР. Те се отличават с особена жестокост.       Руският гражданин от грузински произход Шедели З. може би е очаквал новогодишен подарък от Федералния върховен съд в Карлсруе. Той обаче не го получи. Съдиите в Карлсруе потвърдиха постановената на по-долна инстанция присъда срещу него - 3,5 години затвор за организиране на престъпна група и за измама. Съучастниците му - чеченец, арменец, казахстанец, както и граждани на Чехия и Турция, също ще лежат в затвора. Най-скъпият процес в Люнебург С отхвърлянето на това обжалване приключи най-продължителният съдебен процес в историята на съда в Люнебург, Долна Саксония. Т.нар. дело срещу \"руската мафия\" продължи цели 196 дни. Това е и най-скъпото наказателно производство в историята на този съд: само за преводачески услуги по време на процеса бяха изплатени 1,4 милиона евро, а специално за делото между скамейката на обвиняемите и местата за публиката в съдебната зала беше поставена преграда от бронирано стъкло. Разходите по този съдебен процес надхвърлиха в пъти размера на щетите, нанесени от въпросната организирана престъпна група (около 450 000 евро).    Ръководител на престъпната група е 58-годишният Шедели З. Бандата е действала с помощта на подставена фирма в Хановер. Участниците в престъпната група поръчвали стоки на изплащане - от айфони до плодове и зеленчуци, които така и не заплащали. Те веднага препродавали продуктите на трети лица и по този начин за около пет години спечелили близо половин милион евро.  Една от първите сделки на престъпниците била сключена с швейцарски доставчик на зеленчуци на едро. Бандата на Шедели З. поръчала 12 камиона с лук. За да изглеждат сериозна фирма, измамниците платили първите две доставки. След това обаче плащанията спрели. Междувременно швейцарската фирма била доставила в Германия стоки за общо 130 000 евро - лимони, портокали и лук. Но те така и не били платени. Измаменият швейцарски бизнесмен се отправил към Хановер, но установил, че на посочения адрес на фирмата се помещава просто един изоставен офис. Той все пак получил парите си - загубите му били покрити от застрахователната компания. С какво се отличават членовете на т.нар. \"руска мафия\"? \"Хората, които идват от бившия Съветски съюз, притежават някои качества, които им помагат да се утвърдят в престъпните среди\", казва за ДВ говорителят на берлинския клон на Германския полицейски синдикат Бенямин Йендро. На първо място става въпрос за връзки в различни сфери, улесняващи престъпната дейност - от кражбите с взлом до укриването на нелегални доходи и набавянето на огнестрелно оръжие.  Друго полезно качество са например бойните умения - когато се стигне до конфликти с други престъпни организации в битката за надмощие. \"Забелязали сме, че в този сектор има особено много представители на бившия Съветски съюз, които се отличават с особена жестокост\", добавя Йендро.  В статистиката рускоезичните престъпни групи фигурират на \"почетното\" второ място - веднага след арабско-турските кланове. Но в случая става въпрос за образуваните наказателни производства, т.е. само за престъпленията, по които полицията работи. \"Професионалистите от организираната престъпност действат по такъв начин, че да не попадат в полезрението на властите\", припомня представителят на полицейския синдикат. А това ще рече, че извършваните престъпления реално са много повече.     Организираните престъпни групи се насочват обикновено към дейности, при които с малко вложени средства може бързо да се изкарат големи пари: нелегалната търговия с оръжие и наркотици, както и търговията с антични предмети. При арабските кланове не е много по-различно, но бандите от бившия Съветски съюз напоследък са много активни в разпространението на наркотици - именно заради пословичната си жестокост. \"За разлика от членовете на арабските кланове, преселниците от бившия СССР полагат повече усилия да не попадат в полезрението на властите. Така например в Берлин по-рядко ще видите хора от бившия Съветски съюз да карат луксозни коли, след като официално са регистрирани адресно в общежития за безработни\", посочва Йендро. Проблемът \"кланова престъпност\" От изследване, посветено на организираната престъпност, публикувано в служебното полицейско издание \"Криминална полиция\", става ясно, че клановата престъпност е най-голямото предизвикателство пред осигуряването на сигурността на гражданите в Германия. Феноменът \"кланова престъпност\" се наблюдава най-вече в Берлин, Бремен и Рурската област. Преди броени дни берлинската полиция публикува документ, от който става ясно, че през 2018 година в германската столица са били открити 59 наказателни производства. Задържани са били 462 заподозрени лица, две трети от които са чужденци. В доклада се посочва, че чеченските престъпни групи, замесени в нелегална търговия с оръжие и наркотици, в пране на пари и рекет са едни от най-опасните. Дясната ръка на Шедели З. също е чеченец. Той е бивш десантчик и участник в бойни действия в района на Кавказ на страната на сепаратистите. Неговата жалба срещу присъдата му лишаване от свобода също беше отхвърлена от Върховния съд в Карлсруе.", "date": "2020.01.15", "title": "\"Руската мафия\" в Германия"}
{"url": "http://www.classa.bg/%D1%81%D0%B2%D1%8F%D1%82/item/405229-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D0%BD%D0%B0-%D0%B0%D0%BD%D0%B3%D0%BB%D0%B8%D1%8F", "text": "С решението си да се откажат от дворцовите си задължения Хари и Меган изненадаха всички. Включително и кралицата. Но тя се справи умело и с тази криза. Елизабет Втора е истинска благословия  за британския кралски двор.       Елизабет Втора задава нови стандарти. Макар и вече на 93 години, тя все още демонстрира достатъчно гъвкавост, за да може да модернизира британската монархия и да я приведе в съзвучие с новото време. Така кралицата за пореден път доказва, че е истинска благословия за просъществуването на британския двор. Елизабет вече не настоява на онзи модел, който въведе още след коронясването си преди близо 70 години: цялото семейство да се включва в изпълнението на дворцовите задължения. С други думи, кралското семейство бе трансформирано в нещо като фирма, която колективно движи делата на короната. \"Фирмата\" Години наред този модел имаше много предимства. Кралските особи бяха едва ли не навсякъде. Едни обикаляха из страните от Британската общност и поддържаха отношенията на Лондон с държавите от бившата империя, а други режеха у дома лентичките на нови мостове и гари, като успоредно с това придаваха дворцов блясък на многобройни благотворителни организации, докато в същото време консервативните правителства орязваха социалния бюджет. По този начин монархията успяваше поне донякъде да опази единството на една страна, която все по-сериозно е заплашена от вътрешно разцепление. В същото време тази монархия се опитваше да запази и специалната роля на Великобритания в световен мащаб - или поне илюзията за такава роля. Днес британският кралски двор е марка, която се цени както по света, така и на национално и местно равнище.     Но ето, че в момента този модел достига своите предели. Модел, според който на строгите правила на двора се подчинява не само кралицата (или кралят), но и цялото семейство. Още принцеса Даяна имаше навремето големи трудности с този модел. В неговите рамки гафовете на принц Андрю вече няма как да се игнорират като \"частен проблем\". Колкото до принц Хари: още преди да се ожени за Меган, той вече страдаше от факта, че днес е почти невъзможно да се намери млада жена, която в името на двора да е готова да се откаже от своята независимост и правото си на самоопределение. А на всичкото отгоре да бъде подлагана от медиите на безмилостно постоянно наблюдение. Напред към новото време Тъкмо по тези причини престолонаследникът принц Чарлз преди време разработи идеи за това как кралският двор да свали излишните килограми, а членовете на семейството да получат малко повече свобода. Идеи, прицелени към бъдещето, когато сам ще се възкачи на трона. Но сегашната решителна стъпка на Хари и Меган неочаквано ускорява промените в британския кралски двор. И ето, че занапред те ще могат да водят свободен живот, без да са вързани през цялото време за Бъкингамския дворец.     Решителните им действия причиниха и много болка, най-вече за главата на кралското семейство. И чест прави на кралицата, че не се остави да я води тъкмо причинената болка, а за пореден път постави на първо място своя дълг към монархията и към страната. Вместо да прокуди принц Хари и съпругата му Меган от кралското семейство, тя се погрижи за обновлението на прастария британски двор. Така, макар и на преклонна възраст, Елизабет Втора отново доказа, че е най-голямото съкровище на британското кралско семейство.         Как започва всичко Престолонаследник №2 Пътят на Кейт Прословутата рокля Пръстенът Непринудено Най-после! Усмивка, моля! Наследникът: принц Джордж Важен гост It's a girl!", "date": "2020.01.15", "title": "Най-голямото съкровище на Англия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405222-%D0%BE%D1%82%D0%BA%D1%80%D0%B8%D1%82%D0%B8%D1%8F-%D0%BD%D0%B0-%D1%82%D0%B5%D1%81%D0%BB%D0%B0-%D1%89%D0%B5-%D0%B1%D1%8A%D0%B4%D0%B0%D1%82-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B5%D0%BD%D0%B8", "text": "В интернет се появи информация, че през настоящата 2020 г. ФБР на Съединените американски щати възнамерява да разсекрети и оповести публично документите, които бяха иззети от служители на патентната служба от Никола Тесла след смъртта на този най-голям учен на 20 век. Въпреки това видеоклипът (виж по-долу), посветен на това събитие, не предизвиква голям ентусиазъм нито от автора, нито от коментаторите на този материал.  \r\n           Почти всички потребители на Интернет са единодушни в мнението си, че ФБР ще пусне за безплатен достъп само малка част от документите, откраднати от Тесла. Подобни твърдения се основават на факта, че сръбският (по произход) учен толкова е изпреварил времето си, че откритията му все още могат да представляват опасност за света или да демонстрират, че американците просто са откраднали някои от неговите изобретения, например, Интернет. Нека да изясним, че самият Никола Тесла добре осъзнавал ненавременността на много от своите открития, поради което той просто унищожил най-важните документи, касаещи тях, усещайки предстоящата си гибел. Между другото, той бил не само учен, но и велик езотерик, способен да погледне в бъдещето, да използва информация от универсалната съкровищница на знанието и т.н. Ето защо този велик човек (наричан дори мистичния гений от миналия век) все още изглежда недостижим за науката и неговите открития са толкова опасни и в същото време толкова примамливи за мнозина. \r\n", "date": "2020.01.15", "title": "Открития на Тесла ще бъдат разсекретени"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405223-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D1%8F%D0%BD%D1%83%D0%B0%D1%80%D0%B8", "text": "Очаква ви успех не само в работата, но и в учението. Вие се захващате с всичко, с което може да помогнете. Но не трябва да се притеснявате за хора, които сами могат да решат проблемите си. Ако навсякъде се проявявате като месия, тогава в замяна ще получите само усмивки. В преследването на \"лесни\" пари, може да загубите това, което имате. Разкривайте талантите си в творчеството и също така се включвайте в големи проекти. Достатъчно вече сте страдали и стеснявали, вие заслужавате много повече. Приятни новини от стар приятел, ще повдигнат настроението ви. Дори ще забравите за лошото здраве и ще решите драстично да промените плановете си за следващия месец. Очаква ви благоприятен ден във всяко отношение. Дори пари ще получите толкова, колкото са ви обещали да ви платят. Възможно е, да ви предстои ваканция? Пишете заявление за отпуск и се заемете да довършите започнатите задачи. Да запазете позитивното си настроение, ще ви помогне стар приятел, който ще споделя с вас, ентусиазма ви за пътуването.   Препоръчително е, да сте по-доверчиви, особено ако и към вас, се отнасят така. На работното място, може да имате сблъсъци с колеги, така че не трябва да проявявате праволинейност. Пазете емоциите и страстта си, за любовната среща, която е насрочена за вечерта. От вас зависи, да вземете решение, което ще промени нещата към по-добро. Очаква ви безоблачен ден, който ще ви донесе много приятни новини. Само с финансовите проблеми, ще трябва да се справяте сами, но вечерта може да получите аванс за работата си. Независимостта е в кръвта ви, въпреки че това, може да ви пречи в любовната сфера. Дайте възможност и на партньора си, да се докаже. Не се захващайте с нови и непознати неща, в противен случай няма да имате време да изпълните старите дела. Нека всичко върви, според установения ред. Неуравновесеността ви е свойствена, затова не давайте воля на импулсивността и гнева. Вечерта, ще общувате с роднини, ще им помагате в ежедневието и ще решавате здравословни проблеми. Предстои ви, в неофициална атмосфера да подписвате, някои договори и документи. Е, ако сте обмислили всичко, рискувайте. В любовта, не трябва да се заричате за нищо, така ще решите и вие и ще се пуснете по течението. Ако сте семейни, тогава се бойте от Всевишния. Флирт, дори и невинен, може да стане \"последната капка\". Очаква ви, наситен работен ден изпълнен със събития , които ще започнат да се развиват по-бързо към обяд. Не бива да поемате задължения, които шефът е разделил равномерно между служителите. За постигане на финансови цели, все още не сте готови след последния провал. Помислете сто пъти, преди да влагате своите честно заработени пари.   Трябва да поддържате баланс между личния живот и работата. В противен случай, ще трябва да се разкъсвате на няколко части или да се изпокарате с близките. Стабилността във финансовата сфера е забележителна, така че, може да подарите подаръци на себе си и близките. Вечерта, ще трябва да решавате проблеми свързани с децата. Очакват ви много удоволствия, от които ще е трудно да се откажете с вашата страстна природа. Ако всичко това не пречи изобщо на работата ви, тогава не се отказвайте. В битовата сфера са възможни аварии, ремонти и загуба на пари. Дори ще трябва да отидете някъде далеч, за да купите необходимите неща за уреждане на проблемите. Затова пък вечерта ви очаква романтика. Трябва да се заемете с полезни неща и постепенно да изчиствате натрупалите се задачи. Това се отнася до дома, живота и финансите. Ще има толкова много ярки събития около вас , че дори няма да искате да се занимавате с вашите въпроси. Но имайте предвид, че ако сте твърде мързеливи, тогава стотици пъти ще съжалявате. За кариера и грандиозен успех, все още може само да мечтаете. Поставете в ред личните и финансовите си въпроси, в противен случай, ще висят над вас като Дамоклев меч. Това ще изисква не само ум и интелигентност, но и мъдър подход. Възможни са смущаващи новини от далеч - от възрастен роднина. Вечерта, ще трябва да седите на компютъра дълго време, за да завършите работата си.", "date": "2020.01.15", "title": "Дневен хороскоп 15 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405224-%D0%B7%D0%B0%D1%89%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D0%B5%D0%B7%D1%80%D0%BE%D0%BF%D0%BE%D1%82%D0%BD%D0%BE-%D0%BE%D1%82%D1%81%D1%82%D1%8A%D0%BF%D0%B8-%D0%BF%D1%80%D0%B5%D0%B4-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8%D1%82%D0%B5", "text": "На фона на взривоопасната водна криза в Перник Борисов по никакъв начин не можеше да си позволи по пътищата да се появят и стачкуващи камиони и автобуси. И затова безропотно отстъпи пред превозвачите  за тол системата.         Покрай театралния арест („политическото убийство“) на   този сюжет като че ли остана недооценен. Като подходящ увод към него може да послужи една размяна на реплики по време на последното за миналата година заседание на правителството на 27 декември. „Когато накараш някого да си плати за дадена услуга, никога няма да е доволен“, казва министър председателят. И нарежда: \"Тол системата трябва да работи от 15 януари, никакъв март\". Ще тръгне още на 6 януари, бодро обещава министърката на регионалното развитие. \"Добре, изненадайте ме\", отвръща доволен той. Без изненади След това обаче засегнатите заплашиха със стачка и никакви изненади не последваха - нито министърката изненада премиера (6 януари мина и нищо не „тръгна“), нито той изненада нас. Миналия петък, точно две седмици след заседанието, на което раздаваше нареждания, премиерът прие превозвачите и безропотно прие всичките им искания, до едно. Като на практика отмени вече гласуваното от собственото му правителство постановление. Така тол системата, определена от самия него като „печатница за пари“, няма да заработи и на 15 януари, а (евентуално) на 1 март. При това ще заработи точно в обхвата и точно с тарифите, продиктувани от онези, които ще ги плащат. Някои определят сговорчивостта на премиера като проява на диалогичност и търсене на баланс в интерес на обществото. Или пък като тънък политически ход и управленско изкуство. Да видим. Предисторията За тази реформа се говори поне от десетина години. Както при всяка друга българска реформа, и тук приказките са много, а действията (ако въобще се стигне до тях) - бавни, непоследователни и объркани. Въвеждането на системата бе многократно насрочвано и отлагано, а първоначалните гръмки обещания и очаквания постепенно се спихваха. Ето кратък списък. Отначало платени трябваше да бъдат около 10 800 километра пътища (при 40 хиляди обща и 20 хиляди километра републиканска пътна мрежа), а предлаганите тарифи трябваше да осигурят годишни приходи от 1 милиард лева. После под натиска на превозвачите числата се свиха горе-долу двойно - малко над 6 000 километра и тарифи, които биха осигурили не повече от 600 милиона на година. Тези параметри бяха заложени в средата на декември и в постановлението на Министерски съвет. След срещата при премиера миналия петък последната (засега) отстъпка предвижда още едно почти двойно съкращаване на обхвата - до 3 118 километра. И още едно значително понижение на тарифите - с около 40%. Може да се предположи, че и евентуалните годишни приходи ще паднат горе-долу в същата пропорция.     Да, възможно е първоначалните числа да са били необосновано завишени. Но пък крайните изглеждат не толкова като баланс в интерес на цялото общество, колкото като капитулация пред бизнес интересите на малка част от него. „Печатницата за пари“ ще работи на толкова бавни обороти, че смисълът от самото ѝ пускане, както и от вложените досега усилия и средства, започва да изглежда съмнителен. Във всеки случай голямата идея на тол системата за самоиздръжка на пътната инфраструктура отиде, както се казва, на кино. Заедно със справедливия принцип „който руши повече, плаща повече\". Кому е нужно такова правителство? На пръв поглед причината за това развитие е очевидна - премиерът постъпи както винаги, когато се зададат протести. Превозвачите заплашиха да спрат зареждането на магазините и превоза на пътници - и премиерът отстъпи. Правил го е и в далеч по-безобидни ситуации. Този случай обаче е по-специален. На фона на   премиерът по никакъв начин не можеше да си позволи по пътищата да се появят и стачкуващи камиони и автобуси. Така и без това мъчителната реформа в пътния сектор стана косвена жертва на дългогодишното колективно безхаберие във водния сектор. Затова отстъпката този път беше още по-голяма, а завоят - още по-внезапен и остър. Но този завой трудно може да бъде определен като политическо изкуство. Защото политиката означава да решаваш проблемите на обществото, а не да ги забатачваш още повече заради собственото си спокойствие и оцеляване във властта. Идеята за въвеждане на тол системата е пътната инфраструктура да започне да се самоиздържа - тоест, тол таксите от тежките превозни средства (които сега плащат символични суми), допълнени с приходите от електронните винетки на леките коли, да покриват разходите за поддържане на съществуващите и за изграждане на нови пътища. Принципът е справедлив: който руши и замърсява повече (заради теглото и изминатите километри), плаща повече. В момента положението е точно обратното: над 70% от приходите идват от леките коли. Миналата седмица, обявявайки стачните си намерения, превозвачите заявиха, че „протестът не е политически и няма за цел сваляне на правителството“. Има си хас - че кой би поискал да свали такова сговорчиво правителство? От друга страна - за какво му е на обществото такова правителство?", "date": "2020.01.15", "title": "Защо Борисов безропотно отстъпи пред превозвачите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405220-%D0%BF%D1%80%D0%B5%D1%81%D0%BB%D0%B0%D0%B2%D0%B0-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5-%D0%B8", "text": " а профилите й в социалните мрежи преливат от сексапилни кадри.   Поп фолк дивата, която преди три месеца предизвика истинско цунами сред почитателите си с корекцията на носа, явно не може да се нарадва на обновената си визия, защото не спира да се снима.       Този път апетитната брюнетка се разсъблече сериозно и показа как й минава времето на едно от най-екзотичните кътчета от света. Гласовитата брюнетка активно събира тен и от време на време се снима с екзотични животни.     Впечатление на всичките й фенове обаче, прави факта, че никъде на кадрите я няма малката й дъщеричка Паола. Дали изпълнителката я е взела със себе си за тази почивка, предстои да разберем.", "date": "2020.01.15", "title": "Преслава се съблече и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405221-%D0%B8%D0%B7%D0%B2%D0%B5%D1%81%D1%82%D0%BD%D0%B0-%D1%81%D0%BF%D0%BE%D1%80%D1%82%D0%B8%D1%81%D1%82%D0%BA%D0%B0-%D1%81%D0%B8-%D0%BF%D1%83%D1%81%D0%BD%D0%B0", "text": "  Известната холандска състезателка в колоезденето Пак Мунен завладява сърцата на мъжете в социалните мрежи. 23-годишната красавица може да изненада всички не само със своите атлетически постижения. Тя изглежда като модел и лесно би могла да се озове на кориците на модните списания, но е решила да се посвети на спорта.   Пак Мунен редовно участва в състезания и като цяло постигна успехи. Според различните спортни издания именно такива момичета допринасят за това и други хора да се отдадат на спорт и по-специално мъже. Тя е част от белгийския отбор Lotto Soudal. През 2017 година пък е обявена за най-красива спортистка в родината си.                        ", "date": "2020.01.15", "title": "Известна спортистка си пусна..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405225-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BF%D0%B0%D0%B2%D0%B5%D0%BB-%D1%82%D0%B8%D0%B2%D0%B5%D0%B9%D1%81%D0%BA%D0%B8,-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8,-%D0%BE%D1%82%D1%88%D0%B5%D0%BB%D0%BD%D0%B8%D0%BA", "text": "  Св. Павел Тивейски. Стенопис от XII в. от манастира на преп. Антоний Велики в Египет. Източник:  Житието на първия в историята на християнското отшелничество подвижник, преподобни Павел Тивейски, било съставено между 374 и 379 г. от блажени Йероним (347-420 г.). То било записано по свежото предание на Антиниевите ученици около 33 години след кончината на този дивен Божи угодник от Тиваидската пустиня. Св. Павел се родил в 228 г. в семейството на богати родители от Долна Тиваида (Египет) през царуването на римския император Александър Север (222–235 г.). След смъртта на родителите си Павел получил половината от наследството, а останалият имот се паднал на задомената му сестра. Нейният мъж бил зъл и користолюбив човек. Той се лакомял и за останалата половина от родителското наследство и обмислял как да я присвои.     Такъв случай скоро му се представил. В края на 249 г. излязъл първият едикт на император Деций (249-251 г.) за седмото гонение против християните. Дълбоко убеден, че християнството е несъвместимо с римския държавен строй и че християните са виновни дори за появата на чумата в империята, Деций при самото заемане на престола предприел мерки за пълното изкореняване на християнството. Той въвел прочутите \"либелли\" – удостоверения за пренесена жертва на идолите. С тях се извършвала първата регистрация за религиозна принадлежност на всички римски поданици. За тази всеобща проверка на всички римски провинции били назначени по пет души във всеки град, които зорко следели всеки гражданин да взима участие в римския държавен култ. Разцъфтяло доносничеството. Ширела се подлостта, която търсела да разчисти всички стари сметки. Зетят на преподобни Павел Тивейски се готвел да предаде младия си шурей и да си присвои наследството му. Двадесет и две годишният Павел, който бил прекрасно образован и силно вярващ християнин, сам отстъпил богатството си на користолюбеца и се скрил в най-отдалечения край на Тиваидската пустиня, на изток от Червеното море. След дълго бродене из пустинята младият отшелник намерил една пещера, край която имало финикова палма и едно изворче. Това било предостатъчно, за да преживее напълно сам цели 91 години. Почти един век св. Павел не видял човешко същество и срещал само дивите зверове на източната пустиня. И един ден се случило нещо необикновено. Човек почукал на пещерната врата на великия отшелник. Той дълго не отварял, но чул един старчески глас: - Отвори ми, рабе Христов! Аз зная, че не съм достоен да те видя, но няма да си отида, докато не зърна лицето ти. Не се крий от мене, защото Бог ми възвести за тебе... Най-сетне преподобни Павел излязъл пред пещерата си и пред него застанал  . Повече от петнадесет столетия християнският свят е чел и слушал с благоговеен трепет беседата на тези двама титани на духа, запечатана с перото на блажени Йероним. - Защо си сторил такъв труд и си посетил един грешен и нищожен човек? Моля те, разкажи ми как живее сега човешкия род? Какво става по света? Нима има още идолопоклонници? Още ли биват преследвани християните? Аз нищо не зная за това, защото 91 години вече живея самичък в пустинята... Тези въпроси на ангелоподобния подвижник сигурно са развълнували св. Антоний Велики, който сам преживял в пустинно уединение 70 години. Те разкривали величието на един вековен подвиг, заключен в рамките на един неповторим човешки живот! И настъпилата нощ двамата велики старци прекарали в беседа и молтва. Св. Павел Тивейски за пръв път разказал дългото ди житие след напущането на бащиния дом. Това, което неговото смирение скривало, великият прозорливец Антоний чел направо в сърцето му.   отговарял на всички въпроси на първия известен в историята на християнстовото пустинножител. - Аз отдавна знаех, че ти живееш в пустинята – казал накрай блаженият Павел. – Аз бих желал да поживея с тебе, та заедно да послужим на Господа, но сега настъпва часът на моята смърт и аз благодаря на Бога, Който те прати да предадеш на земята грешното ми тяло. - Вземи и мене със себе си! – казал св. Антоний. - Ти трябва да живееш още, за да укрепваш другите с пример и наставления, но те моля, иди до твоя манастир и донеси мантията, която ти подари епископ Атанасий, за да ме погребеш с нея. Колкото и приятно да било за преп. Павел Тивейски посещението на св. Антоний Велики, той чувствал потребност да остане самичък в своите предсмъртни часове. Преп. Антоний побързал да изпълни последната воля на великия старец. Той се удивил, че старецът знае за мантията, който му подарил   (295-373 г.). Въпреки дълбоката си старост той преминал уморителния път до своя манастир и веднага тръгнал назад д Атанасиевата мантия на ръце, за да свари жив дивния тиваидец. На следващия ден по пътя за пещерата на отшелника удивително видение известило на св. Антоний за славната кончина на св. Павел. С грейнало от неземна радост лице Тавейският подвижник възхождал към небето, заобиколен от ангели, пророци и апостоли. - Защо ме остави, отче светий? Защо тъй неотдавна те познах и тъй скоро се лиших от тебе? Той ускорил стъпките си напред и когато стигнал пещерата, видял преп. Павел да стои на колене. Зарадвал се Антоний и като помислил, че той се моли, коленичил до него. След един час обаче, като не чул ни глас, ни въздишка, допрял се до него и се уверил, че той е мъртъв. Тогава го облякъл в Атанасиевата мантия и се заел да погребе постническото му тяло. Но св. Антоний не бил взел мотика, за да изкопае гроба на преподобния. В недоумението си изведнъж видял да се задават от пустинната далечина два лъва. Те дошли до тялото на великия мъртвец и започнали да копаят с ноктите си твърдата земя и издавали рев, като да ридаят за раздялата с великия светец. Когато изкопали един достатъчно дълбок трап, лъвовете близнали нозете и ръцете на св. Антоний и бавно се отдалечили. Св. Антоний погребал светия покойник, прекарал една нощ в молитва над гроба му и се върнал в своя манастир, като взел със себе си направената от палмови листа дреха на преп. Павел. Той обличал тая свещена за него дреха само два пъти в годината – на   и на  , и – както е записал блажени Йероним – обичал да казва: \"Ако би трябвало да избирам, аз по-скоро бих избрал дрехата на Павел с неговите заслуги, отколкото багреницата на царете с техните царства\". В християнското изкуство изобразяват преп. Павел Тивейски облечен в дреха от палмови листа или с палмова клонка. Не липсват от иконите двата му лъва и един гарван. Гарван носил всеки ден на отшелника, подобно на  , по половин хляб на ден, а при посещението на св. Антоний Велики донесъл цял хляб, и възрадваният Божи угодник казал: - Щедър и милостив е Господ! Той ни устрои богата трапеза, като ни изпрати цял хляб. Мястото на Павловото погребение не било забравено. През времето на византийския император Мануил Комнин (1143–1180 г.) светите му мощи били пренесени в Цариград и положени в манастира \"Св. Богородица Перивлепта\". В 1240 г. тази светиня се намирала във Венеция и накрай в Унгария.", "date": "2020.01.15", "title": "Св. преподобни Павел Тивейски, Египетски, отшелник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405226-15-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1582 г. - Русия предава Ливония и Естония на Полша, с което губи излаз на Балтийско море.   1759 г. - Открит е Британският музей.   1878 г. - Плевен е освободен от турско иго.   1892 г. - Джеймс Нейсмит публикува правилата на баскетбола.   1908 г. - Основан е италианският АС „Бари\".   1919 г. - Игнаций Падеревски става министър-председател на Полша.   1919 г. - Роза Люксембург и Карл Либкнехт са заловени и след неколкочасови инквизиции са разстреляни от „Фрайкорпс\".   1943 г. - В експлоатация влиза най-голямата административна сграда в света, Пентагонът.   1951 г. - Илзе Кох, съпруга на коменданта на концлагера „Бухенвалд\", е осъдена на доживотен затвор в съд в Западна Германия.   1969 г. - СССР изстрелва космическия кораб „Союз\" 5.   1970 г. - Муамар ал-Кадафи е провъзгласен за водач на Либия.   1970 г. - Биафра се предава след 32-месечна борба за независимост от Нигерия.   1975 г. - Ангола получава своята независимост от Португалия.   1983 г. - Започва да функционира АЕЦ „Кръшко\".   1991 г. - Срокът на ООН за изтегляне на иракските войски от Кувейт изтича и започва подготовката за започването на операция „Пустинна буря\".   1992 г. - Международната общност признава независимостта на Словения и Хърватия от Социалистическата федеративна република Югославия.  ", "date": "2020.01.15", "title": "15 януари, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405219-%D1%81%D0%B5%D0%BA%D1%81%D0%B8-%D0%BA%D0%B8%D0%BB%D1%8A%D1%80%D0%BA%D0%B0-%D1%83%D0%BC%D1%80%D1%8F%D0%B2-%D0%B0%D0%B3%D0%BE%D0%BD%D0%B8%D1%8F", "text": "Мария Гуадалупе Лопес Ескуивел, която е член на един от най мощните и страшни мексикански наркокартели, а същевременно е известна в социалните мрежи като \"Instagram килърката\" La Catrina, е загинала при престрелка със служителите на реда, съобщава \"Дейли Мейл\". Във видеото (в края на новината, след снимките), заснето от камера, която както уточняват местните медии, е била прикрепено към униформата на полицай, се вижда младата жена, седнала до стената на сграда с рана в шията. Полицаят се приближава до нея и я моли да се успокои и да не се движи, докато хеликоптерът не пристигне.                      Друго видео, заснето от органите на реда, показва как Лопес е поставена в медицински хеликоптер за хоспитализация. Както съобщават от полицията, Лопес е била смъртоносно ранена по време на специалната операция и въпреки това, че са успели да я доставят в болницата, лекарите не са могли да я спасят. Поне седем други членове на наркокартела са били задържани. Конфискувани са десетки единици автоматични оръжия от различни калибри и множество патрони за тях. 21-годишната Мария Лопес е една от значимите членове на мексиканския наркокартел. Именно секси килърката с с татуировка и псевдонима La Catrina - препратка към популярния мексикански образ на Смъртта, според служителите на реда стои зад организацията на нападението срещу полицията през октомври миналата година. Тогава бяха убити 13 полицаи.", "date": "2020.01.15", "title": "Секси килърка умря в агония"}
