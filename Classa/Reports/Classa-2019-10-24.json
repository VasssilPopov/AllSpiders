{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401204-%D1%81%D0%BE%D1%86%D0%B8%D0%B0%D0%BB%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%E2%80%93-%D0%B2%D1%81%D0%B5-%D0%BE%D1%89%D0%B5-%D0%BD%D0%B5%D0%B2%D0%B8%D0%B4%D0%B8%D0%BC%D0%B0,-%D0%BD%D0%BE-%D0%B2%D0%B5%D1%87%D0%B5-%D0%B4%D0%B5%D0%B9%D1%81%D1%82%D0%B2%D0%B0", "text": "т началото на XXI век се налагат няколко нови понятия и концепции : Социалната, солидарната икономика, икономиката на сътрудничество. Това само нови интелектуални спекулации чрез които чиновниците от ЕС „ се намират на работа“ ли са или са реални явления?    Въпреки че  социалната икономика  все още остава невидима за стопанската статистика,  вече има факти, че реално съществува  – тя официално е призната като  третата икономика в Европа                 *10% от предприятията в икономиката на Европа са социални предприятия          Друг е въпросът колко от предприятията обявили се за социални реално са такива  и дали значимостта на социалната икономика не се преувеличава , защото от това зависят доста и то високи заплати на чиновници от ЕС, които „надуват балона“.  Но неоспорим факт е че съвременните напреднали общества са осъзнали нуждата от икономическа дейност,  насочено към проблеми, нерешени от държавата и частния бизнес и към подкрепа на необлагодетелствувани и уязвими групи хора, които не могат да намерят мястото си в изискваща все повече знания и умения съвременна икономика. Институции на ЕС като ЕСФ активно подкрепят създаването на социални предприятия като източник на работни места точно за тези групи.              В България социалното предприемачество все още е в много раннен етап на развитие си, въпреки че вече има над 4700 организации, които се самоопределят като социални предприятия. След проверка, една трета от тях се оказва, че не отговарят на условията за това. Доскоро социалното предприемачество беше почти нерегламенирано и чак в края на 2018 беше приет  Закон за предприятията на социалната и солидарна икономика. Според него Социално предприятие   всяко предприятие, независимо от правноорганизационната му форма, което: осъществява социална дейност, която произвежда социална добавена стойност, съгласно методика, издадена от министъра на труда и социалната политика; управлява се прозрачно с участие на членовете, работниците или служителите; над 50 % от печалбата (и не по-малко от 7500 лв.) се използва и за осъществяване на социална дейност или цел; не по-малко от 30% и не по-малко от три лица от наетите в предприятието са от уязвими групи.     Нов тласък в развитието на социалното предприемачество в България даде Процедурата “Развитие на социалното предприемачество“ в рамките на Оперативна Програма Развитие на човешките ресурси 2014 – 2020 реализирана от Министерство на Труда  и Социалната Политика.  Основната й цел е да се улесни достъпа до заетост и да се осигури подкрепа за социалното включване на уязвими групи чрез създаване на подходящи условия за тяхната професионална интеграция в сферата на социалната икономика.             През 2018 по тази процедура стартираха проектите на 190 социални предприятия – нови или съществуващи вече. Финансират се 100% от разходите за наемане на неактивни безработни лица част от които трябва да са и от групи лица, които са в неравностойно положение на пазара на труда -  безработни младежи до 29 г., дългосрочно безработни лица, хора с увреждания, самотни майки, лица от етнически малцинства, емигранти и бивши затворници и др.   Допустими кандидати бяха социални предприятия, фирми, специализирани предприятия на хора с увреждания, кооперации на хора с увреждания, общини и райони на общини, доставчици на социални услуги и неправителствени организации , които можеха  да получат безвъзмездната финансова помощ между 50 000 лв. и 391 166 лв.   Общата стойност на финансирането по процедурата беше обявена първоначално да бъде 15 милиона, но впоследствие очевидно поради оценка на важността й бяха отпуснати общо 50 846 625 лв, като 85% са осигурени от Европейски Социален Фонд, а 15% национално съфинансиране   Важно е да се отбележи, че процедурата специално изисква създаването на ново предприятие да е в рамките на някаква съществуваща вече структура – нпо, фирма или община. Този подход предвидливо е насочен към създаването на условия за устойчивост. Социални предприятия, създадени като сателити към добре функциониращи организации или институции имат много по-голям шанс да оцелеят и продължат. Всъщност това е начинът за поемането на истинска и устойчива във времето корпоративната социална отговорност от страна на работещия бизнес, защото най-ефективен начин за постигане на значим дълготраен интеграционен ефект се постига чрез добре организирано работно място и благотворен социален микроклимат. На работното място се придобиват не само трудови навици, но и могат да се попълнят други социално-психологически дефицити в личностното развитие.   Кмол-енд-Коуд е един пример за новосъздадено социално предприятие към съществуваща от почти 20 години агенция за пазарни и социални изследвания. То осигурява работа за 6 жени над 55 годишна възраст и 2-ма младежи до 29, които навлизат на първото си работно място. Фирмата превъзлага част от своите дейности – кодиране, въвеждане на данни, подбор на респонденти за проучванията, на екипа който обособява и подготвя за самостоятелна бизнес дейност.    Друг успешен пример е социално предприятие за биокозметика финансирано по същата програма, създадено в рамките на НПО - сдружение Надежда за нас-2008, основано от младежи от ДДРЛГ Асен Златаров гр. Враца и работещо в сътрудничество с дома Олга Скобелева в гр. Пловдив. Създаването на предприятието стана постепенно с подкрепата на сподвижници -консултанти  с предприемачески и организационни умения за период от няколко години. Предприятието произвежда висококачествена биокозметика с марката QQ  N aturalи вече има своите свои лоялни потребители.   И в двата цитирани случая от ключово значение за успешния им старт и устойчивост е наличието на лидер с предприемаческа нагласа и клиентски ориентирано поведение и професионални наставници, които да го подпомогнат да сформира екип и да развие нужните организационни умения. Наличието на организация, която да зачене социалното предприятие не е достатъчно.    Доказателство за важността на този фактор е и неуспешнията старт на социалното предприятие в община Червен бряг, независимо от значителната предварителна професионална подготовка на цялата му производствена и маркетингова дейност и съдействието на лидери и бизнесмени от общността на града. Предприятието беше създадено, за да приложи опита на словашкото село Спишки Хрхов, изцяло с ромско население, чийто кмет развива социално предприятие, осигурило заетост и доходи над средните за ЕС. Поради липсата на ръководител, който да има предприемаческо мислене и който да е в състояние да сформира свой оперативен екип социалното предприятие на община Червен бряг и въпреки наличието и на финансови средства, и на потенциално търсене на услугите, които би могло да извършва за общността, беше закрито още преди да започне дейността си.    Освен от недостиг на предприемачески и организационни умения, социалните предприятия страдат също от липсата на финансиране и на признание на значимостта на дейността им, произтичащ от факта, че те са поели грижата за най-неконкурентните участници на пазара на труда.   Въпреки трудностите, които при играчите в социалната икономика очевидно са повече, тя набира скорост и тенденцията е необратима: все повече млади хора виждат бъдещето си в тази сфера. Те отказват да се присъединят към „корпоратрицата“ – капитализмът в неговия експлоататорски вариант. Просто трябва някой да ги напътства и учи на постоянство, а частният бизнес и държавата да осигурят необходимата подкрепа за стартиране на повече социални бизнеси.                ", "date": "2019.10.24", "title": "Социалната икономика – все още невидима, но вече действа"}
{"url": "http://www.classa.bg/%D1%81%D0%B2%D1%8F%D1%82/item/401199-%D0%BF%D1%80%D0%B0%D0%B2%D1%8F%D1%82-%D1%82%D1%80%D0%B5%D1%82%D0%B8-%D0%BE%D0%BF%D0%B8%D1%82-%D0%B7%D0%B0-%D0%BD%D0%B0%D1%81%D1%80%D0%BE%D1%87%D0%B2%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Междувременно в Брюксел се готвят за ново отлагане на „развода“ с Лондон. Лидерите на страните-членки на Общността обаче остават разделени по въпроса за продължителността на новата отсрочка за Брекзит, подчертават от редакцията Министър-председателят на Обединеното кралство Борис Джонсън ще направи трети опит за насрочването на общи парламентарни избори в страната, съобщава британският национален ежедневник The Times, като уточнява, че това ще се случи или в рамките на деня, или следващия понеделник.  Джонсън се готви да предизвика лидера на лейбъристите Джереми Корбин да подкрепи предсрочния вот, веднага след като Европейският съюз приеме ново удължаване на прилагането на чл. 50 от Лисабонския договор, което се очаква в петък. Така британският премиер ще принуди депутатите да вземат решение за изборите преди крайния срок за Брекзит - 31 октомври.  Междувременно в Брюксел се готвят за ново отлагане на „развода“ с Лондон. Лидерите на страните-членки на Общността обаче остават разделени по въпроса за продължителността на новата отсрочка за Брекзит, подчертават от редакцията.      ", "date": "2019.10.24", "title": "Правят трети опит за насрочване на парламентарни избори във Великобритания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401200-%D1%80%D0%B5%D0%B2%D0%BD%D0%B8%D0%B2%D0%B0-%D1%80%D1%83%D1%81%D0%BA%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D1%83%D1%87%D0%B5%D0%BD%D0%B8%D1%87%D0%BA%D0%B8-%D1%81-%D1%88%D0%B8%D1%88%D0%B5", "text": "Две 14-годишни ученички са били изнасилени от година по-голяма  тийнейджърка в Русия, написа в. Московский комсомолец. Петнадесетгодишната жителка на град Коломна (около руската столица) е отвлякла двете момичета, замъкнала ги  в изоставена селскостопанска постройка и изнасилила ученичките със стъклена бутилка. Потърпевшите са разказали за бруталната гавра над тях на своите родители и възрастните са сигнализирали полицията.     Тийнейджърката е заявила пред служителите на реда, че нейните жертви са искали да отнемат ѝ приятеля. Тя също е посочила, че е подмамила ученичките с предложение да пийнат алкохол.  е била водена на отчет в местно управление на полицията заради системни прояви на агресия и употреба на спиртни напитки на обществени места.", "date": "2019.10.24", "title": "Ревнива руска тийнейджърка изнасили ученички с шише"}
{"url": "http://www.classa.bg/%D1%81%D0%B2%D1%8F%D1%82/item/401201-%D0%B7%D0%B0%D1%89%D0%BE-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-39-%D0%BC%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BA%D0%B0%D0%BC%D0%B8%D0%BE%D0%BD", "text": "След зловещото откритие в ремаркето на тежкотоварен камион в Есекс следователите продължават да работят на високи обороти. Какво е известно до момента?       Според последните информации, уликите наистина сочат, че загиналите са нелегални мигранти, опитали се да влязат в Англия. Засега обаче няма официално потвърждение на това предположение, няма и официална информация за причината, довела до смъртта на хората. Не е ясно и друго: дали шофьорът на камиона, който беше арестуван по подозрение в убийство, изобщо е знаел какво вози в ремаркето си. Коментаторите предполагат, че хората навярно са умрели от измръзване, защото ремаркето е било хладилно. Полицията съобщи, че 38 от жертвите са възрастни хора, има и един тийнейджър.     Камионът марка \"Скания\" е регистриран през 2017 година във Варна от фирма, собственост на ирландска гражданка. Дружеството собственик има още два камиона. Според БНР превозното средство е напуснало България на 20-и юни 2017 г. и оттогава не се е връщало. \"Единствената връзка на България с камиона от Есекс е табелата за регистрация\", заяви българският премиер Бойко Борисов в интервю за бТВ. \"Камионът от Есекс е български. Всички сме покъртени. Регистриран е 2017 г. от ирландска гражданка, тогава напуска България и повече не е влизал в пределите на страната ни. Ние не сме свързани, освен с табелата на камиона. Работим добре с английските служби по всички теми и максимално ще съдействаме\", каза още Борисов. \"Смятаме, че камионът е от България и е влязъл в страната в събота, 19 октомври, като работим в тясно сътрудничество с нашите партньори за разследването\", съобщи в Есекс полицейският началник Андрю Маринър. България потвърди, че е установила връзка с британската полиция. Представител на българското посолството е провел среща в Министерството на външните работи в Лондон. Посланикът Марин Райков е разговарял по телефона с британския си колега в София Ема Хопкинс, като са се договорили да следят заедно случая. Британските медии съобщават, че през изминалата нощ са били претърсени две жилища в Северна Ирландия, откъдето е родом шофьорът. Според полицията, ремаркето е пристигнало с кораб от белгийското пристанище Зеебрюге в британското Пърфлийт в сряда сутринта. Разстоянието от Пърфлийт до мястото, където беше открито ремаркето с труповете, не е голямо. Контейнерът с ремаркето е бил разтоварен малко след полунощ в сряда и после закачен на камиона, дошъл очевидно от Северна Ирландия. Превозното средство напуснало пристанището след един часа през нощта. Малко преди два часа през нощта полицията била информирана за труповете. Засега не е ясно кой пръв е подал сигнала. \"Да натъпчеш 39 души в метален контейнер – това говори за пълно презрение към човешкия живот\", заяви британската депутатка Джаки Дойл-Прайс. Медиите съобщават, че всяка година хиляди мигранти влизат незаконно във Великобритания – най-вече натоварени в тежкотоварни камиони или пък с кораби и други плавателни съдове. По повод българската регистрация на камиона често пъти се припомня и за сходния случая с 71 трупа в камион в Австрия, в който също имаше българска връзка.  ", "date": "2019.10.24", "title": "Защо са загинали 39-мата в българския камион?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401202-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BD%D0%B0%D1%80%D0%BE%D0%B4-%D0%BF%D0%BE%D1%81%D1%80%D0%B5%D1%89%D0%B0-%D0%BD%D0%BE%D0%B2%D0%B8%D0%BD%D0%B0%D1%82%D0%B0-%D0%B7%D0%B0-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D0%BD%D0%B8%D1%82%D0%BE%D1%80%D0%B8%D0%BD%D0%B3%D0%B0", "text": "      Детето изхлипва:  … ( ) Тишина. В стаята се прокрадва напрежение… И в този момент на телевизора се появява Жан-Клод Юнкер. Бащата се заслушва и след миг скача от дивана, изпаднал в еуфория:  През прозореца в този момент долитат бурните ритми на българско хоро. Семейство се лепва на перваза. А на улицата - о, чудо! От блоковете се изсипват щастливи хора, прегръщат се, плачат и се хващат на кръшното хоро, извило се като смок в междублоковите пространства, незастроени кой знае защо. Хорото водят напети политици, с грейнали лица. Веят се знамена. Мамо, мамо, я ги виж! – рипва детето, забравило за гадната двойка.   –  .   Звуците на веселото хоро се извисяват над блоковете, оттам над околовръстния, гори и планини и се понасят над Родината. Някъде на „Дондуков“ един мъж изтрива гореща сълза, търкулнала се по обветреното му лице. Някъде, още по-далеч, магистрални труженици и труженички спират работа за миг отмора, избърсват с ръкав потта от челата и се прекръстват, вперили взор в небето:  Мониторингът падна!   21 октомври – новият Трети! (март) 21 октомври – новият Девети! (виж снимката) 21 октомври – новият Десети!   Творчески колектив   П.П.   ", "date": "2019.10.24", "title": "Как българският народ посреща новината за падането на мониторинга"}
{"url": "http://www.classa.bg/%D1%81%D0%B2%D1%8F%D1%82/item/401203-%D0%B4%D1%80%D1%83%D0%B3%D0%BE%D1%82%D0%BE-%D0%B8%D0%BC%D0%B5-%D0%BD%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%E2%80%94-%D0%BB%D0%BE%D0%B1%D0%B8%D0%B7%D1%8A%D0%BC-%D0%BF%D0%B5%D1%82%D1%80%D0%BE%D0%BB%D0%BD%D0%B8-%D0%B3%D0%B8%D0%B3%D0%B0%D0%BD%D1%82%D0%B8-%D1%85%D0%B2%D1%8A%D1%80%D0%BB%D1%8F%D1%82-%E2%82%AC250-%D0%BC%D0%BB%D0%BD-%D0%B7%D0%B0-%D0%BB%D0%BE%D0%B1%D0%B8%D0%B7%D1%8A%D0%BC-%D0%B2-%D0%B5%D1%81", "text": "Петте  най-големи публични газови и петролни компании  и търговски групи, които ги представляват, са  похарчили 250 милиона евро за лобизъм в ЕС  от 2010 г., обявиха екоорганизации, цитирани от АФП. Изследването показва, че BP, Chevron, ExxonMobil, Shell и Total, както и търговските групи, действащи от тяхно име, са  провели най-малко 327 срещи на високо равнище с представители на Европейската комисия,  откакто Жан-Клод Юнкер оглави Комисията през 2014 г., което означава средно повече от една среща на седмица. Откритията са от публично огласени документи. Компаниите, които са отговорили на молба за коментар, казват, че  няма конфликт на интереси с проведените срещи. Но природозащитни организации смятат, че изхарчените пари за достъп до представители на Комисията показват, че  петролните и газови компании са се опитвали да окажат влияние върху решенията  на Брюксел. Паское Сабидо от организацията Corporate Europe коментира, че действията на компаниите са с цел  отлагане, отслабване и париране на така необходимите действия за защита на климата . ЕС е разглеждан като един от световните лидери що се отнася до действията за климата. Разследването на Corporate Europe Observatory, Food & Water Europe, Friends of the Earth Europe и Greenpeace е установило, че петте компании са декларирали  123,3 милиона евро за лобиране в ЕС между 2010 и 2018 г. Търговските асоциации, представляващи тези компании, са похарчили допълнително  128 милиона евро през същия период. През април неправителствената организация Global Witness е пресметнала, че големите петролни и газови компании п ланират да изхарчат 5 трилиона долара в нови проучвания до 2030 г. Това съобщи News.bg.", "date": "2019.10.24", "title": "Другото име на корупцията — лобизъм: Петролни гиганти хвърлят €250 млн. за лобизъм в ЕС"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401195-%D0%BD%D0%BE%D0%B2%D0%B0%D1%82%D0%B0-%D0%B6%D0%B5%D1%81%D1%82%D0%BE%D0%BA%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82-%D0%BB%D0%B8%D0%BF%D1%81%D0%B0-%D0%BD%D0%B0-%D0%B4%D0%BE%D1%81%D1%82%D1%8A%D0%BF%D0%BD%D0%B8-%D0%B6%D0%B8%D0%BB%D0%B8%D1%89%D0%B0", "text": "Градовете по света са изправени пред жестока реалност – няма достатъчно достъпни жилищни площи за населението им.  Жилищата в повечето големи градски зони се считат за недостъпни за средния работник.  Това подхранва усещането на много хора, че собствения дом е привилегия за малцина имащи на фона на мнозинството нямащи.  Така възникват и важни въпроси като например – трябва ли да има нови и луксозни апартаменти в Лондон, много от тях собственост на чужденци, които да стоят празни, докато хиляди чакат в списъците за общински жилища?  Мигранти от селски области в Китай се стичат в Пекин в търсене на по-добър живот и често населяват опасни и незаконни постройки, но къде биха могли да отидат, ако тези жилища бъдат разрушени?  Най-лошото предстои – делът на хората по света, живеещи в градове, ще се увеличи до 68% през 2050 г., при 55% днес, пише в свой анализ Bloomberg. Повишаващите се цени направиха жилищата в 58% от големите градове недостъпни спрямо под 50% преди пет години според проучване на изследователската компания Demographia. Това означава, че покупката на жилище на средна цена би струвало повече от четирикратното средно годишно възнаграждение. Типичен апартамент в Хонконг сега струва средно над 916 хиляди долара, което подхранва и политическите протести. Други горещи пазари са Берлин, където кампания за национализация на жилища доведе до радикален план за замразяване на наемите за пет години. Ванкувър въведе първия в Северна Америка данък върху празните жилища, а градове от Ню Орлиънс до Атина се борят с ефекта на краткосрочните наемане през платформи като Airbnb. Ню Йорк въведе законова защита за наемателите на жилища, като ограничи поскъпването на наемите. Това се случи след като плановете за разрастване на Amazon.com бяха предотвратени от местни общности, които се опасяваха, че за жителите на града може да стане твърде скъпо да живеят в него. Други правителства залагат на засилено строителство – Индия планира да построи повече от 40 милиона жилища до 2022 г. Големите компании също се включиха – Alphabet, компанията майка на Google, обеща един милиард долара за създаване на 15 хиляди жилища в Калифорния. Това е капка в морето, сравнено с оценките, че щатът има годишен недостиг на около 180 хиляди нови жилища. През 19-ти век, фермерите, които се стичали в градовете в търсене на работа и нов живот, населявали жилища в квартали около фабриките. Сега компании от сектори като технологиите, здравеопазването и финансите, в които работят мнозинството от добре платените служители правят така, че те се заселват в кварталите с добри транспортни връзки, като изтласкват оттам хора с професии като учители, медицински сестри, пожарникари, чистачи и други ниско-платени длъжности, които не могат да си позволят по-високите наеми. Това увеличава неравенството в обществото. Има и натиск от чужди инвеститори и фондове, които инвестират в недвижими имоти след като десетилетие на ниски лихви намали възвръщаемостта от други инвестиции. В същото време, от 1980 г. насам, САЩ и Великобритания са намалили значително инвестициите в държавни жилища, което води до недостиг и покачване на цените. Техните правителства предпочитат да субсидират или подпомагат с данъчни облекчения компании, които инвестират в строеж на жилища. Много градове изискват от предприемачите да предоставят част от построените жилища за ползване от хора с по-ниски доходи. Въпреки всичко, броят на жилищата с нисък наем се е свил с 4 милиона само в САЩ от 2011 г. досега, и около 47% от наемателите са харчили повече от 30% от доходите си за наеми. Това допринесе за разрастването на броя на бездомните в някои от най-богатите американски градове.  ", "date": "2019.10.24", "title": "Новата жестока реалност - липса на достъпни жилища"}
{"url": "http://www.classa.bg/%D1%81%D0%B2%D1%8F%D1%82/item/401196-99,9-%D0%BE%D1%82-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F,-%D1%81%D0%B2%D1%8A%D1%80%D0%B7%D0%B0%D0%BD%D0%B8-%D1%81-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8,-%D0%BD%D0%B5-%D1%81%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82", "text": "  Катрин Хаун казва, че фиатната финансова система не е способна да се справи с прането на пари.     Катрин Хаун – генерален партньор на Андресен Хоровиц и прокурор на Министерството на правосъдието по случая “ ” – казва, че фиатната финансова система не е способна да се справи с това, за което твърди, че се тревожи, когато става дума за криптовалутите. В традиционния финансов сектор днес  “ ” , каза тя на Кайл Бас по време на интервю за “ ” на 22-ри октомври. Като човек, чиято кариера включваше свалянето на един от най-популярните криминални рекети в историята на крипто-индустрията и създаването на първата в историята криптовалута за правителството на САЩ, Хаун е запозната с тревогите на регулаторите относно криптовалутите и прането на пари.     И все пак тя подчерта абсурда в ситуацията. Защитниците на съществуващата система непрекъснато изтъкват притеснения за проблем, който настоящите подходи нямат и бегла надежда да предотвратят: Хаун и Бас обсъдиха необходимостта да се проследява притокът на средства за борба с незаконните дейности и степента, до която това оправдава ограничаването на потока на “ ” трансфера на стойност. Бас отбеляза, че наличието на централизирана финансова система предлага повече възможности, когато става въпрос за злонамерени суверенни участници. Това е проблем, който криптовалутата може да ограничи:    ", "date": "2019.10.24", "title": "99,9% от всички престъпления, свързани с пране на пари, не се разследват"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/401197-%D0%B3%D0%BB%D0%B0%D0%B2%D0%BE%D0%B1%D0%BB%D1%8A%D1%81%D0%BA%D0%B0%D0%BD%D0%B8%D1%86%D0%B0-%D0%BD%D0%B0-50-%D0%B3%D0%BE%D0%B4%D0%B8%D0%BD%D0%B8-%D0%B1%D0%B5%D1%88%D0%B5-%D1%80%D0%B5%D1%88%D0%B5%D0%BD%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D0%BD", "text": "Алгоритъм, който да извършва обратната операция на бързото преобразуване на Фурие     Александър Стойчев, възпитаник на Американския университет в България, и Владимир Сухой откриха нов алгоритъм. Решение на 50-годишна научна загадка ще доведе до създаването на изцяло нови цифрови приложения и подобрение в работата на настоящите. Отговор на главоблъсканицата намира  , доцент по електронно и компютърно инженерство в Държавния университет на Айова и възпитаник на Американския университет в България, съвместно с неговия докторант Владимир Сухой. Двамата прекарват последните три години в търсене на нов алгоритъм, който да извършва обратната операция на бързото преобразуване на Фурие – създадено през 1964 г. Дигиталната революция не би била възможна без бързото преобразуване на Фурие – алгоритъм, който обработва цифровия сигнал. Благодарение на него всеки ден милиарди хора по целия свят могат да гледат и слушат аудио и видео съдържание, предавано по интернет.     Проблемът, който възниква, е, че в продължение на половин век никой не успява да намери алгоритъма за обратната операция. Тази липса установява доц. Александър Стойчев, докато чете учебници и научни книги, за да намери начин да обясни бързото преобразуване на Фурие на студентите в магистърската програма, в която преподава. Казусът предизвика любопитството на доц. Стойчев и Владимир Сухой и те се заемат с намирането на алгоритъм за обратната трансформация. Подобно на всички алгоритми, и този решава задачи в поредица от стъпки – преобразува резултата към неговия начален вектор. Тяхната разработка обаче е много по-сложна и за решаването на главоблъсканицата използват мощни компютри, с които да докажат, че формулата им е противоположна на бързото преобразуване на Фурие. След множество проверки, двамата са убедени, че са постигнали научен пробив и публикуват откритието си в специализираното списание Scientific Reports. Научното откритие ще доведе до пренаписването на учебниците и лекционните курсове в областта на цифровата обработка на сигнали. Доц. Стойчев споделя, че много от уменията, които са му помогнали при тази разработка, е усвоил по време на обучението си в АУБ.", "date": "2019.10.24", "title": "Главоблъсканица на 50 години беше решена от българин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401198-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B2%D1%8A%D0%B3%D0%BB%D0%B8%D1%89%D0%BD%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B8-%D0%BA%D0%B0%D0%BA%D0%B2%D0%B0-%D0%B5-%D0%BD%D0%B5%D0%B9%D0%BD%D0%B0%D1%82%D0%B0-%D0%B2%D0%B8%D0%BD%D0%B0", "text": "В региона на Стара Загора се намира най-голямата въглищна енергийна инсталация на Балканския полуостров, част от гигантски промишлен комплекс.  ТЕЦ „Марица-изток 2“ предоставя работни места и стабилност, както в района на града, така и в България, особено по отношение на генерирането на електроенергия (57% от електричеството в България се произвежда от въглища по данни на Electricitymap.org). В същото време централата има и своята тъмна страна – тя е основен замърсител с парникови газове, което я поставя в неизгодна финансова позиция, имайки предвид все още не напълно либерализирания енергиен пазар в България и дълговете, натрупани от дружеството оператор заради квотите за емисии на въглероден диоксид, посочва EnergyPost в свой материал. Проблемът със серния диоксид Според публикацията районът на Стара Загора е единственият в Европейския съюз (ЕС), който нарушава ограниченията на блока по отношение на серния диоксид. Причината за тези завишени нива е ясна – въглищата. Серният диоксид вече трябва да е отдавна загърбен. Киселинните дъждове, които са следствие от неговите концентрации, продължават да валят и днес, тъй като не са положени достатъчно усилия за ограничаване на количествата серен диоксид. Новият анализ на неправителствената екологична организация Грийнпийс на данните от НАСА поставя България на 19-то място в класацията на най-замърсените със серен диоксид страни в света - единствената държава от ЕС, която намира място в топ 20, посочват от EuroPost. Според сайта индустриалният комплекс „Марица-изток“ в Стара Загора е отговорен за това. Емисиите само от ТЕЦ „Марица-изток 2“ поставят собственика на предприятието, „Български енергиен холдинг“ ЕАД, сред 10-те най-силно замърсяващи въглищни компании в ЕС. Лидер тук е германската RWE, която стои зад здравословни проблеми за 5,4 млрд. евро. Освен че създава големи проблеми за природата, замърсяването със серен диоксид има огромни и добре документирани последици за здравето на хората. Веществото допринася за сериозни респираторни и други подобни заболявания, особено са уязвими групи като деца, възрастни хора и хора с дихателни проблеми. Когато серният диоксид се освободи от въглищна инсталация, той реагира с други химикали във въздуха, за да създаде прахови частици - изключително опасен фин прах, който прониква в кръвообращението и заплашва здравето. Ако обаче се погледне европейската карта с фокус върху въглищните енергийни инсталации, прави впечатление, че голяма част от централите са съсредоточени в Централна Европа. Страни като Германия, Чехия и Полша притежават огромен флот от въглищни централи, които са отговорни за голяма част от замърсяването, не в градски мащаби, а в континентални такива.     Полша генерира 81% от своята електроенергия чрез въглища – 16,3 гигавата, отделяйки средно по 820 грама на киловатчас въглеродни емисии. Там делът на хидроенергията, природния газ, вятърната и соларната енергия е изключително малък спрямо общия енергиен микс. В Германия въглищата са отговорни за 37% от общата генерирана електроенергия, или за 24,8 гигавата. Чехия е друга страна, където въглищата са един от основните енергийни ресурси. Страната произвежда 29% от електроенергията си чрез въглищни централи, или 2,64 гигавата от общо 8,98 гигавата. Ако погледнем към Югоизточна Европа, освен посочената в статията на EnergyPost България, може да видим страни като Гърция, Румъния и Сърбия, където въглищните мощности стоят в основата на енергетиката.     Гръцката ТЕЦ „Агиос Димитриос“ произвежда 1595 мегавата електроенергия, както и 9,23 млн. тона въглеродни емисии само за 2018 г. Централата е отговорна за 58 случая на преждевременна смърт (2016 г.) и е класирана на 68-о място в Европа по това отношение. Румънската ТЕЦ „Турчени“ , която се намира в близост до българската и сръбската граница, генерира 1980 мегавата и 4,07 млн. тона въглеродни емисии. Подобно е и положението със сръбския комплекс „Никола Тесла“, в който се генерират общо над 3 хил. мегавата електроенергия без да са предоставени данни за отделените въглеродни емисии. Случаите на преждевременна смърт тук са близо хиляда.", "date": "2019.10.24", "title": "Най-голямата въглищна централа на Балканите и каква е нейната вина"}
{"url": "http://www.classa.bg/%D1%81%D0%B2%D1%8F%D1%82/item/401191-%D0%BF%D0%BE%D1%87%D1%82%D0%B8-%D1%87%D0%B5%D1%82%D0%B2%D1%8A%D1%80%D1%82-%D0%BE%D1%82-%D0%BD%D0%BE%D0%B2%D0%B8%D1%82%D0%B5-%D0%BC%D0%BE%D0%BB%D0%BE%D0%B2%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-%D1%81%D0%B0-%D0%B2-%D1%80%D1%83%D1%81%D0%B8%D1%8F", "text": "Почти една четвърт от новооткритите търговски центрове в Европа през първата половина на годината са в Русия, показват данни на консултантската компания Cushman&Wakefield. За периода януари-юни откритите молове в страната са малко над 200 хил. кв. м. В цяла Европа общата площ на новооткритите търговски центрове достига 863 хил. кв. м, което е с 18% по-малко на годишна база, сочат данните на компанията.     Що се отнася до търговските центрове в строеж, лидер е Турция с малко над 1,5 млн. кв. м площи, които се очаква да бъдат открити до края на тази и през следващата година. Русия е втора с 1,4 млн. кв. м.     Активността в търговския сегмент е по-висока в Централна и Източна Европа в сравнение със Западна Европа благодарение на динамичните пазари на Русия и Турция, сочат още данните. Завършените молове през първото полугодие са малко под 500 хил. кв. м в Централна и Източна Европа – с 27% по-малко спрямо същия период на миналата година, и 370 хил. кв. м в Западна Европа, което е почти без промяна на годишна база. Площите в строеж са съответно 3,673 млн. кв. м и 1,701 млн. кв. м., като отчитат спад от 7% и 19% на годишна база. Строителството на търговски центрове е поляризирано и варира от държава до държава и от град до град, посочват от компанията. Като цяло броят на новооткритите обекти намалява, но за сметка на това водещите градове увеличават дела си в общото строителство от 25% през 2016 г. до 41% през първата половина на 2019 г., подчертават консултантите. Значителен е спадът на активността в Турция, въпреки внушителните площи в строеж. След като през 2018 г. строителната активност в страната намаля с 50%, през първата половина на 2019 г. свиването се ускорява до 87%. Строителната активност в Русия остава стабилна, като нови проекти през следващата година ще се откриват най-вече в регионалните градове – Екатеринбург, Перм, Киров и други. В Испания силните фундаменти, като например нарастващите потребителски разходи и солидното представяне на туристическата индустрия, подкрепят строителната активност в търговския сегмент. Предстои откриването на обекти с обща площ почти 355 хил кв. м, като 42% от обема се концентрира в региона на Мадрид.", "date": "2019.10.24", "title": "Почти четвърт от новите молове в Европа са в Русия"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/401192-%D1%83%D1%87%D0%B5%D0%BD%D0%B8-%D1%82%D0%B2%D1%8A%D1%80%D0%B4%D1%8F%D1%82-%D0%BC%D0%BE%D0%B7%D1%8A%D0%BA%D1%8A%D1%82-%D1%80%D0%B0%D0%B1%D0%BE%D1%82%D0%B8-%D1%81-%D0%BF%D1%8A%D0%BB%D0%BD%D0%B0-%D1%81%D0%B8%D0%BB%D0%B0-%D1%81%D0%BB%D0%B5%D0%B4-60-%D0%B3%D0%BE%D0%B4%D0%B8%D0%BD%D0%B8", "text": "http://www.classa.bg/%D0%BD%D0%B0%D1%83%D0%BA%D0%B0/item/401192-%D1%83%D1%87%D0%B5%D0%BD%D0%B8-%D1%82%D0%B2%D1%8A%D1%80%D0%B4%D1%8F%D1%82-%D0%BC%D0%BE%D0%B7%D1%8A%D0%BA%D1%8A%D1%82-%D1%80%D0%B0%D0%B1%D0%BE%D1%82%D0%B8-%D1%81-%D0%BF%D1%8A%D0%BB%D0%BD%D0%B0-%D1%81%D0%B8%D0%BB%D0%B0-%D1%81%D0%BB%D0%B5%D0%B4-60-%D0%B3%D0%BE%D0%B4%D0%B8%D0%BD%D0%B8", "date": "2019.10.24", "title": "Учени твърдят: Мозъкът работи с пълна сила след 60 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401193-%D0%B8%D0%BD%D1%82%D1%80%D0%B8%D0%B3%D0%B0%D1%82%D0%B0-%D0%BF%D0%BE%D0%B2%D0%B8%D1%88%D0%B0%D0%B2%D0%B0-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0%D1%82%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%B2-%D0%BD%D0%B5%D0%B4%D0%B5%D0%BB%D1%8F", "text": "Заради интригата, която е налична не само в София, но и в доста други градове на страната, социолозите очакватпо-висока избирателна активност на предстоящите в неделя местни избори. Очакванията са на социолозитеПърван Симеонов и Румяна Коларова. Като цяло обаче ситуацията е трудна за прогнозиране, тъй като много от гражданите решават в момента. И двамата, Симеонов и Коларова, отклониха въпрос дали победата, или загубата, изчислени по сбора на областни градове, може да се разглеждат като победа и съответно загуба на национално ниво и дали това би променило управлението на страната.  Според Първан Симеонов за кого да гласуват решават в момента около 1/3 от софиянци. Предизборната кампания е минала в два етапа, като във втория сблъсъците са станали от една страна по-ожесточени, но и от друга страна по-детайлни, което е положително изобщо за развитието й. Затова и Първан Симеонов я оценява като по-добра от предишните кампании, тъй като интересът на хората към детайла показва, че вече сме преминали на друго европейско ниво - не се впечатляваме, че нещо се прави, а се засягаме как се прави. Румяна Коларова също отчете вниманието към детайлите като положително и разкритикува популисткото насаждане на мнението, че всяка една обществена поръчка е корумпирана. По думите й това е корупция, която няма съдържание, а е нагласа, затова е априори корупцията е популизъм в действие. Според Коларова ако има балотаж в много населени места в България, това ще е добър резултат за българската демокрация.", "date": "2019.10.24", "title": "Интригата повишава избирателната активност в неделя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401194-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8%D1%8F%D1%82-%D0%BA%D0%BE%D0%BD%D1%82%D1%80%D0%BE%D0%BB-%D0%B5-%D0%BD%D0%B0%D0%B9-%D0%BC%D0%BE%D1%89%D0%BD%D0%BE%D1%82%D0%BE-%D1%81%D1%80%D0%B5%D0%B4%D1%81%D1%82%D0%B2%D0%BE-%D0%B7%D0%B0-%D0%BF%D1%80%D0%B5%D1%81%D0%B8%D1%87%D0%B0%D0%BD%D0%B5-%D0%BD%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D1%81%D0%BE%D1%84%D0%B8%D1%8F", "text": "- Най-тежките проблеми на София са свързани с въздуха, който дишаме, с мръсния въздух, презастрояването и трафика, задръстванията. И всички те имат един източник - начинът, по който се управлява столицата, и изтичането на публичните пари на софиянци чрез непрозрачни процедури за обществени поръчки, неефективни разходи като цяло. Пилеят се пари. Три пъти се прави ремонт на едни и същи улици, правят го обикновено едни и същи фирми, една малка групичка се възползва добре от огромния финансов ресурс на столицата. За решаване на конкретните проблеми на гражданите никога не остават пари. - Личното ми мнение е не. Самата система за управление на отпадъците на София е изначално сбъркана и тук са изсипани огромно количество пари, които в крайна сметка не са създали нито кръгова икономика, нито зелена икономика. Изграден е завод за преработка на боклук, в който са инвестирани 350 млн. лв.  Издръжката на този завод на годишна база е 27 млн. лв., а в сметището в Долни Богров се загробват годишно около 110 хил. тона от вече преработения боклук, т.е. онова висококачествено гориво, което трябваше да се произвежда, се загробва в сметището и за това се плащат още 3 млн.  Останалите 50-60 хил. тона се горят в циментовите заводи, което до тази година струваше 10 млн., но в следващите три, тъй като вече е обявена обществена поръчка - ще струва по 20 млн. на година. Ако бъде строена инсталацията за изгаряне на този RDF, тя отново ще струва 310 млн. лв., издръжката на годишна база ще бъде около 15 млн. лв. и ще остане проблемът със справянето на т.нар. дънна пепел, която ще остава от горенето на боклук и която най-вероятно ще трябва да се транспортира в държави, в които има условия за нейното съхранение.  Т.е. отново една раздута сметка, която ще плащат столичани и която в крайна сметка няма очакваната полза. Единствено остават опасенията как тази инсталация за горене на боклук ще се отрази на качеството на въздуха - най-големият проблем за хората в София.  Така че няма как да харесвам начина, по който се източват парите на столичани през системата за управление на отпадъците.  Моето лично мнение е против, тъй като това по никакъв начин няма да освободи ресурс, няма да спести ресурс, от една страна, а от друга - поставя редица екологични проблеми, залага следващи бомби, на които трябва да се отговори ясно и публично. - Тъй като цялата система за управление на отпадъците е построена на този изначално сбъркан принцип, може би най-честното решение ще бъде чрез местен референдум, като се чуят аргументите \"за\" и \"против\", гражданите на столицата да решат искат ли инсталация за горене на боклук в центъра на столицата, защото площадката на \"Топлофикация\", където ще се изгражда, е практически в центъра на столицата, или не искат. - Правилата трябва да важат за всички. Еднакви за всички - и за незаконните пристройки в ромските квартали, и за небостъргачите. Ако една сграда - надстройка или пристройка, е незаконна - независимо дали е на някое супер богато дружество или на социално слаб гражданин, трябва правилата да бъдат абсолютно еднакви. Огромното ми притеснение в момента е свързано обаче с това, че няма никакъв контрол върху разрастването с незаконни сгради в ромските квартали, т.е. има един проблем, който е в незаконното строителство, а общината не прави абсолютно нищо този проблем да не се разраства - вижда се как пълзят тези квартали. От друга страна, има решения на Съда на Съвета на Европа, които казват, че във всички случаи, когато става дума за социално слаби групи, би следвало да бъде спазван принципът на пропорционалност, т.е. да бъдат предложени алтернативи.  Някак си няма как да изкараш на улицата майка с бебе. Трябва да се мисли за решения и тук следват нова серия въпроси, които може би биха могли да бъдат предмет на още интервюта. - Във всички случаи няма да позволя те да бъдат запалвани или да бъдат разрушавани, както вече се случи с Царските конюшни или с \"Двойната къща\". Това е богатство - богатство на градската среда в София. Би следвало да се прилага законът - твърдя, че има добри законови решения, които просто Столичната община никога не е привела в действие. Например една рушаща се сграда, с рушаща се фасада да бъде възстановена от Столичната община, като се учреди ипотека върху цялата къща и след това парите се приберат от собственика. Това е добро решение, което се прилага в редица европейски столици, но просто не се използва от столичната управа. - Осемстотин и шейсет милиона лева успяха да натрупат от \"Топлофикация\" през последните години при пълно безхаберие от страна на кмета и на Столичния общински съвет (СОС), които така и не взеха мерки въпреки проблемите, които имат гражданите с \"Топлофикация\", въпреки моите препоръки, призиви, настоявания, участията ми в заседания на СОС като омбудсман. Те просто оставиха дружеството да се източва и да трупа дългове.  Това, което ще направя, е първо - да предизвикам пълна ревизия, т.е. да е ясно как са натрупани тези дългове, защото 200 млн. са за последните две години. И след това - да бъде направен опит да бъдат запушени дупките. Например редно е звеното, което е създадено към \"Топлофикация\", да продава тока, който произвежда \"Топлофикация\".  Това е ток, който се произвежда в условията на комбинирано производство и се плаща добре на енергийния пазар. В момента частен субект купува евтино и продава скъпо, той печели, а \"Топлофикация\" губи. Става дума за фирма на Христо Ковачки, която купува тока от \"Топлофикация\" и го продава на енергийната борса.  Това трябва да бъде прекратено и \"Топлофикация\" сама да черпи ползите от производството на ел. енергия. Има и още начини, чрез които се източва дружеството чрез скъпи външни услуги - възлагат се всевъзможни услуги, които носят разход. Или чрез така познатата в столицата практика - ремонт на ремонта. Ремонтират се едни и същи участъци, понякога се твърди, че те изобщо не се нуждаят от ремонт.  Изобщо тук трябва да има един много ясен контрол и това може да стане също чрез елетронизация на всички дейности на достъпа на гражданите до дружеството - всеки да има електронно досие, да може да провери какво дължи, кога дължи, за какъв период го дължи, но също така да може да провери какви ремонти в момента извършва \"Топлофикация\", на каква цена, кой ги прави, в какви срокове. Т.е. гражданският контрол не е панацея, но за мен е едно от най-мощните средства за пресичане на корупцията и даже за оздравяване на общинските дружества.  Ако добавим тук и Центъра за градска мобилност, който също е една черна каса, в която потъват парите на столичани от синя и зелена зона, като добавим тук \"Екоравновесие\", \"Чистота Искър\". Проблемът за това как се управляват столичните дружества е огромен, защото в тях потъват парите на столичани, които биха могли да бъдат използвани за много важни за хората проблеми. - Това, че няма свързаност между велоалеите - те започват отникъде и свършват доникъде. Не можеш да стигнеш от краен квартал до центъра безопасно. А би следвало да се осигури тази възможност, включително и Витоша. Защо не да има възможности да се качиш на Витоша с велосипед!? - Паметникът на съветската армия - проверих - е собственост на държавата. Според мен тази тема беше извадена в изборите, за да отвлече вниманието от истинските проблеми, от отговора на истинските проблеми на столичани. Така че решението е в ръцете на държавните институции. - Да, би следвало парковете, местата в центъра да бъдат предмет на грижа на столичния кмет. На първо място, парковете трябва да са чисти - дават се по 120 млн. годишно за чистота и още 38 млн. лв. за чистота на зелените площи, което означава, че наистина за тези пари те трябва да бъдат в перфектно състояние. - Да, възможен е, стига да бъде деактуван като държавен и да бъде актуван като общински. Но тъй като в момента това не е така, грижата за това какво се случва с паметника е на неговия собственик - държавата. Ако той стане общински, темата ще бъде обсъдена в общинския съвет. Но тук възникват и въпроси защо 30 г. никой не се сети да постави този въпрос, а той изниква в кампанията, и то с подвеждащия коментар, че това е общинска собственост. Помолих различни общински съветници, хора в Столичната община да проверят този въпрос и се оказа, че той е държавен. - Столичната община се управлява задкулисно. Това не е дясно управление, това е задкулисно и корумпирано управление. Ясно е кой взема решенията. Г-жа Фандъкова е просто изпълнител на чужда воля. Много често общинският съвет - също. Хората, които стоят зад кадър - приятелският бизнес кръг, вземат важните решения за обществените поръчки - какви да се обявяват, как да се напишат условията, кои да ги печелят. В Столичната община, както казва бизнесът - не можеш да доставиш един кламер без благословията на този кръг. - Това са т.нар. Орлета на Борисов. И за да бъда съвсем ясна - става дума за общинския съветник Орлин Алексиев, който сега не е включен в листата на ГЕРБ, но това едва ли ще му попречи отново да дърпа конците, в случай че г-жа Фандъкова бъде избрана за кмет.  ", "date": "2019.10.24", "title": "Мая Манолова: Гражданският контрол е най-мощното средство за пресичане на корупцията в София"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401185-%D1%83%D0%B6%D0%B0%D1%81-%D0%B2-%D0%BD%D0%B0-%D0%BA%D0%B0%D1%84%D0%B5-%D1%82%D0%B0%D0%B7%D0%B8-%D1%81%D1%83%D1%82%D1%80%D0%B8%D0%BD", "text": "Гала и колежките й от \"На кафе\" извадиха ужасяващи физиономии за предстоящия Хелоуин. Промяната на визията им стана с помощта на интернет приложение за пробни маски още в началото на предаването. Вижте как се забавляваха водещата, Ева и Андреа:      ", "date": "2019.10.24", "title": "Ужас в \"На кафе\" тази сутрин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401186-%D0%B6%D0%B5%D1%81%D1%82%D0%BE%D0%BA-%D0%B5%D0%BA%D1%88%D1%8A%D0%BD-%D0%B2-%D1%81%D0%BE%D1%84%D0%B8%D1%8F", "text": "Маскирани с качулки бабаити цяла нощ преобръщаха кофи за боклук по централните улици на София. Отвратителната акция идва само часове преди края на предизборната надпревара и цели да създаде огромен хаос. Вандалската проява съвпада по странен начин с тенденциозните твърдения на Мая Манолова, че столицата има проблем със сметопочистването. Родената в Кюстендил дама, обаче може би има предвид друг град. През последните години София е един от най-чистите градове в Европа, а хигиената му е на много по-високо ниво от това в Париж, Рим и Лондон. И това не е само наша констатация, а на хората, които са посетили тези дестинации през последните месеци.      Ползата от среднощното активно мероприятие може да се търси и в добре подбраните и дирижирани медийни участия на няколко протестърски организации, които гравитират около политическите трупове на кръга \"Агнешки главички\". Господарите им сигурно доволно са потривали ръце от \"Драгалевци\", нищо че отдавна са изпратени от избирателите на политическото сметище. Вчерашният погром бе заснет от камери на Нова телевизия, които бяха на мястото на събитието. От фирмите за сметоизвозване получават сигнали, че в тъмните часове на денонощието това е масова практика. Двамата мъже, които обърнали кофата, избягали без да обяснят какво ги е накарало да обърнат контейнера. Цветанка Колева видяла вандалите и се опитала да ги спре. \"Виждам две момчета движат се по тротара скачат върху кофите, събарят ги. И аз им направих забележка: „Защо събаряте кофите?\" и те ми казват: „Спокойно! Ние сме от чистотата\". Е, как ще сте от чистотата, като обръщате кофите\", сподели тя. Минути след гаменската проява на място дойдоха и двама от управителите на сметоизвозващата фирма.        „От една седмица насам всяка вечер се обръщат кофи, изкарват се на средата на улицата. Тъкмо съберем на едно място боклука след половин час на друго място обърнати кофи\", коментира Ивайло Даховски, управител на сметоизвозваща фирма. „На долу с главата и има хора, които се обаждат и пускат оплакване, началника се обажда и ние се връщаме отново\", коментира служител в сметосъбирането. Освен да вадят боклука, вандалите чупели и контейнерите, оплакаха се от фирмата, която извозва отпадъците. Подозират и че изненадващите среднощни акции имат връзка с предстоящия местен вот. „В края на краищата боклукът няма цвят, има мирис. Да престанат. Има 4 дена до изборите, ако е свързано с изборите\", заяви още Ивайло Даховски. Полицията е сезирана, но задържани все още няма. Крайно време е полицията да арестува шепата маскирани бандити, да ги разпита и след това да достигне до поръчителите им и до някои крайно интересни изводи.", "date": "2019.10.24", "title": "Жесток екшън в София!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/401187-%D0%B2%D0%B0%D0%B6%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8,-%D0%BA%D0%BE%D0%B8%D1%82%D0%BE-%D0%BF%D1%80%D0%B0%D0%B2%D1%8F%D1%82-%D0%B1%D0%B5%D0%B7%D0%BA%D0%BE%D0%BD%D1%82%D0%B0%D0%BA%D1%82%D0%BD%D0%B8-%D0%BF%D0%BB%D0%B0%D1%89%D0%B0%D0%BD%D0%B8%D1%8F-%D1%81-%D0%BA%D0%B0%D1%80%D1%82%D0%B8", "text": "При безконтактни плащания с карти вече е необходимо да се въвежда ПИН по-често освен при единична безконтактна трансакция над 50,00 лв., но дори и при пет последователни безконтактни плащания, всяко от които не надвишава тази стойност. През септември 2019 г. картовите издатели въведоха нови мерки за сигурност, които са в съответствие с европейските изисквания (PSD 2), приети в Европейската икономическа зона. Новите правила се прилагат за платежните карти на всички издатели и имат за цел да подобрят сигурността на средствата на картодържателите, пише \"Монитор\". Ако шестата поредна трансакция е безконтактна и не надвишава сумата от 50 лв., то ПОС терминалът може да поиска да въведете ПИН кода на пластиката. В случай, че версията на софтуера на ПОС терминала не е обновена, то плащането може да бъде отказано. За да може да се извърши безконтактна транзакция, ще е необходимо първо да се извърши контактно плащане с картата с нейния чип и ПИН. Така ще се нулира брояча на безконтактните плащания. При плащане над 50 лв. ще е необходимо да въведете ПИН кода на карта. По този начин броячът на безконтактните плащания отново се нулира. Новите мерки за сигурност не се прилагат за безконтактните плащания, направени с телефон, тъй като при тях не се изисква въвеждането на ПИН код. Тазгодишният доклад Masterindex показва, че почти всеки българин в страната притежава дебитна карта (98%), докато делът на хората ползващи кредитна е 40 на сто. Проучването сочи още, че 58% от потребителите се чувстват комфортно, когато плащат безконтактно без въвеждане на ПИН код за суми до 50 лв. Картодържателите откриват удобство от използването на дебитна карта за разплащане в хранителни магазини (65%), онлайн пазаруване и резервации (43%) и за плащане на сметки и пазаруване на дрехи (33%). Кредитните карти са предпочитани на първо място, когато става въпрос за онлайн пазаруване и правене на резервации (за 50% от проучените), последвани от пазаруване на храна и дрехи, съответно с 47% и 42%.  ", "date": "2019.10.24", "title": "Важна промяна за всички, които правят безконтактни плащания с карти"}
{"url": "http://www.classa.bg/%D1%81%D0%B2%D1%8F%D1%82/item/401188-%D0%B7%D0%B0-%D1%82%D1%80%D1%83%D0%B4%D0%BD%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%B8%D0%B3%D1%80%D0%B0%D1%82%D0%B0-%D1%81-%D0%B3%D0%B0%D0%B7%D0%BE%D0%B2%D0%B8-%D1%82%D1%80%D1%8A%D0%B1%D0%B8", "text": "В началото на тази година говорихме за „Проблем 2020“, свързан с факта, че договорът за транзита на руски газ през Украйна изтича на 1 януари 2020 г. Известно е, че въз основа на рисковете от сътрудничество с украинския партньор руската страна отдавна полага усилия за минимизиране на транзитната зависимост от Украйна чрез изграждане на газопроводи, заобикалящи нейната територия. До началото на 2020 г. трябва да заработят “Турски поток” и “Северен поток-2”, които на практика премахват тази зависимост. Киев, от своя страна, започна активна кампания срещу „потоците“, като настояваше да бъде подписан нов договор със същия период на валидност (10 години) и фиксиран минимален обем на изпомпване, който да замени изтичащия договор. Украинските планове се основават на факта, че до 1 януари, благодарение на усилията на антируското лоби на Запад, \"потоците\" не биха били готови за Русия, която, за да не се нарушават задълженията към потребителите, трябва да приеме украинските условия. През януари в Калининград бе пуснат комплекс, който позволява доставянето на газ в Калининградска област по море чрез танкери. При откриването му Владимир Путин призна, че изграждането на това съоръжение на стойност над 1 милиард долара е предизвикано не от икономическа целесъобразност (доставянето на газ през тръби през Литва е много по-евтино), а от необходимостта да се премахнат транзитните рискове. Бързото изпълнение на проекта за терминал за втечнен природен газ в Калининград показва, че руското ръководство е готово твърдо да защити интересите си, чак до газовата война, където ще стане ясно кой ще издържи по-дълго - Русия без пари за газ или Европа без руски газ (както това беше през 2006 и 2009 г., когато нови договори не бяха подписани преди изтичането на старите, но тогава нямаше обходни маршрути). Но „слабото място“, което Русия имаше в района на Калининград (ако Литва от „солидарност“ с Украйна би блокирала транзита на газ до Калининград) бързо беше премахнато. Това означава, че преговорната позиция на Москва се засили. Въпреки това, наближавайки 1 януари, може да се създаде впечатлението, че в Киев се появяват козове. „Северен поток-2“ очевидно няма да е готов за този период поради упоритостта на датските власти, а наземната инфраструктура на „Турски поток“, която му позволява да доставя газта си на най-отдалечените потребители (Унгария, Австрия ...), няма да бъде пусната в експлоатация по-рано от 2021-2022г Съдейки по последните събития обаче, тези „козове” се оказаха бити. На 18 октомври в дневния ред на Върховната Рада беше включен законопроект № 2239-1, който изисква разделянето на \"Нафтогаз\" (отделяне на транспортирането, съхранението, производството и продажбата на газ) и създаването на независим оператор на газопреносната система. В същия ден премиерът Гончарук събра фракцията на „Слуга на народа“ и „убедени депутати“ спешно да приемат този законопроект. Има причина за бързане - на 28 октомври се планира поредният кръг от тристранните преговори за транзит на газ във формат Русия-Украйна-ЕС. И уж „независимият оператор на газопреносната мрежа“ е коз в ръкава на украинската делегация. Защо трябваше да създаде нова структура за управление на газопреносната мрежа, обясни източник в европейския енергиен сектор: „Киев се ангажира да приложи европейските енергийни стандарти в законодателството си до 1 януари 2020 г., включително процедурата за провеждане на търгове за резервиране на транзитни мощности. По този начин, дори и при липса на договор, операторът на украинската газопреносна система ще бъде задължен да пусне на търг транзитните си мощности, които “Газпром” ще може да изкупи за краткосрочни и средносрочни доставки. И дори отсъствието на договор няма да доведе до прекратяване на транзита на газ към ЕС”. Казано по-просто, Киев обеща да започне работа в газовия сектор по европейски начин. “Газпром” вече има подобен опит. От 1 януари до 12 март 2019 г. руският газов монопол доставя газ в Армения чрез грузинската газотранспортна система без транзитен договор с Тбилиси, изкупувайки транзитни мощности чрез тръжна система. Тоест “Газпром” ще може да изпомпва през украинската система за транспортиране на газ толкова количество газ, колкото е необходимо и когато има нужда. Не на това се надяваха в Киев, където беше планирано “да не успеят навреме” до 1 януари да се приемат изменения в законодателството за изпълнение на задълженията към ЕС. Европейските партньори обаче, които не искат да останат без руски газ, принудиха украинските власти да побързат. Това косвено беше потвърдено на 4 октомври от ръководителя на Министерството на енергетиката на Руската федерация Александър Новак по време на Руската енергийна седмица: „... обсъждахме този вариант, защото той беше предложен от Европейската комисия и нашите украински партньори. Той става основен“. Е, европейците останаха решаващо повлияни от принципната позиция на Русия, която очевидно посочи \"червените линии\" в защитата на своите интереси, които никога няма да премине (а калининградският терминал е много силно потвърждение за сериозните намерения). Вариантът с прехода към „европейските правила“ е интересен за властите в Киев, тъй като им позволява да запазят реномето си. В крайна сметка, ако, да речем, договорът с изтичане на срока беше удължен с една година (друго предложение от руската страна), тогава неистовите викове за „Предателство“ щяха да паднат върху „колективния Зеленски“ (видите ли - договорът е трябвало да е за десет години, а не един ден по-малко). Все пак нека чуем отново какво казва Александър Новак: „ ”. Рисковете под формата на възможността за „определени елементи“ наистина съществуват. Остават въпросите относно цената на транзита, но, според Новак, „ако и да не сме обсъждали цената в рамките на преговорите, мисля, че това ще бъде обсъдено по-късно. И това ще бъде в рамките на съществуващите тарифи, които са в сила днес в Европа. \" Това е към 4 октомври положението с перспективите за удължаване на транзита на руски газ през Украйна. Междувременно няма доставчици на газ за Украйна, с изключение на Русия. Освен това няма техническа възможност за прехвърляне на гориво от съоръжения за съхранение на газ в Западна Украйна до центъра и на изток, където са разположени основните потребители. Вече отбелязахме, че „украинският транзит“ е евфемизъм, израз-патерица. Руският произход на „унгарския“ и „словашкия“ газ, който сега захранва Украйна, не е тайна за никого, както и фактът, че този газ преминава (и в двете посоки) западната граница на Украйна виртуално. Така че, ако няма транзит (в кавички и без) - украинската икономика ще остане без газ. Между другото, Москва постоянно предлага на Киев да изостави палячовщината с виртуалния реверс и да сключи директен договор за доставка на газ, което ще позволи на Украйна да го получи с 25% по-евтино. Наличието на такъв договор теоретично би засилило позицията на Украйна по отношение на транзита (тъй като няма да има нужда той да задоволява собствените ѝ нужди). Кой обаче може да се сравни с украинските власти по способността да се самозастреляш в крака? Сключването на такъв договор би довело до още едно обвинение за „предателство“, от което Киев, както лесно виждате, най-много се страхува. Оттук и постоянните призиви за „освобождаване“ на Европа от зависимост от руския газ. Но нали, ако това се случи и на мястото на руския газопроводен започне да постъпва американският втечнен природен газ (доста по-скъп), украинската система за транспортиране на газ определено ще се превърне в купчина скрап, от която никой не се нуждае. И обратно, растежът на руското потребление на газ в Европа е в състояние да осигури натоварването на украинската газопреносна система дори при наличието на „потоци“ в северната и южната част на континента. Обаче действието в противоречие на нейните интереси стана „национална идея за Украйна“.    ", "date": "2019.10.24", "title": "За трудностите на играта с газови тръби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401189-%D0%B9%D0%BE%D1%80%D0%B4%D0%B0%D0%BD-%D1%80%D0%B0%D0%B4%D0%B8%D1%87%D0%BA%D0%BE%D0%B2-%D0%B4%D0%BE%D0%B1%D1%80%D0%B5-%D0%B5-%D1%87%D0%BE%D0%B2%D0%B5%D0%BA-%D0%B4%D0%B0-%D1%81%D0%B5-%D0%BD%D0%B0%D1%83%D1%87%D0%B8-%D0%B4%D0%B0-%D0%BF%D1%80%D0%B5%D0%BC%D1%8A%D0%BB%D1%87%D0%B0%D0%B2%D0%B0-%D0%BD%D1%8F%D0%BA%D0%BE%D0%B8-%D1%80%D0%B0%D0%B1%D0%BE%D1%82%D0%B8", "text": "На днешния ден се навършват 90 години от рождението на големия ни писател Ненадминатият майстор на словото Йордан Радичков се ражда на 24 октомври през 1929 г. в с. Калиманица, Монтанско. Завършва гимназия в Берковица. Дълги години е редактор в литературни издания. Започва да публикува импресии, очерци и разкази в печата, а през 1959 г. издава първата си книга с разкази \"Сърцето бие за хората\". Неговият седми сборник с разкази \"Свирепо настроение\" (1965), както и следващите - \"Водолей\" (1967), \"Козята брада\" (1967), \"Вятърът на спокойствието\" (1968), \"Ние, врабчетата\" (1968), \"Коженият пъпеш\" (1969), \"Верблюд\" (1984) и др. променят познатите за литератураната ни традиция повествователни правила и проправя пътя на белетрист от друг разред. \"Неосветените дворове\" (1966), \"Всички и никой\" (1975), \"Прашка\" (1977) и \"Ноев ковчег\" (1988) представят автора като романист отново в специфичните радичковски измерения на жанра. Успоредно с това писателят се изявява като един от най-добрите български драматурзи, чиито пиеси продължават шествието си по сцените - \"Суматоха\" (1967), \"Януари\" (1974), \"Лазарица\" (1979), \"Опит за летене\" (1979). През последните години авторът добавя нови щрихи в творчеството си - \"Мюре\" (1997), \"Пупаво време\" (2000).   Представяме ви избрани цитати на Йордан Радичков:   AFISH.BG    ", "date": "2019.10.24", "title": "Йордан Радичков: Добре е човек да се научи да премълчава някои работи"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401190-%D0%B7%D0%B0%D1%89%D0%BE-%D1%81%D0%B8%D0%BB%D0%BD%D0%B8%D1%8F%D1%82-%D0%B4%D0%BE%D0%BB%D0%B0%D1%80-%D0%B5-%D1%80%D0%B8%D1%81%D0%BA-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Силата на щатския долар в последно време предизвика две много различни реакции сред икономистите и пазарните участници, пише за Financial Times Мохамед Ел-Ериан, главен икономически съветник на Allianz и президент на колежа Куийнс към Кеймбриджкия университет.  Някои смятат, че тя допринася за по-добро глобално икономическо представяне в бъдеще. Други се опасяват, че ще предизвика сътресения. Не може и двете гледни точки да са верни. Отговорът вероятно ще бъде определен от политиката, а не от икономиката - по-конкретно от маневрите в предизборната кампания за президент на САЩ. Инвеститорите и компаниите могат да предприемат действия сега, за да се защитят частично от сътресения. Такива избягващи ходове са оправдани, като се има предвид по-голямата вероятност за по-екстремни резултати в редица области. Устойчивата сила на долара не е изненада, като се имат предвид три основни фактора, които привличат чуждестранния капитал в САЩ: вътрешна икономика, която превъзхожда останалите напреднали страни; фондов пазар, който надминава другите;  привлекателна доходност за инвеститорите в облигации. Инвеститорите вярват, че в днешната влошаваща се глобална икономическа среда само Америка е в състояние да поддържа продължително поскъпване на своята валута. Европейските и развиващите се икономики се опасяват, че всяко стабилно укрепване на валутите им допълнително ще забави техния растеж. Това обяснява и контрастните възгледи за предстоящето. За някои силният долар е част от систематичното ребалансиране на световната икономика. Доларът помага на по-слабите икономики, които са по-отворени за търговия, и които пострадаха повече от глобалната търговска война, да настигнат САЩ. Но силният долар крие рискове. Първо, той е заплаха за валутна война в допълнение към продължителната търговска война, подхранвана от усилията на администрацията на Тръмп да премахне това, което смята за нелоялни търговски практики срещу САЩ. Второ, той излага Федералния резерв на по-нататъшни политически атаки, подкопавайки надеждността му и пазарното доверие, което идва с нея. Трето, доларът може да дестабилизира развиващите се пазари с големи валутни дисбаланси, включително това, което икономистите наричат ​​„първороден грях“. Става въпрос за държавите, заемащи масирано в долари, но генериращи по-голямата част от доходите, използвани за плащания на лихви и главница във валути, които се обезценяват спрямо американската. И трите риска отслабват растежа, увеличават волатилността на пазара и затягат финансовите условия. Те биха дошли в труден момент за световната икономика. Глобалната икономическа активност и търговията се забавят, Европа може да изпадне в рецесия през следващата година, амунициите на централните банки се изчерпват, а и има много малко, ако изобщо, вдъхновяващи реформи на развиващите се пазари.       Какво ще се случи ще зависи на първо място от политиката на САЩ, като вероятностите се накланят към по-хаотичен резултат. Изравняването на международните условия за търговия, особено с Китай, но и с други страни, е един от малкото проблеми, които събират доста широка политическа подкрепа в Америка. Не всички са съгласни с методите, но мнозинството е обединено в преследването на по-добри търговски условия за САЩ. Това увеличава вероятността от използване на валутната политика като оръжие. Европа и Китай могат да противодействат на този риск, макар и само частично, като направят навременни отстъпки на САЩ, особено що се отнася до дългогодишни оплаквания, като кражбата на интелектуална собственост и принудителните технологични трансфери към Пекин. Като част от ребалансирането на политиките в полза на структурните реформи и фискалните стимули Европейската централна банка може също да помогне, като постепенно се отдалечи от либералната си употреба на нетрадиционната парична политика за въздействие върху пазарите на активи. Това като цяло е разочароващ стремеж към по-добри икономически резултати и става все по-контрапродуктивно. Двоичният резултат, свързан със силата на долара, е пример за феномен, който се проявява не само в икономиката и финансите, но и в институционален, политически и социален план. Това е нарастващата веероятност за по-екстремни резултати от двете страни на статуквото. Този феномен получава все по-голямо признание, но не толкова, колкото заслужава. Това може би не е изненадващо, като се има предвид, че има много поведенчески причини, поради които се съпротивляваме да бъдем изведени от зоните си на комфорт. Какво могат да направят компаниите и инвеститорите в тази епоха на крайности? Те могат да намалят валутните дисбаланси, да увеличат своите парични буфери и да търсят рентабилно хеджиране, за да засилят устойчивостта си. При вложенията в облигации инвеститорите могат също така да предпочетат качеството и да съкратят падежите, за да ограничат излагането си на крайни резултати, като същевременно запазят известен потенциал за печалба. А американските компании, които имат операции в чужбина, трябва да насочат фокуса си към посрещане на търсенето там, а не да се опитват да удовлетворяват родния си пазар - стратегията „в Китай, само за Китай“. Конкуриращите се твърдения за последиците от силния долар са само част от дългия списък с необичайни несигурности, пред които е изправена днешната крехка глобална икономика. Вместо да пренебрегват по-голямата вероятност от крайни резултати, компаниите и инвеститорите трябва да се изправят срещу нея в своето стратегическо планиране. Те трябва да го възприемат като минимизиране на бъдещото съжаление.  ", "date": "2019.10.24", "title": "Защо силният долар е риск за глобалната икономика?"}
{"url": "http://www.classa.bg/%D1%81%D0%B2%D1%8F%D1%82/item/401175-%D1%82%D0%B2%D1%8A%D1%80%D0%B4-%D0%B1%D1%80%D0%B5%D0%BA%D0%B7%D0%B8%D1%82,-%D0%BC%D0%B5%D0%BA-%D0%B1%D1%80%D0%B5%D0%BA%D0%B7%D0%B8%D1%82,-%D0%BD%D0%B8%D0%BA%D0%B0%D0%BA%D1%8A%D0%B2-%D0%B1%D1%80%D0%B5%D0%BA%D0%B7%D0%B8%D1%82", "text": "Борис Джонсън е политически контузен и обиден - неговият Брекзит няма да се състои. И му остава само да се моли: на ЕС - за ново отлагане, на британския парламент - за нови избори.       Колко ли поражения още може да понесе британският премиер Борис Джонсън? Долната камара на британския парламент отхвърли плана на правителството, което се опитваше в рамките само на три дни да прокара през гласуване законите за осъществяването на споразумението за излизане от ЕС. В крайна сметка Борис Джонсън се видя принуден изцяло да оттегли искането си за по-нататъшно обсъждане на това споразумение. На фона на тези нови перипетии в битката за власт между премиер и парламент вече става практически невъзможно преди 31 октомври да влезе в сила мъчително постигнатото споразумение за напускане на Великобритания. Отлагане, моля! Сега отново на дневен ред излиза приетият от парламента нормативен акт, наречен \"Законът Бен\", който забранява на премиера да одобри излизане от ЕС без договор. Датата за излизане 31 октомври вече не важи. В момента ЕС трябва бързо да се произнесе по молбата за отлагане на Брекзит, която опърничавият премиер в събота изпрати неподписана. Според \"Закона Бен\", Обединеното кралство трябва да помоли за още три месеца отлагане на Брекзит. Почти сигурно е, че ЕС ще се съгласи с това отлагане, но евентуално може да го съкрати или удължи. Председателят на ЕС Доналд Туск вече започна консултации с премиерите на 27-те държави – без Великобритания, разбира се. Решението е в ръцете на избирателите Вместо това обаче Джонсън в момента се стреми да наложи предсрочни избори, защото – според него – сегашният парламент е некомпетентен. И се надява, че ще се утвърди в ролята на народен трибун. Евентуалните предсрочни избори очевидно ще бъдат нещо като референдум с три опции: твърд Брекзит, мек Брекзит и никакъв Брекзит. Възможностите, с които разполага за целта консерваторът-авантюрист, са две. Първата: да помоли парламента да насрочи дата – за което обаче му е необходимо непостижимото мнозинство от две трети. Втората: да си подаде оставката или да напусне поста чрез вот на недоверие. Оттам нататък изборите биха били неизбежни, освен ако силно изпокараните фракции в Долната камара не се споразумеят за нов министър-председател. Решение може да се вземе още в следващите дни – в рамките на извънредна среща на високо равнище в Брюксел. Политически контузеният и обиден британски премиер Борис Джонсън вече заяви, че няма да участва в тези консултации, но формално това не е и необходимо. Джонсън, който постепенно се превръща в трагична фигура, все още мечтае за излизане от ЕС на 31 октомври, но всъщност, ако някой трябва да излезе бързо отнякъде – това е той самият, от Даунинг Стрийт 10. За да даде път на нов премиер или нова премиерка. В момента картите се бъркат изцяло наново, но е ясно, че Брекзит се отлага. Драмата продължава. И британците, и европейците си остават във висящо положение. И може би във Великобритания предстоят съдбоносни избори, които действително могат да променят съдбините на страната.", "date": "2019.10.24", "title": "Твърд Брекзит, мек Брекзит, никакъв Брекзит"}
{"url": "http://www.classa.bg/%D1%81%D0%B2%D1%8F%D1%82/item/401176-%D0%B4%D0%B8%D0%BB%D0%B5%D0%BC%D0%B0%D1%82%D0%B0-%D0%BD%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B1%D0%B8%D0%B7%D0%BD%D0%B5%D1%81-%D0%B8%D0%BB%D0%B8-%D0%BC%D0%BE%D1%80%D0%B0%D0%BB", "text": "Фолксваген се надява конфликтът в Северна Сирия бързо да приключи, за да се нормализира бизнесът, пише ФАЦ в коментар за евентуалната инвестиция на концерна в Турция. Много германски медии и днес отделят място на темата.       „Ди Велт\" публикува още подробности от  . Вестникът отбелязва, че Тостман е бил затрупан с телефонни въпроси за евентуалната инвестиция в Турция, на които отговорил уклончиво. Според автора на статията Флориан Гем, концернът последователно отбягва тази тема. „Ди Велт\" цитира уверенията на Тостман, че засега Фолксваген държи отворени различни варианти на решението и в същото време води консултации с властите в Германия и Турция. Тостман казал още, че откъм срокове концернът се намирал в „комфортна ситуация\". Според автора на статията, това означава, че Фолксваген в краен случай би могъл да построи завод другаде, например някъде в Източна Европа, без забавянето да доведе до недостатъчно производство на автомобили. И Румъния в играта По същата тема специализираното издание „Аутомобилвохе\" припомня, че  , чийто министър на търговията Стефан Раду Опреа заявил, че неговата страна инициирала нови разговори с Фолксваген. Опреа добавил, че Румъния разполага с много добри технически предпоставки, а квалифицираната работна ръка няма да бъде проблем. Морал и бизнес А „Франкуртер Алгемайне Цайтунг\" (ФАЦ) публикува кратък коментар под многозначителното заглавие „Морал и бизнес\". Авторът Карстен Гермис пише: „С морала не е лесна работата, когато се опре до бизнес. От икономическа гледна точка решението на Фолксваген да строи новия си завод в Турция е разумно. Турция е важен растящ пазар, който подлежи на развитие и се намира извън еврозоната. Политическата ситуация обаче е сложна. Да, демокрацията все още функционира, въпреки Ердоган: опозицията току-що отпразнува успеха си на местните избори в големите градове. С агресивната си война срещу кюрдите обаче  . За същото говорят както преследванията срещу християни в региона, така и задкулисното сътрудничество на Ердоган с ислямистите, когато тръгва с танкове срещу кюрдите. Поради всичко това   – надявайки се, че военният конфликт в Северна Сирия бързо ще приключи и отново ще дойде време за нормален бизнес. От гледна точка на концерна тази позиция е най-логичната. Само дето след   Фолксваген започна активно да си гради имидж като пръв пазител на морала, на климата и на изконните демократични ценности. По този начин самият концерн вдигна много високо летвата, и сега - в случая с Турция - сигурно няма да съумее да я прескочи\", коментира ФАЦ.", "date": "2019.10.24", "title": "Дилемата на Фолксваген: бизнес или морал"}
{"url": "http://www.classa.bg/%D1%81%D0%B2%D1%8F%D1%82/item/401177-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%82%D1%83%D1%80%D1%86%D0%B8%D1%8F", "text": "След шест часа интензивни преговори двете страни се договориха за следното:     1. Подкрепят политическото и географското единство на Сирия, както и гарантирането на турската национална сигурност. 2. Борба с тероризма във всичките му форми и сепаратистки организации в Сирия. 3. Поддържане на статуквото между Рас ал айн и Тел Абиад на дълбочина от 32 км в рамките на операцията „Извор на мира“. 4. Подкрепят Споразумението от Адана, а Русия (без да се споменава Турция) ще улесни прилагането на споразумението в светлината на настоящите обстоятелства. 5. Отстраняването на „Кюрдските сили за защита“ (така е изписано името на прокюрдските „Части за народна защита“) от сирийската територия, която е по протежение на турско-сирийската граница и която се намира извън зоната на „Извор на мира“ и е в дълбочина от 30 км. Това ще направят руски военнослужещи и сирийски гранични войски. Операцията по извеждането ще започне в 12.00, в сряда, 23 октомври и завършва след 150 часа. В същото време съвместни руско-турски части ще патрулират в районите, западно и източно от зоната на операция „Извор на мира“, с изключение на града (а не на района) на Камишли, в дълбочина от 10 км. 6. Премахване на “терористичните” елементи (т.е. кюрдите) от Манбиж и Тал Рифаат заедно с оръжията си. 7. Страните предприемат необходимите мерки, за да предотвратят проникването на „терористи“ (без да посочват от къде ще дойдат). 8. Съвместни действия за улесняването на безопасното и доброволно връщане на бежанците. 9. Създаване на механизъм за наблюдение и надзор, който да гарантира прилагането на това споразумение. 10. Участниците в процеса в Астана подкрепят усилията за намиране на политическо решение в Сирия и подкрепят задачите на комисията за изготвянето на конституцията. Според представител на прокюрдските “Сирийски демократични сили”, който определи споразумението като акт “извън законите и международното право” новите зони на влияние в Сирия са изобразени на следната карта. Той отбелязва, че СДС не са упълномощавали Русия да ги представлява.    ", "date": "2019.10.24", "title": "Споразумението между Русия и Турция"}
{"url": "http://www.classa.bg/%D1%81%D0%B2%D1%8F%D1%82/item/401178-%D0%B5%D1%81%D0%B5%D0%BD-%D0%BD%D0%B0-%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE%D1%82%D0%BE-%D1%86%D0%B5%D0%BB%D0%B8%D1%8F%D1%82-%D1%81%D0%B2%D1%8F%D1%82-%D0%B5-%D0%BE%D0%B1%D1%85%D0%B2%D0%B0%D0%BD%D0%B0%D1%82-%D0%BE%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8", "text": "Нов ден, нов протест. В понеделник беше Боливия. Там разгневени хора влязоха в сблъсъци с полицията, след като политическата опозиция заяви, че е била измамена в изборите, спечелени от действащия президент Ево Моралес. Миналата седмица улиците на чилийската столица Сантяго потънаха в хаос – разгневени от повишаването на цената на билетите за метро демонстранти ограбиха магазини, запалиха автобус и накараха президента да обяви извънредно положение. По-рано този месец лидерът на Еквадор направи същото след изпълнени с насилие протести, предизвикани от решението да се сложи край на съществуващите от десетилетия субсидии за горива. И това беше само в Южна Америка. В Хонконг е неспокойно от месеци, ливанската столица Бейрут е в застой, някои улици на Барселона миналата седмица приличаха на бойно поле, а десетки хиляди британци преминаха през уикенда през Лондон заради Брекзита. През последните няколко месеца избухнаха протести в цял свят. Всеки беше задействан от нещо различно, но много от основните поводи за недоволство са сходни.     Глобализацията и технологичният напредък като цяло изостриха неравенствата в някои страни, каза Сергей Гуриев, бивш главен икономист на Европейската банка за възстановяване и развитие, като същевременно отбеляза, че не всички сегашни протести са породени от икономически тревоги. Дигиталните медии накараха хората да осъзнаят по-ясно световните неравенства, каза Саймън Френч, главен икономист в британската банка „Панмюър Гордън“. „Знаем, че икономиката на щастието се задвижва до голяма степен от оценката за относителната ви позиция спрямо нивото, към което се стремите“, каза той, като заложеният репер сега е изнесен далеч извън местната общност.   В поне четири от страните, които в последно време бяха засегнати от бурни протести, главната причина за избухналото недоволство е икономическа. Правителствата на Чили и Еквадор си навлякоха гнева на народа заради опит за повишаване на цените на обществения транспорт и за отмяна на субсидиите за горива. След като столицата Кито беше обхваната от сблъсъци, президентът Ленин Морено поиска диалог с водачите на коренното население, което беше мобилизирало хората да излязат на улицата. Броени минути след това главният организатор на протестите Хайме Варгас отблъсна протегнатата ръка. „Ние защитаваме народа“, каза Варгас във включване на живо през Фейсбук от шествието в Кито. Отговорът му, видян от милиони хора, изтъква друго предизвикателство пред властите, когато те се опитват да потушат общественото недоволство: социалните медии правят комуникацията между протестиращите по-лесна от всякога. Десетки хиляди души изпълниха улиците на Бейрут в най-масовата проява на недоволство от управляващите от десетилетия. Хора на всякаква възраст и от най-различни вероизповедания се събраха да протестират срещу влошаващите се икономически условия и с мнението, че хората на власт са корумпирани. Подобни фактори породиха кръвопролитните граждански размирици в Ирак в началото на този месец. Над 100 души бяха убити в насилие по време на протести в страна, в която много иракчани, особено млади хора, смятат, че не са усетили икономически ползи след разгрома на екстремистите от „Ислямска държава“ през 2017 г. Силите за сигурност действаха твърдо, снайперисти стреляха от покривите, а интернет беше спрян, за да се прекъсне потокът от информация сред протестиращите.     Хонконг е разтърсван от пет месеца от често пъти изпълнени с насилие протести поради страхове, че Пекин затяга хватката си над тази територия и това е най-тежката й политическа криза, откакто колониалната сила Великобритания я върна на Китай през 1997 г. В последните седмици нямаше много масови прояви, но в тези, които се състояха, насилието ескалира – радикални активисти запалиха метростанции, опустошиха магазини, като често пъти нападаха китайски банки и свързани с континента магазини. Полицията изстреля хиляди сълзотворни гранати, стотици гумени куршуми и три бойни куршума по замерящи я с тухли и коктейли „Молотов“ активисти. Събитията в Хонконг породиха сравнения с Каталуния в последно време. Там също хората са ядосани от опитите според тях да се осуети желанието им за по-широка автономия от останалата част от Испания, или дори направо за независимост. Протестиращите запалиха коли и хвърляха коктейли „Молотов“ по полицаите в Барселона, разгневени от осъждането на затвор за каталунски сепаратистки лидери, които искаха да провъзгласят независима държава. Демонстрантите се съсредоточиха и върху стратегически цели за предизвикване на възможно най-сериозни проблеми, включително международното летище, където бяха отменени над 100 полета. Това се случи няколко дни след подобни действия в Хонконг, което може би значи, че протестните движения взаимно се следят и дори имитират в социалните медии и новините. „В Хонконг го направиха добре, ама те са по-луди“, каза неотдавна 22-годишният студент по изкуства Джузепе Вайреда на каталунски сепаратистки протест. Протестиращите в Хонконг планират за четвъртък митинг на солидарност с демонстрантите в Испания. В някои случаи отделни хора се издигат начело на протестните движения, използвайки социалните медии за прокарване на посланието си. В Египет, където демонстрациите миналия месец бяха сравнително малки, но все пак важни, защото се случват много рядко, катализатор на недоволството към президента Абдел Фатах ас Сиси бе един египтянин, който постваше видеоклипове от Испания. Шведската тийнейджърка Грета Тунберг вдъхнови милиони хора да организират през септември шествия в градове в цял свят с искане политическите лидери да предприемат действия за спиране на климатичните промени. Десетки хиляди се събраха в парк в Ню Йорк да слушат речта й. „Ако сте част от тази малка група хора, които се чувстват застрашени от нас, имаме много лоша новина за вас. Защото това е само началото. Промяната настъпва, без значение дали се харесва или не“, каза тя.  ", "date": "2019.10.24", "title": "Есен на недоволството: целият свят е обхванат от протести"}
{"url": "http://www.classa.bg/%D1%81%D0%B2%D1%8F%D1%82/item/401179-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%BD%D1%8F%D0%BC%D0%B0-%D0%B4%D0%B0-%D0%B5-%D0%BF%D1%80%D0%B5%D0%BC%D0%B8%D0%B5%D1%80", "text": "За първи път от десетилетие съставянето на правителство в Израел е възложено на някой друг, а не на Бенямин Нетаняху. Седемдесетгодишният премиер свика на два пъти избори тази година, на два пъти получи от президента възможност да сформира управляваща коалиция, но и двата пъти не успя. Фактът, че президентът Реувен Ривлин сега се обръща към някой друг, прави Нетаняху още по-уязвим в борбата му за политическо оцеляване. Но въпреки провала на премиера, човекът който на свой ред ще пробва силите си, генералът центрист, влязъл в политиката – Бени Ганц, също няма сигурен път към успеха. Какви са възможните сценарии, включително трети парламентарни избори за по-малко от година, след двата неопределени вота през април и септември. Защо израелската политика е в задънена улица? Скоро след като изборите от 17 септември завършиха с патова ситуация, Ривлин даде на Нетаняху 28 дни, за да състави управляваща коалиция. В този срок, който изтича днес, най-дълго управлявалият израелски премиер убеди едва 55 от общо 120 членове на парламента, включително традиционните си крайнодесни и ултраортодоксални съюзници, да се присъединят към дясната му партия „Ликуд“ за съставяне на правителство. След като не му достигнаха шестима депутати за абсолютно мнозинство, Нетаняху вчера върна мандата на президента, а говорител на Ривлин, каза че сега Ганц ще получи този шанс. Един от начините за излизане от безизходицата би бил двете най-големи политически сили – партията „Ликуд“ и коалицията „Синьо и бяло“ на Ганц – да съставят правителство на националното единство. В най-ранния си етап преговори се съсредоточиха върху възможността за ротация на премиерския пост, но не доведоха до нищо. Ганц, бивш началник на генералния щаб, отказа да влезе в правителство, водено от Нетаняху, като изтъкна, че има опасност от наказателно преследване срещу премиера по три дела за корупция, по които Нетаняху отрича да е извършил нещо нередно. Ганц каза също, че иска либерално правителство, тоeст кабинет, който да не включва религиозните партньори на Нетаняху.   Последният път, когато съставянето на кабинет бе възложено на друг, а не на Нетаняху, бе през 2008 г., когато Ципи Ливни от разпуснатата вече партия „Кадима“ получи шанса, но се провали. Това доведе до изборите през 2009 г., спечелени от Нетаняху. Ливни вече не се завърна в голямата политика, прецедент, който Нетаняху ще има предвид.     След като днес официално получи мандат от Ривлин, Ганц ще има 28 дни, за да състави коалиция. Сега той разчита на одобрението на 54-ма депутати – със седем по-малко от необходимото му за абсолютно мнозинство. Но 10 от тези 54 законодатели са от четирипартийния Арабски блок. Никоя партия на израелското арабско малцинство, съставляващо 21 процента от населението, никога не е била канена да влезе в правителството на Израел или е искала да участва в него. Без сделка с Нетаняху Ганц може да се опита да състави правителство на малцинството, което да разчита на подкрепата на арабските депутати, оставащи извън него. Но това е голям политически риск в страна, в която се водят разгорещени спорове за лоялността на арабските граждани. Арабските депутати вероятно ще бъдат критикувани от собствената си общност, че подкрепят политиката на израелското правителство към онези, които мнозина от тях смятат за свои сънародници на Западния бряг и в ивицата Газа.     Следва триседмичен период, в който 61 депутати могат да поискат от президента да възложи задачата за сформиране на коалиция на всеки законодател – Нетаняху, Ганц или някой друг. Ако в този срок не постъпи такова искане, парламентът ще се саморазпусне и ще бъдат насрочени нови избори – според политически възможната дата е 17 март. Това би дало на Нетаняху още един шанс пред избирателните урни, стига неговата партия „Ликуд“ да не се разбунтува срещу него.   Може да настъпи неочакван обрат, ако главният прокурор Авишай Манделблит обяви дали ще изпълни плана си да повдигне обвинения на Нетаняху по три дела за корупция. Крайното му решение се очаква в края на годината. Законът не задължава Нетаняху да напусне правителството, ако бъде обвинен, но обвиненията и тяхната сериозност могат допълнително да го отслабят политически.     Авигдор Либерман, бивш съюзник на Нетаняху и бивш министър на отбраната, оглавява ултранационалистичeската партия „Израел Бейтену“, която спечели осем места в парламента на изборите миналия месец. Засега той не е заявил каква позиция ще заеме, изтъквайки политическите си различия и с ултраортодоксалните поддръжници на „Ликуд“, и с левите съюзници на „Синьо и бяло“. Той много ефикасно попречи на Нетаняху да състави управляваща коалиция след първите избори тази година, представи се по-добре на вторите и може да стане решаващ политически балансьор при евентуални трети избори.    ", "date": "2019.10.24", "title": "Нетаняху няма да е премиер"}
{"url": "http://www.classa.bg/%D1%81%D0%B2%D1%8F%D1%82/item/401180-%D0%B8%D1%81%D0%BF%D0%B0%D0%BD%D0%B8%D1%8F-%D0%B5%D0%BA%D1%81%D1%85%D1%83%D0%BC%D0%B8%D1%80%D0%B0-%D0%B4%D0%B8%D0%BA%D1%82%D0%B0%D1%82%D0%BE%D1%80%D0%B0-%D1%84%D1%80%D0%B0%D0%BD%D0%BA%D0%BE", "text": "  Останките на диктатора ще бъдат прехвърлени с хеликоптер, ако времето го позволява, от мавзолея \"Вале де лос Кайдос\" (Долината на падналите), разположен на около 50 км от Мадрид, до гробището на Мингорубио, северно от испанската столица, където е погребана съпругата му.  Прехвърлянето на останките на \"Каудильо\" (водач) е приоритет на премиера социалист Педро Санчес от идването му на власт през юни 2018 г., така че този мавзолей вече да не бъде \"място за възхвала\" на франкизма. Обещана за лятото на 2018 г., операцията се забави с повече от година заради последователните съдебни дела, които водеха наследниците на Франко срещу намерението на социалистическото правителство. Това е \"голяма победа на достойнството, паметта, справедливостта и поправянето на грешката и следователно на испанската демокрация\", каза Педро Санчес в сряда. Поръчано от Франко през 1940 г., в чест на своя „славен католически„ кръстоносен поход срещу \"безбожните\" републиканци, изграждането на „Вале де лос Кайдос“ (Долината на падналите) продължи близо двадесет години и бе извършено от хиляди политически затворници. Над комплекса, който включва издълбана в скалата базилика, се извисява 150-метров кръст, най-големият католически кръст в света, видим от десетки километри наоколо.      В името на \"националното помирение\", \"Каудило\" нареди навремето да се прехвърлят там телата на над 30 хил. жертви на гражданската война: франкисти, но също и републиканци, от гробища и масови гробове, без техните семейства да бъдат информирани.  След смъртта на Франко през 1975 г., гробницата му, разположена в подножието на олтара на базиликата, все още е отрупана с цветя. По призива на фондация „Франциско Франко“, която защитава наследството на диктатора, неговите почитатели смятаха да се съберат в четвъртък в Мингорубио, където ще бъде погребан, но това събитие беше забранено.     След приемането през 2007 г. от предишно социалистическо правителство на \"закон за историческа памет\", испанската десница непрекъснато обвинява левицата, че искат отново да отвори раните от миналото.     \"Очевидно е, че когато в масовите гробове има повече от 100 хил. изчезнали, което прави Испания втората страна в света с най-голям брой изчезнали, раните все още са отворени\", заявиза АФП Алехандро Кирога, историк от университета в Нюкасъл. А монументалният мавзолей „Вале де лос Кайдос“, където е погребан Франко, е най-яркият франкистки символ в демократична Испания.  Този комплекс, който няма еквивалент в други държави, управлявани от диктатори като Германия, Италия или Португалия, превръща Испания в „голямата аномалия на Западна Европа“, твърди Хулиан Казанова, професор по съвременна история в Университета в Сарагоса.  Тази испанска „аномалия“ се дължи според историците преди всичко на на факта, че за разлика от Адолф Хитлер или Бенито Мусолини, Франко оцелява през Втората световна война, в която не участва, и умира тридесет години по-късно, докато все е начело на страната си.  При неговата смърт преходът към демокрация, „поддържан от политическите, социални и икономически елити на режима на Франко“, се основава „на идеята франкисткото минало да не бъде причина за политическа конфронтация“, обяснява Алехандро Кирога пред АФП. В резултат на това част от \"висшите държавни служители и съдебната система запазиха много консервативен профил през по-голяма част от демокрацията\", каза Марк Гил, историк от Отворения университет в Каталония. Обявената по време на прехода амнистия, доведе до освобождаването на политически затворници, но в същото време попречи на разследванията на престъпленията на режима.     Едва през 2007 г., под ръководството на социалиста Хосе Луис Родригес Сапатеро, испанският парламент прие „закон за историческата памет“, насочен към признаване на жертвите на режима на Франко и премахване на всички символи на диктатурата на обществени места. Изпълнението на този закон беше блокирано години наред от дясната Народна партия, която управляваше Испания от 2011 до 2018 г., начело с Мариано Рахой. Той се хвалеше открито, че не е похарчил нито едно евро държавни пари за прилагането на закона от 2007 година. \"Когато се говори за Франко и за историята, Народната партия проявява отношение, което няма нищо общо с поведението на демократичната партия, което е голямо изключение в Европа\", смята Хулиан Казанова.  Позицията на крайнодясната партия \"Вокс\" ( , която влезе в испанския парламент през април и може да стане трета политическа сила в страната, е още по-радикална. Нейният лидер Сантяго Абаскал определи ексхумацията на Франко като \"оскверняване\".      ", "date": "2019.10.24", "title": "Испания ексхумира диктатора Франко"}
{"url": "http://www.classa.bg/%D1%81%D0%B2%D1%8F%D1%82/item/401181-%D0%B5%D0%BF%D0%BE%D1%85%D0%B0%D1%82%D0%B0-%D0%BD%D0%B0-%D0%B0%D1%82%D0%BB%D0%B0%D0%BD%D1%82%D0%B8%D0%B7%D0%BC%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8", "text": "Срещата на президентите на Русия и Турция Владимир Путин и Реджеп Тайип Ердоган се проведе на 22 октомври в Сочи. Лидерите на двете страни обсъдиха въпросите около антитерористичната операция в Сирия. За ситуацията в региона и резултатите от срещата на високо равнище ще говорим с турския политолог и общественик, почетен професор от Института за страните от Азия и Африка при МГУ Мехмет Перинчек. Как според вас започна кюрдският проблем? Трябва да се разбере, че проектът „Велик Кюрдистан” не е проект на кюрдите, а проект на американците. В този случай, ако този проект бе осъществен, той нямаше да стане държава на кюрдите, а плацдарм на американците срещу Турция, Сирия, Иран, Ирак и срещу цяла Евразия. Американците искат да използват тази територия за настъпление срещу Средна Азия, защото това е основната им цел, основната им стратегия – да заграбят ресурсите в региона. Затова и смятам, че „Велик Кюрдистан” е първата крачка към заграбването на Средна Азия. Кюрдският проблем се състои в това, че това не е проект на кюрдите, а на американските завоеватели, които се стремят да контролират енергийните ресурси по цяла Евразия. Това, според вас, щеше ли да е в интерес на самите кюрди Интересите на кюрдите не съвпадат с интересите на САЩ! Този проект противоречи на интересите на кюрдите, защото осъществяването на проекта „Велик Кюрдистан” ги скарва с всички техни съседи – и с иранците, и с арабите, и с турците, дори и с руснаците. Участието на кюрдите в американските игри няма да им даде нищо – дори напротив, единствено ще им донесе вреда. При това интересите на кюрдите съвпадат с интересите на регионалните държави. И именно със съдбите на страните от региона този народ иска да обедини съдбата си, а не с американските планове. Освен това повечето кюрди в Турция са против сепаратизма. Те нямат интерес в независим Кюрдистан. По време на освободителната война те дори воюват срещу англичаните и французите на страната на Турция. Англосаксонците отдавна искат да се закрепят в региона… Да. Но трябва да се разбере, че американците и англичаните временно се намират в нашия регион, докато кюрдите ще живеят тук вечно, затова им е и нужно да изградят мирни отношения в региона. Така интересите на кюрдите са противоположни на американските планове. Подчертавам, че операцията на турската армия, получила името „Източник на мира” не е насочена срещу кюрдите. Още по-малко е насочена срещу Дамаск, против Сирия. Тази операция е насочена срещу сепаратистите, против терористите. Тоест за осигуряване на териториалната цялост на Сирия! А защо, според вас, президентът на Турция започна тази операция именно сега? Да започнем с това, че Реджеп Ердоган на 27 август се срещна с Владимир Путин в Москва. След това, че на 16 септември се проведе срещата на високо равнище в Астана. Там бе постигнато разбиране по конфликта в Сирия, след което Москва даде „зелена светлина” за началото на военната операция на Анкара. Каква е ситуацията в момента? В момента операцията е прекратена за пет дни в резултат на споразумението между САЩ и Турция. Анкара даде на Вашингтон пет дни, за да си приберат терористичните групировки. Но най-важното ще се реши на срещата между лидерите на Русия и Турция. Те ще работят над окончателното решение на своите проблеми. Също така трябва да се подчертае, че военната операция на Анкара спомогна за оттеглянето от Сирия на въоръжените сили на САЩ. Сега руските и сирийските сили успяха без един изстрел да влязат в районите, по-рано контролирани от американците и кюрдските сепаратисти. Защо американците избягаха толкова позорно и панически, зарязвайки секретни материали и лични вещи? Какво е това все пак странно поведение, което е толкова нехарактерно за армия на толкова голяма държава? По същия начин бягаха и от Виетнам! Принудиха ги! Държавите от региона поеха инициативата в свои ръце. И особено важна е ролята в това на процеса от Астана, сътрудничеството между Турция, Иран и Русия . В тази ситуация американците нямат никакви шансове да изпълнят плановете си в региона. Епохата на атлантизма приключи! САЩ повече не могат както преди по свое желание да свалят правителствата в нашия регион, заменяйки законната власт със свои съучастници. Те повече не определят ситуацията в Близкия изток. Сега евразийските държави, такива като Турция и Иран, държат уверено инициативата в своите ръце. Има ли Реджеп Ердоган визия за бъдещето на Сирия? Склонен ли е на сътрудничество с Башар Асад.  Ако Ердоган е умен лидер, той е длъжен да си сътрудници със Сирия. Той трябва да подобри отношенията си с Башар Асад, защото интересите на Анкара и Дамаск съвпадат по много ключови въпроси! Дамаск, както и Турция са против кюрдските сепаратисти. Териториалната цялост на Сирия означава териториалната цялост на Турция. И Дамаск, и Анкара са против терористите-фундаменталисти. Турция също страда от тях! А, ако интересите съвпадат, то и страните трябва да си сътрудничат. От друга страна, за Турция ще бъде най-добре, ако Асад осигури контрол над териториите, които по-рано се контролират от кюрдските и американските сили. Това е изгодно за Турция! Освен това за Анкара сътрудничеството с Дамаск не е просто изгода, а необходимост за осигуряване на нейната териториална цялост и държавна сигурност. И Ердоган трябва да осъществи това. Смятам, че днес лидерите на Русия и Турция ще говорят за това. Какво очаквате Вие лично от срещата на лидерите на нашите страни? Основата на споразумението между Владимир Путин и Ердоган е следната: Сирия и Русия ще разоръжат кюрдските терористични организации, които трябва да предадат оръжието си. Турция на свой ред ще признае присъствието на Дамаск в тези градове. Мисля, че това ще бъде основното.    ", "date": "2019.10.24", "title": "Епохата на атлантизма приключи"}
{"url": "http://www.classa.bg/%D1%81%D0%B2%D1%8F%D1%82/item/401182-%D0%B2%D0%B5%D0%BB%D0%B8%D0%BA%D0%B0%D1%82%D0%B0-%D0%BE%D0%BA%D1%82%D0%BE%D0%BC%D0%B2%D1%80%D0%B8%D0%B9%D1%81%D0%BA%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%BF%D1%80%D0%B5%D0%B7-2019-%D0%B3%D0%BE%D0%B4%D0%B8%D0%BD%D0%B0-%D0%B2-%D0%B8%D1%80%D0%B0%D0%BA", "text": "Безредиците, които обхванаха на 1 октомври различни провинции на Ирак и столицата Багдад, спряха, но не за дълго. Въпреки че комендантският час е отменен и армейските части са изтеглени от района “Мадинат ед Садър” в столицата, армията и полицията продължават да са нащрек, а централният площад на Багдад все още е напълно блокиран. Продължава строгата цензура на медиите, интернет се възобнови, но с минимална скорост на трафика и забрана за достъп до някои социални мрежи и сайтове. След като се появиха данни за загиналите и ранените - над 130 и около 6000 души, съответно, в страната беше обявен тридневен траур. Президентът Бархам Салех направи изявление, в което осъди кланетата на демонстранти и призова за задълбочено разследване. От Министерството на отбраната казаха: “Излишната сила беше използвана извън правилата за водене на бойни действия. Започнахме да преследваме онези командири, които извършиха тези грешни действия”- На 6 октомври Министерският съвет на Ирак представи пакет от спешни решения, насочени към удовлетворяване на исканията на хората, които излязоха на улиците на градовете. В рамките на месец се обещава да се започне разпределението на земята за семейства без източници на доходи, да се осигурят 175 000 иракски динара за три месеца на безработните, докато намерят работа, да се осигуряват 45 хиляди работни места в малкия бизнес. Обявена е национална жилищна програма за изграждането на 100 000 жилищни единици; в провинция Басра бедните семейства трябва да получат 17 000 домове до края на годината. Не е ясно обаче откъде има толкова свободен жилищен фонд и защо не е раздаден досега. В изявление на правителството се говори за обучението и образованието на безработните младежи, както и предоставянето на заеми за завършилите и разкриването на възможности за млади хора на възраст 18-25 години в Министерството на отбраната (намек за призовни длъжности). Съобщава се за наемане на учители, осигуряване на работни места за завършилите инженерни специалности и ветеринарните лекари. Властите поеха задължението да смятат жертвите на протестите за мъченици, а от 13 октомври започнаха плащанията за обезщетение на семейства - 10 милиона динара (повече от 8 000 долара) за загиналите, 5 милиона за ранените, а лечението им ще се извърши за сметка на бюджета на Министерството на здравеопазването. Отстъпките на властите са безпрецедентни. Ситуацията в страната също няма аналог. Ако в първите дни на демонстрациите на 1-3 октомври това беше спонтанен израз на исканията на населението, то положението след това все по-често се наричаше въстание. Сега известният духовник Муктада ас Садр нарича събитията от началото на месеца “Великата октомврийска революция”. Той заяви, че иракчаните не възнамеряват да търпят по-нататък, и назначи в петък, 25 октомври (деня на победата на въоръженото въстание от 1917 г. в Петроград), „ден на освобождение“. Това предполага експулсиране на корумпираните служители от всички органи и провеждане на предсрочни избори; трима кандидати вече са назовани за поста държавен глава вместо Адел Абдел Махди. Кандидатите бяха договорени с лидера на блока “Фатах”, радикалния шиитски активист Хади ал-Амери и Техеран, който не пропуска възможността да удари силно по интересите на САЩ. За неизбежните катаклизми напред косвено сочи фактът, че на 8 октомври с решение на парламента работата на провинциалните съвети и общини временно е спряна. Настоящият премиер е на власт само от около година и това е много сериозно изпитание за него. В дългата си политическа кариера Абдел Махди многократно променя убежденията си: започва като комунист, след това се преквалифицира като баасист, след това става радикален шиит и оглавява правителството като прогресивен технократ. Обаче сега за него възникна въпросът не за политическото, а евентуално за физическото оцеляване. На 21 октомври в интернет се появи изявление на определен „Фронт за спасението на Ирак“, в което се посочва, че висшите служители на страната набързо напускат Ирак, извеждат семействата си, а когато е възможно и материалните си активи. Ситуацията се подхранва от слухове за пристигането на 7000 бойци на Корпуса на стражите на Ислямската революция от съседен Иран и съобщения за преместването на около хиляда американски войни от североизточна Сирия в иракската провинция Анбар в готовност за „трансгранични действия и продължаване на борбата срещу “Ислямска държава”. Няколко дни по-рано иракското министерство на отбраната заяви, че „най-малко 10 хил. редовни военнослужещи, служители по сигурността и бойци от шиитските “народни милиции” са изпратени на запад от град Мосул“ в районите, граничещи със сирийските провинции Дейр ез Зор и Хасеке. Тези сили “трябва да бъдат подготвени за всяка извънредна ситуация, свързана с възможното навлизане на привърженици на “Ислямска държава” в Ирак. И такава възможност съществува. В средата на октомври френският министър на външните работи Жан-Ив Льо Дриан посети Ирак. Министърът отбеляза, че турската офанзива и изтеглянето на американските войски са фактори, допринасящи за по-нататъшната криза в региона. Той подчерта, че в Северна Сирия затворите и лагерите, защитени от кюрдите, съдържат 13 хиляди заловени бойци на “Ислямска държава”, включително 2200 чуждестранни, включително френски граждани, както и над 73 хиляди членове на техните семейства. Льо Дриан изрази изключителна загриженост, че вече са отбелязани случаи на бягство: на 13 октомври 785 чуждестранни терористи избягаха от лагера при град Айн Иса. Франция ни най-малко не иска те да се завръщат в родината и министърът се опита да постигне яснота от Багдад по отношение на „начина за прилагане на подходящия съдебен механизъм“ при съденето на френските и другите терористи бойци в Ирак. Ръководителят на иракското външно министерство Мохамед Али ал Хаким отхвърли тази перспектива, като каза, че страната му ще приеме от Сирия и ще разгледа в съдилищата случаите само на онези пленени бойци от “Ислямска държава”, които имат иракско гражданство; страните на произход на другите терористи трябва да предприемат подобни мерки, като репатрират джихадистите. Подобна позиция обаче не устройва американците и на 20 октомври те започват да евакуират членове на семействата на бойците от “Ислямска държава” от сирийския лагер “Ал-Кул” в Ирак. Дни по-рано 230 пленени бойци вече бяха транспортирани там с американски вертолети - очевидно Вашингтон има свои собствени планове за тях. Посещението на френския външен министър в Ирак беше предшествано от посещението на Сергей Лавров. Очевидно пътуването беше подготвено отдавна - предишното посещение беше през 2014 г. и този път министърът пристигна не само в Багдад, но и в Ербил за един ден (преди това руски външни министри не са посещавали столицата на кюрдската автономия). Датата на пътуването обаче съвпадна с кулминацията на протестите и в речта на Лавров това не бе взето предвид: фразата „ние сме доволни, че процесът на формиране на законодателни, изпълнителни органи, избор на правителство, както и избирането на ръководството в кюрдския автономен окръг“ предизвика нееднозначни коментари. Преговорите се проведоха при затворени врати и завършиха с кратко изявление, в което много коментатори отбелязаха само, че Русия възнамерява да продължи да доставя оръжие в Ирак. За съжаление някои местни анализатори заключиха: „Трудно е да си представим, че Москва, която изигра решаваща роля в събитията в Сирия, не вижда какво се случва в Ирак. Предвид претенциите за възраждане на миналото влияние в региона, този подход повдига въпроси. Ирак беше и ще остане ключов играч и пренебрегването на проблемите му е неприемливо. \"    ", "date": "2019.10.24", "title": "Великата Октомврийска революция през 2019 година в Ирак"}
{"url": "http://www.classa.bg/%D1%81%D0%B2%D1%8F%D1%82/item/401183-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D1%87%D0%B8%D0%BB%D0%B8", "text": "Протестите в Чили срещу социалните неравенства продължават, като в тях броят на жертвите достигна вече 18, съобщават световните агенции. Социалните протести в страната, бяха предизвикани след решение на правителството да увеличи цената на билетите за метрото в столицата Сантяго за втори път в рамките на тази година. Това предизвика първо окупиране на метростанциите от младежи и студенти, а впоследствие и масови протести с много вандалски актове, насилие и сблъсъци с полицията. Сега вече протестите излязоха и извън рамките на Сантяго. Така се стигна и до случаите на смърт по време на протестите. По данни на вътрешното министерство на страната само в рамките на последното денонощие са загинали трима души - възрастен мъж и 4-годишно дете, които бяха блъснати от кола, и още един мъж, загинал при полицейско насилие. Междувременно два супермаркета бяха опожарени в северния град Антофагаста, хотел стана обект на вандалска проява в Сантяго, съобщи местната телевизия \"Вейнтикуатро орас\". Въпреки че президентът Себастиан Пинера обяви, че ще бъдат предприети реформи за повишаване на жизнения стандарт на населението, включително увеличаване на пенсиите и минималната работна заплата, по-ниски цени на лекарствата и по-високи данъци за богатите, това все още не е довело до стихване на демонстрациите и на гнева на протестиращите. Полицията още се опитва да усмири страстите, като използва водни оръдия за разпръскване на протестиращите.", "date": "2019.10.24", "title": "Социални протести в Чили"}
{"url": "http://www.classa.bg/%D1%81%D0%B2%D1%8F%D1%82/item/401184-%D0%B5%D1%80%D0%B4%D0%BE%D0%B3%D0%B0%D0%BD-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%B4%D0%BE%D0%B2%D0%BE%D0%BB%D0%B5%D0%BD", "text": "Гениален ход на Ердоган: с изпращането на войски в Сирия турският президент разедини опозицията, засили настроенията срещу кюрдите и сирийските бежанци и си осигури подкрепа дори и от светски настроените избиратели.       Въпросът е дали по време на разговорите си в Сочи президентите на Русия и Турция са мислили и за хората в Сирия, или само за собствените си интереси? Ясно е, че сирийските кюрдски милиции, които са възприемани като фракция на забранената и определяна като терористична организация Кюрдска работническа партия (ПКК), не биха могли и не могат да се противопоставят на турската военна суперсила. Сега милициите имат 150 часа, т.е. шест дни време да се изтеглят на 30 километра във вътрешността на страната. За Ердоган тази договореност е успех. Тъй като в началото на   неговата цел бе именно установяването на тази 30-километрова зона за сигурност. Но има две изненадващи неща: първото е, че двете страни искат да започнат да патрулират в два района, които са на десет километра източно и на десет километра западно от оперативната зона на турската армия. Второто е обстоятелството, че обичайно словоохотливият американски президент Доналд Тръмп си мълчи. От бившия съюзник вече няма нужда Не е тайна, че през последните години сирийските кюрдски милиции бяха близък съюзник на САЩ в борбата с т.нар. \"Ислямска държава\" (ИД). Нито пък че ислямистките бойци от ИД бяха почти изцяло прогонени от региона. И все едно дали в САЩ има прения между Конгреса и президента Тръмп -  . Започването на турска военна офанзива бе само въпрос на време. Експертите са единодушни: турският президент е получил съгласието на Тръмп и Путин за изпращането на войски в Северна Сирия. Ердоган иска непременно тази зона за сигурност - и ще я получи. Дали обаче тя оттам нататък ще се простира по цялата 400-километрова дължина на границата между Турция и Сирия, или ще е с дължина само 120 км в момента няма значение. Важното е колкото може повече сирийски бежанци да се върнат от Турция обратно на сирийска територия, тъй като планът на турския президент е този.     Това, което не се отчита, е, че той иска да настани в зоната за сигурност предимно арабски сирийци. А къде ще останат кюрдите, не става ясно - точно колкото неясно е какво казва по тази договореност четвъртият играч в конфликта - Иран. Техеран със сигурност няма да допусне влиянието му в региона да бъде спряно от Ердоган. Подкрепа от местното турско население Военната офанзива, започнала на 9 октомври, се ползва с одобрението на турското население още от самото си начало. Изпращайки войски в Сирия, Ердоган успя сериозно да разцепи опозицията. Понеже и най-голямата опозиционна партия - Републиканската народна партия - бе добре посъветвана да оповести своята подкрепа за турските войници. Прокюрдската Народна демократична партия естествено бе против. Така турският президент за пореден път успя да удари с един куршум няколко заека: опозицията вече не е единна, негативното отношение спрямо кюрдското население и сирийските бежанци се засилва все повече, а зад Ердоган застават не само ислямсистко-консервативните, но и светски настроените избиратели, които биха направили всичко за териториалната цялост на своята страна. Включително да подкрепят Ердоган. Така за още 150 часа турският президент може да забрави за  , особено сред младите хора. Любовта към родината обединява всички. Даже тези, които иначе никога не биха си говорили.", "date": "2019.10.24", "title": "Ердоган трябва да е доволен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401170-50-%D0%BC%D0%BB%D0%BD-%D0%B5%D0%B2%D1%80%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D1%81%D1%80%D0%B5%D0%B4%D1%81%D1%82%D0%B2%D0%B0%D1%82%D0%B0-%D0%B7%D0%B0-%D1%81%D0%BF%D1%80%D0%B0%D0%B2%D1%8F%D0%BD%D0%B5-%D1%81-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%87%D1%83%D0%BC%D0%B0-%D0%B3%D0%BB%D0%B0%D1%81%D1%83%D0%B2%D0%B0-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "Европейският парламент прие на първо четене бюджета за 2020 г. със заложено увеличение на средствата за справяне със заболяването Африканска чума по свинете.  Според решението, гласувано в Страсбург, Парламентът ще преговаря с Европейската комисия и Съвета на ЕС за почти двойно увеличение на финансовата помощ за преодоляване на щетите от заразата. Една от поправките за отпускане на допълнително финансиране е на българския евродепутат от ГЕРБ / ЕНП Андрей Новаков. По думите му, дори и в края на преговорите размерът на увеличението да бъде променен, значителна част от тези средства ще дойде в България.   заяви Новаков. Преговорите започват в началото на ноември и ще бъдат финализирани в средата на месеца. Андрей Новаков е член на преговорния екип и ще участва пряко във финализирането на бюджета. Финансовата подкрепа ще бъде предназначена за всички засегнати държави-членки. Средствата ще се определят по формула според размера на щетите в засегнатите страни и ще бъдат предназначени за животновъди и промишлени стопанства. Около 20% от отглежданите в България 600 000 прасета бяха засегнати от заболяването Африканска чума по свинете. Огнища на болестта бяха регистрирани в 14 области на страната. Към този момент са регистрирани 40 огнища при домашни прасета, като през последните три месеца се наблюдава тенденция на спад в разпространението на заболяването. През август са регистрирани 5 огнища, през септември – 3, а през октомври – 2. В момента България разработва промяна в законодателството и нормативната уредба с цел по-висока биосигурност в личните стопанства, фамилните ферми и свинекомплексите.", "date": "2019.10.24", "title": "50 млн. евро увеличение на средствата за справяне с африканската чума гласува европарламента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401171-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D1%81%D0%B5-%D0%BE%D0%B1%D1%8F%D0%B2%D0%B8-%D0%B7%D0%B0-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8,-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0%D1%89%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%B3%D0%BB%D0%B0%D0%B2%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80", "text": "Ден преди изслушването и избора във ВСС, кандидатът за обвинител №1 отговори и на въпросите на прокурорите и следователите Ден преди заседанието на Пленума на Висшия съдебен съвет (ВСС), на което Иван Гешев ще бъде изслушан в процедурата за избор на главен прокурор,   на Българския хелзински комитет (БХК), както и на съсловните организации на прокурорите и следователите.  От отговора до адвокат Адела Качаунова, ръководител на Правната програма на БХК, става ясно, че, ако бъде избран за главен прокурор, Иван Гешев се ангажира да подкрепи законодателните промени, предложени от Министерството на правосъдието (МП), свързани с възможността за гарантиране на независимостта на органите на наказателното производство при евентуално разследване срещу \"обвинител №1\".  \"Изразявам положителното си отношение и готовност, ако бъда избран за главен прокурор, да подкрепя предприетите действия от Министерство на правосъдието за законодателни промени, в съответствие и с препоръките на Венецианската комисия, към която е отправено искане за становище по представения от министъра на правосъдието проект за изменение на Наказателно - процесуалния кодекс, включващ и изменения в Закона за съдебната власт\", пише Гешев.  \"В предложения от министъра на правосъдието законопроект за изменение на НПК и ЗСВ, в изпълнение на препоръките по делото \"Колеви срещу България\" в съответствие с конституционния модел са създадени достатъчно гаранции за временно отстраняване от длъжност на главния прокурор, ако е необходимо провеждане на наказателно преследване\", припомня още Иван Гешев.  Номинираният за главен прокурор не споделя опасенията на основните критици на държавното обвинение за властта, която се приписва на поста.  \"Въпреки йерархичната структура на прокуратурата, намирам за твърде пресилени твърденията за безконтролност на главния прокурор, както и за необходимостта от структурни реформи или промяна на функционалната компетентност, с оглед създаване на достатъчно гаранции за обективно провеждане на разследване срещу главния прокурор\", отговаря Иван Гешев и уточнява, че \"нормативната уредба ясно разграничава функциите на главния прокурор от правомощията на административните ръководители на прокуратурите и компетентностите на наблюдаващите прокурори\".  Иван Гешев е намерил начин да отговори на смутените активисти от БХК и защо преди няколко месеца им изпрати две книги на български автори – \"Под игото\" на Иван Вазов и сборник с разкази на Йордан Йовков, което предизвика недоволството на председателя на организацията Красимир Кънев.  \"На 26.06.2019 г. с пратка, адресирана до мен в качеството ми на заместник на главния прокурор, БХК изпрати пощенски плик, в който без съпроводително писмо се съдържаше - годишният доклад за състоянието на правата на човека в България, но и три книжни издания, а именно: \"Ромите в практиката по Закона за защита от дискриминация (2004-2017)\", \"Правата на човека в България през 2018\", \"Наръчник по антидискриминационно право\". Приех този акт като покана за размяна на книги и невербална комуникация, затова в отговор подбрах любими български класици. От написаното в становището става ясно, че този мой жест е възприет като обиден, което ни най-малко е била моята цел\", пише Иван Гешев до БХК.  Иван Гешев дава и важни отговори на поставените от Управителния съвет на Асоциацията на прокурорите в България въпроси. От тях се разбира, че Гешев се обявява за разширяване на партньорството между държавното обвинение и съсловната организация, както и за въвеждането на задължително периодично продължаващо обучение на магистратите. Гешев декларира готовност за приемственост с действията на настоящия главен прокурор по преструктуриране на районни прокуратури, \"за да се преодолеят проблемите с нееднаквата натовареност и кадровата обезпеченост в определени органи на съдебната власт\".  Според кандидата за главен прокурор \"диференциация в получаваното възнаграждение от магистратите и съдебните служители в различните нива на съдебната система трябва да има\". \"Това е своего рода материален израз на отчитането на спецификата на дейността на съответните нива в органите на съдебната власт, на изискванията за по-висока професионална квалификация и натрупан стаж, на съзнанието за по-голямата отговорност за взетите решения\", пише в отговорите до колегите си Иван Гешев.  В писмото до Камарата на следователите в България кандидатът за главен прокурор потвърждава виждането, заложено в Концепцията за 7-годишния му мандат, за необходимост от \"задълбочен функционален анализ на работата на следователите с приоритет върху разпределението на делата по региони и по видове престъпления, срочността и качеството на разследванията, за да могат да се изведат не само проблемите, но и положителните практики, а въз основа на тях и да се набележат и предприемат съответни организационни мерки и/или законодателни промени\".  \"Този функционален анализ следва да бъде изготвен съвместно от следователи от Националната следствена служба, прокурори от Върховна касационна прокуратура и представители на научната общност. Целта е не само да се изработят обективни критерии за използване на предвидените в НПК възможности за възлагане на разследвания на следователи, в това число и от Националната следствена служба, но и да се прецени качеството на провежданите разследвания\", посочва още кандидатът за обвинител №1.   \r\n  ", "date": "2019.10.24", "title": "Иван Гешев се обяви за законодателни промени, гарантиращи независимо разследване на главния прокурор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401172-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%85%D0%B5%D0%BB%D0%B7%D0%B8%D0%BD%D1%81%D0%BA%D0%B8-%D0%BA%D0%BE%D0%BC%D0%B8%D1%82%D0%B5%D1%82-%E2%80%93-%D0%BA%D0%B0%D0%BC%D1%83%D1%84%D0%BB%D0%B0%D0%B6%D1%8A%D1%82-%D0%BD%D0%B0-%D1%8E%D0%B4%D0%B8%D1%82%D0%B5", "text": "След европейското съвещание в Хелзинки през 1975 год. много българи бяха обсебени от темата за „правата на човека“. Хората заживяха с големи надежди за свобода на словото и свободно пътуване зад граница. Това беше голям пробив в системата, но чак сега се разбира, че една от причините за този пробив е било мълчаливото съгласие на ръководителите на СССР да приемат измамата за полети на НАСА до Луната. Само 15 години след Хелзинкското съвещание договореностите между Изтока и Запада бяха забравени. Утвърдените държавни граници започнаха да се променят: първо в Германия, след това в Чехословакия и Югославия. Не закъсняха и кървавите конфликти. Европейските държави станаха 29. Процесът „Хелзинки-75“ беше умъртвен, но комитети, по-точно неправителствени организации (НПО), носещи това име, останаха. Първата американска НПО, която се заинтересува от дейността на нашето Независимо дружество за защита правата на човека (НДЗПЧ) беше „Хелзинкски наблюдател (Helsinki Watch-New York)“ с председател г-жа Джери Лейбър. По аналогия с тази правозащитна НПО, чийто гост бях през март 1990г., на 15 ноември 1990 г. в Софийския градски съд регистрирахме Сдружение “Хелзинкски наблюдател-България“. Очаквахме да станем член на Международната организация „Хелзинки уоч“ със седалище Виена. Естествено, разчитахме на финансиране, защото в нея членуваха „филантропът“ Джордж Сорос, писателят Артър Милър, както и много други знаменитости. Не трябваше да мине много време за да проумеем, че концепцията за „правата на човека“ представлява заблуда, ефективно оръжие за дискредитиране на политически противници и дори за промяна на политически режими без пряка военна намеса. Веднага, след като нашето сдружение непредпазливо заяви, че  правата на човека могат да принадлежат само на отделната личност и в демократична България няма как да се говори за „права на малцинствата “ (езикови, етнически, религиозни, сексуални), „Хелзинкски наблюдател-България“ (тогава с председател Румен Воденичаров и секретар Георги Лунд) получи от Виена отказ за членство в международната правозащитна организация. Джордж Сорос, информиран от соросоиди като Стефан Тафров, Деян Кюранов и Димитрина Петрова, беше силно възмутен, че нашето сдружение настоява  (съгласно разпоредбите на новата демократична Конституция)  правата на гражданите винаги да са обвързани със задължения, че сме против етническите партии, против всякакви Рамкови конвенции за защита на национални малцинства и че сме дори за временно въвеждане изпълнението на смъртното наказание. В своята автобиографична книга „Сорос за Сорос“ (Soros on Soros) мегаспекулантът си спомня за грешното решение по отношение на Румен Воденичаров така:  По изпитана тоталитарна практика след 2 години (1992 г.) Сдружението “Хелзинкски наблюдател-България“ беше  дублирано  с „по-правилното“, наречено „целесъобразно“ „Български Хелзинкски комитет“ (БХК) с  председател Красимир Кънев . Според буквата на закона, тази организация не би трябвало да получи съдебна регистрация, защото в името си съдържа най-съществената съставка от наименованието на съществуваща вече организация – „Хелзинкски“, което създава предпоставка да заблуждава гражданите и обществото, че е истинският блюстител на договореностите от 1975 г. в Хелзинки. Не и в България, където все още съдебната власт не е в пълно съгласие с разпоредбите на Конституцията. Правилните СМИ веднага започнаха да популяризират дейността на дублетната организация – БХК, главно с акцент върху правата на малцинствата.  Рингът беше освободен единствено за Кънев, съпругата му Петрова и разрасналата се около яслата на Сорос правозащитна компания от юристи. Финансирането на БХК бе повече от обилно: от „ОО“, от 6 чужди фондации и евроинституции, плюс посолствата на САЩ и Холандия. Всяка година БХК се отчиташе с Доклад за състоянието на човешките права в България. Оказа се, че текстовете в докладите на БХК и Държавния департамент на САЩ са доста сходни, почти идентични. Тоест, Красимир Кънев и компания си присвоиха правото да бъдат източникът от последна инстанция, който да снабдява чуждестранни държавни институции с оценки за България. Нещо повече, като член на Изпълнителния комитет на Хелзинкската федерация във Виена (1998-2007 г.) и член на борда на Европейския център за правата на ромите в Будапеща (2007-2010 г.), Кънев представлява успешно български жалбоподатели в Страсбург, шета из ЕС и клевети България за всичко, което е жизнено важно за нашата национална идентичност: положението в затворите, отказа за регистрация на ОМО „Илинден“, казуса с алтернативния синод, правната защита на мигранти и бежанци, свободата на хора с различна сексуална ориентация, Истанбулската конвенция и пр. Много бързо, лишен от конкурентна автентична правозащитна НПО,  Българският Хелзинкски комитет опротивя не само на патриоти и националисти, но и на всички, които виждат физиономията на Кънев по телевизионните канали . Той не пропуска да заблуждава, че БХК е уважавано сдружение, но лично аз не съм срещал човек, който да уважава хора, които ощетяват и клеветят Родината си, защитават нарушителите на закона и дори убийци. И не е случайно, че  днес в  България, когато за една организация се каже, че е неправителствена (НПО), веднага замирисва на соросоиди, евроатлантици или ромски барони . Нашето автентично, но останало камерно, сдружение „Хелзинкски наблюдател-България“, още преди 25 години отваряше очите на сънародниците ни („с клечки“, както казваше Хайтов) за вредната дейност на юдите-правозащитници от БХК.   писахме през 1995 г. по повод на разпространеното платено изследване на положението в българските затвори. Чашата на прословутото българско търпение преля с номиниране от БХК на убиеца Пол Фрийман (Австралия) за „Човек на годината“ за дейността му в „Българско затворническо дружество за рехабилитация“(?!) Протестите на различни български партии все пак отмениха номинацията. ВМРО-БНД и БНС заявиха на всеослушание  цията “. Под петиция за забрана на БХК се подписаха 10 хиляди души. С протекцията на властта и на чуждестранните му донори, на които е на ясла, БХК обаче продължава по изпитания алгоритъм: - Семинари за съдии и адвокати (разбирай за зарибяване на същите); - Номинация за „Съдия на годината“, например на съдия Калпакчиев; - Раздава мнения по съдебни казуси: когато престъплението е скандално, мнението се дава само от Кр. Кънев в „лично качество“; - Решение на независимия съд, което не може да бъде обжалвано; - Предсрочно освобождаване или изплащане обезщетение на осъдения за сметка на българската държава; - Облагодетелстване на семейството на председателя на БХК Красимир Кънев; Това е само едно от гражданските НПО,  финансирани от Сорос срещу България.  Ако не бъдат квалифицирани като „агенти на чуждо влияние“ и  прогонени, както направиха Нетаняху в Израел, Орбан в Унгария и Путин в РФ , то в недалечно бъдеще България ще се сдобие с етнически партии, които открито ще заявяват искане за автономия. Циганският терор и убийства, неплащането на ток, вода и обществен транспорт ще бъдат третирани като малцинствени права. Избиването на гражданите по пътищата от необразовани водачи без свидетелство за управление на МПС ще продължи да бъде ежедневие. Конфликтът на БХК с правовите норми на българската държава не е от вчера. Тези лъже-правозащитници бяха наречени дори и от двата враждуващи синода „ юдите от БХК “. За своя голяма победа БХК смята разрешаването на двойното гражданство на нашите изселници в Турция в нарушение на сключените двустранни договори и с явна стратегическа подривна цел. Всичко, което днес може да бъде актуализирано след 30 години псевдодемокрация, е казано и написано до институциите на Република България от Сдружение “Хелзинкски наблюдател-България“. Реакция на нашите предложения за законови промени няма. ДПС остава балансьор, а циганските барони усвояват лесни пари от Запад с помощта на нелегитимния „Български Хелзинкски комитет“.  Трябва ли да гръмне бомба в софийското метро за да се стресне българското общество? „  призоваваше нашите законодатели  проф. Николай Генчев преди 25 години по повод проникването на сектите. Юдите от БХК са още по-опасни от фарисеите. Те паразитират върху правата на човека не за 30, а за 330 сребърника (в милиони). И ако не се намери сила, която да спре разрушителната им дейност, без преувеличение може да се каже, че  България изживява последните десетилетия , в които тя е държава на българите.    ", "date": "2019.10.24", "title": "Български хелзински комитет – камуфлажът на юдите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401173-%D0%BF%D1%80%D0%B5%D0%B7%D0%B0%D1%81%D1%82%D1%80%D0%BE%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%BE%D1%84%D0%B8%D1%8F-%D0%B5-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0-%D0%BB%D1%8A%D0%B6%D0%B0", "text": "    Наслушахме се на какво ли не в предизборните кампании на кандидатите за кметското кресло на София, но е добре да разобличим една голяма лъжа, която всички повтарят – може би с цел в един момент да се превърне в истина за обществото. И това е лъжата, че София е презастроена. Не е необходимо особено голямо усилие, за да се разобличи тази лъжа – достатъчно е да погледнем  ,   и другите европейски столици. Тъй като в София средната плътност на населението е 947 жители на кв. км. е трудно да си представим за какво презастрояване може да става въпрос, ако я сравним с Париж – 20 900 жители на кв. км, Атина – 19 115 жители на кв. км, Брюксел – 8 970 жители на кв. км, Лондон – 5 584 жители на кв. км и т.н. Списъкът е дълъг и всъщност трудно ще откриете европейска столица с по-ниски показатели.     Може да звучи странно, но Пловдив е далеч по гъсто населен град от София, но не чуваме там да се оплакват от презастрояване, въпреки своите 3 365 жители на кв. км. Варна също би трябвало да е презастроена с нейните 1 418 жители на кв. км. София попада в категорията на градове с ниска плътност на населението с нейните 947 жители на кв. км. Тази ниска плътност на населението, съотнесена към площта на София, ни води към съвсем други изводи. Че усещането за презастрояване идва от неправилното организиране на живота на населението – липсата на адекватни решения за придвижване и най-вече – на паркоместа.     Повечето квартали в София са стари и строени без подземни паркинги, заради което междублоковите пространства се превърнаха в паркинги. Очевидно е, че и те не са достатъчни, и когато ти се наложи да обиколиш квартала няколко пъти, за да намериш къде да паркираш, си много по-склонен да повярваш, че София е презастроена и пренаселена, отколкото да си дадеш сметка, че градът ни има нужда от нова визия за развитие. Панелните блокове с безразборно паркирани около тях автомобили е най-често срещаната гледка в кварталите на София. Сега си представете същото пространство без автомобили, а с добре уредени зелени площи и междублоково пространство! Това може да се случи само, ако управляващите и кандидат-кметовете насочат усилията си в търсене на решение за проблема с паркирането, а не в създаване на масова истерия покрай несъществуващ проблем.  ", "date": "2019.10.24", "title": "Презастрояването на София е поредната предизборна лъжа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401174-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%BB%D0%B5%D0%B4-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%89%D0%B5-%D0%B4%D0%BE%D0%B8%D0%B7%D1%87%D0%B8%D1%81%D1%82%D0%B8%D0%BC-%D0%BF%D0%B0%D1%80%D1%82%D0%B8%D1%8F%D1%82%D0%B0", "text": "  Не съм се месил този път в избора на кандидат за главен прокурор. Това каза в студиото на „Лице в лице” премиерът Бойко Борисов.  \"Срещу този избор протестира една политическа партия. Аз искам да припомня, че сегашните правила за избор на главен прокурор бяха гласувани по времето на Христо Иванов като правосъден министър. За мен е лицемерно да издигаме предложение за главен прокурор. Какво щяхте да кажете после? За мен Емил Радев е най-подходящ, но той е от ГЕРБ и после щеше да се говори за главния прокурор на ГЕРБ. За това прецених, че е лицемерно да издигаме кандидат и оставих прокурорите сами да изберат. Преди три години избрахме Мая Манолова за омбудсман и сега виждате какво си причинихме на партията. Тогава бях лековерен и сега реших да не съм. Аз искам да попитам по кое време бе избран Лозан Панов? По мое време, по предложение на Христо Иванов. Всичко, каквото е искал, аз съм направил. Не разбирам сега защо говори, че не сме правили реформа в съдебната система. Аз никога не съм бил лицемер и оставих прокурорите сами да си изберат. Избобщо не съм се месил. Щях да издигна Емил Радев или Данаил Кирилов, но не се намесих грам. Точка по този въпрос\", категоричен бе Борисов. Той призна и че е сбъркал с издигането на Мая Манолова за омбудсман. Видяхте какво си причинихме, тя твърдеше, че е аполитична, но сега не е така, няма повече да съм лековерен, добави Борисов, като свърза с това и нежеланието си да се меси при избора на кандидат за обвинител номер едно и да посочва човек, който не е от ГЕРБ. Това са юристите при нас, аз като си представям главен прокурор, тях виждам, но това би било лицемерно, каза премиерът. По повод трагдията във Великобритания с намерените 39 тела в камион с българска регистрация, Борисов заяви: \"Камионът, в който бяха намерени 39 тела в Лондон, е с българска регистрация. Той е регистриран през 2017 г. в България от ирландска гражданка, тогава напуска България\". \"Повече никога не е влизал на територията на България. Шофьорът е ирландец, така че най-вероятно тогава са ползвали регистрация тук на още два камиона, мисля, че имат. Така, че няма как ние да сме свързани, освен с табелата на камиона. Въпреки всичко с английските служби работим много добре по всички теми. Веднага влязоха в комуникация нашите офицери за връзка, така че ще максимално ще съдействаме. От преди 2-3 години камионът не се е връщал в България, така че не е могъл тук да натовари тези хора, Бог да ги прости. Във всички случаи следата е английска и ирландска, защото камионът е там и хората са там, и английските служби трябва да задържат трафикантите, които са ги докарали дотам и са минали всички… За мен беше важно да не би камионът да е тръгнал от България, тук да са натоварени\". Нито имам право, нито съм уволнил шефа на Българския футболен съюз Борислав Михайлов, но изразих като всеки гражданин, пък и от тази гледна точка, която правим през спортното и финансовото министерство за футбола, бяха категоричен, че повече не може да продължава. Това каза премиерът Бойко Борисов по повод расисткия скандал. Той поясни, че прави чест на БФС за подаването на оставките им заради мача Англия-България. По повод отказа на ЕС да започне преговори с Албания и Северна Македония, Борисов каза: \"Вложих много усилия и просто… днес е така, утре може да е другояче, но сред колегите в Съвета имам някакво уважение, имам авторитет, много пъти на всички и аз съм помагал, когато са имали нужда. Сутринта, на другия ден, макар че не е редно от Съвета да се изнасят неща, взех думата и казах: „Колеги, нека им дадем още веднъж, извинявайте, че ви връщам”…, ние разглеждахме друга тема, мисля, че беше Турция – Сирия – войната, – „Болно ми е, знам колко усилия положихме, колко усилия всички направиха, името си смениха, да им дадем перспектива в Загреб да го разгледаме пак случая, всички се спогледаха с мен, Доналд Туск каза: „Да предложим”, и всички се съгласиха”. „Дадох им на колегите в Съвета такъв пример: преди години, когато беше Борис Тадич президент на Сърбия, всички ние много искахме Сърбия да започне преговорите и със словенския ли, забравил съм с кой колега беше, или хървантина, да не споменавам държава, че може да сгреша, вече съм позабравил, много силно защитихме сръбския президент тогава – Борис Тадич. Беше Саркози президент и той се обърна към мен и каза – Бойко, ако в една държава, нейната ориентацията зависи от един човек, тя не е за ЕС”. Аз много добре го запомних това и го цитирах пак тук\", каза премиерът. По думите му, ако ние считаме, че докато е Зоран Заев, Северна Македония ще спазва правилата, а в същото време опозиционните им партии са толкова антибългарски и искат ревизиране на това решение. \"Когато България влизаше в ЕС, имаше абсолютен национален консенсус – на управляващи, на опозиция, на всички политически партии, че нашият път и на социалисти, и на десни, е ЕС и НАТО, т.е. която и партия да дойде на власт в България, ориентацията не се променя. Докато в тези две държави казваме, ако не е, или ако Зоран Заев падне от власт или Еди Рама падне от власт, там ще стане… тогава те не са за този път”. В това отношение Макрон заслужава аплодисменти, защото гледа по-напред. Това бяха аргументите. И в същото време, като погледнете нашите комисии, които се занимават с историята ни, буксуват, действително те имат време до Загреб да си помислят добре дали искат като нация да вървят към Европейския съюз. Ако нацията не иска, насила не може. Ние не можем на наш гръб да понесем всичко, помагаме, помагаме, помагаме, вижда се, помагаме искрено, те трябва да признаят – в тези 100 години тази част от историята е българска. Доколкото знам от Еманюел, той ще бъде ноември месец и в Северна Македония, и в Албания, ще отиде, ще се запознае на място, ние ще имаме с него двустранна среща, така че да обобщим впечатленията. Благодарен съм на всички колеги в Съвета, че дадоха възможност на продължим максимално да работим по темата\". Запитан Макрон ли е новият лидер на Европа, Борсов отговори: \"Европа е така конструирана, че не търпи лидери. ЕП в момента е такъв, че видяхте френският комисар как беше върнат. Не искам да давам оценка, не обичам на България да й дават оценка, не искам и аз, дали е подходящ или не, те са си преценили. Вече три години с брекзит се занимава, кой колега каза един много хубав виц, че 2118 г. се провежда Европейски съвет, идва англрийският премиер, за да отложи брекзита, само, че вече Съветът не знае какво трябва да решава, забравили са вече за какво става въпрос”. Колко пъти – то не бяха извънредни съвети, то не бяха нощи. Ние нямаме шанс да не дадем шанс, защото то е такава какафония. Представете си само с визовия режим какво ще стане, ами с Митническия съюз, с общия пазар какво ще стане. Понеже никой не си го представя, а във Великобритания политическите партии виждате какво се правят. Мисля, че моята приятелка Тереза Мей е най-щастлива в момента, защото това, което Борис Джонсън й правеше, сега му се случва същото в пълния обем. Така че, ще пишем – отлагане, отлагане, отлагане, и ще си караме така 90 – 100 години”. „Сега имаме всички кметове – това не е естествено. На много места вече са за втори или трети мандат. На някой места така се бяха капсулирали, нанесоха тежки поражение за партията. Там, където направих промени, резултатите може и да не са добри сега, но при всички случаи ще са добри за партията за в бъдеще”, коментира Бойко Борисов в отговор на въпрос за очакванията му за резултатите от местните избори. След изборите ще доизчистим партията, защото тежки поражения се нанесоха преди европейските избори, посочи Борисов. „Предстоят още промени в ГЕРБ, много обновления ще има още, където има нужда. Изборите ще ни бъдат добър регулатор”, отбеляза той. Лидерът на ГЕРБ заяви, че няма съмнения, че техният кандидат – Йорданка Фандъкова, ще спечели битката в София. „Този път експериментирах друго – оставих Изпълнителната комисия и кандидатите за кметове сами да си направят щабовете, листите и кампанията. Надявам се резултатът да е добър”, посочи Борисов. Няма организационен проблем в партията след напускането на Цветан Цветанов, каза още лидерът на ГЕРБ.    ", "date": "2019.10.24", "title": "Бойко Борисов: След изборите ще доизчистим партията"}
{"url": "http://www.classa.bg/%D1%81%D0%B2%D1%8F%D1%82/item/401164-%D0%BC%D0%B0%D0%B4%D1%83%D1%80%D0%BE-%D1%80%D0%B0%D0%B7%D1%80%D0%B5%D1%88%D0%B8-%D0%BE%D0%B1%D0%BC%D0%B5%D0%BD%D0%B0-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0-%D0%B2-%D0%BA%D0%BE%D0%BD%D0%B2%D0%B5%D1%80%D1%82%D0%B8%D1%80%D1%83%D0%B5%D0%BC%D0%B8-%D0%B2%D0%B0%D0%BB%D1%83%D1%82%D0%B8", "text": "Президентът на Венецуела Николас Мадуро даде разрешение 3-те милиона спестители, инвестирали в криптовалутата „петро\", да могат да я обменят за конвертируеми валути. Мадуро възложи на Националния надзор на криптовалутите (Sunacrip), Централната банка на Венецуела (BCV) и председателството на икономиката да започнат процедурата. \"Пристъпваме към преобразуване на спестените в боливари петро, в конвертируеми във валута петро, с които да купуваме свободно навсякъде\", каза президентът. Петрото е венецуелска криптовалута, подкрепена от различни природни ресурси, като нефт, злато, диаманти и газ. \"Това е първото изпитание, което ще направим, за да поставим петро в блока на конвертируеми валути, международно петро в ръцете на хората. Започваме със спестителите. Това е награда, защото те демонстрираха доверие в петро. Доверието с се изплаща наградата\" - каза той. От друга страна, Мадуро настоя и за желанието си да подпише споразумение за хуманитарно сътрудничество със Световната програма на Организацията за прехрана и земеделие на ООН (ФАО). \"Потвърждавам намерението си Световната програма за храните на ФАО да пристигне във Венецуела. Готов съм да подпиша. Не знам защо им отнема толкова време\", каза той.", "date": "2019.10.24", "title": "Мадуро разреши обмена на венецуелската криптовалута в конвертируеми валути"}
{"url": "http://www.classa.bg/%D1%81%D0%B2%D1%8F%D1%82/item/401165-%D0%BB%D0%BE%D0%BF%D0%B5%D1%81-%D0%BE%D0%B1%D1%80%D0%B0%D0%B4%D0%BE%D1%80-%D0%B7%D0%B0%D0%B1%D1%80%D0%B0%D0%BD%D0%B8-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B2-%D0%BF%D0%B0%D1%80%D1%82%D0%B8%D0%B9%D0%BD%D0%B8-%D0%B4%D0%B5%D0%BB%D0%B0", "text": "Президентът на Мексико Лопес Обрадор забрани държавни служители да участват в \"партийни дела или те ще трябва да подадат оставка\". В писмо, адресирано до всички членове на правителството на Мексико, президентът добави \"Също е забранено използването на стоки, изображения, социални програми или друг публичен ресурс, в подкрепа на политическите кандидатури, а парите на държавата трябва да бъдат разпределени в полза на гражданите. \" \"Не е коректно, морално или законно да се поддържат тези презрени политически практики. Няма държавна партия\", заяви президентът, след като припомни \"Изборните имами вече са квалифицирани в Конституцията като тежко престъпление\". Тази инструкция е дадена в средата на вътрешен процес на Националното движение за възстановяване (Морена), който ще избере следващия президент на партията в края на ноември. Това политическо пространство, основано от Лопес Обрадор, го отведе до първото му президентство. Преди да изпрати писмото и по време на пресконференция в Националния дворец, Лопес Обрадор предупреди, че всеки държавен служител, който се намеси във вътрешния изборен процес в Морена, ще бъде уволнен.", "date": "2019.10.24", "title": "Лопес Обрадор забрани на държавните служители да участват в \"партийни дела\""}
{"url": "http://www.classa.bg/%D1%81%D0%B2%D1%8F%D1%82/item/401166-%D0%BB%D0%B0%D0%B2%D1%80%D0%BE%D0%B2-%D0%BE%D0%B1%D1%8F%D0%B2%D0%B8-%D0%BA%D1%80%D0%B0%D1%8F-%D0%BD%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B8%D0%B7%D1%82%D0%BE%D1%87%D0%BD%D0%B8%D0%BA-%D0%BD%D0%B0-%D0%BC%D0%B8%D1%80%D0%B0-%D0%B2-%D1%81%D0%B8%D1%80%D0%B8%D1%8F", "text": "„Операцията на Анкара „Източник на мир\" - стартирана на 9 октомври в Северна Сирия за „унищожаване на коридора на терора на границата с Турция и привеждане на мира в региона - приключва и темпът на този процес ще зависи от изтеглянето на кюрдските сили от района\", заяви руският външен министър Сергей Лавров пред репортери във вторник. \"Турската военна операция приключва и всичко ще зависи от начина на изпълнение на споразуменията, включващи и изтеглянето на военна техника и частите на въпросните кюрдски сили\", каза той. Министърът направи този коментар по отношение на резултатите от преговорите между президента на Русия Владимир Путин и неговия колега от Турция Реджеп Тайип Ердоган, проведени във вторник в руския град Сочи. Лавров подчерта, че постигнатите споразумения в рамките на тази среща осигуряват спирането на кръвопролитията в Североизточна Сирия, както и \"прекратяването на операцията, което предизвиква такава противоречива реакция в света\". Освен това той каза, че сега участието на сирийските гранични служители в патрулирането на границата с Турция ще се възобнови. \"За това говорихме дълго време и подчертахме: че разрешаването на проблема с кюрдите и техните стремежи е невъзможно без Сирийската арабска република и законното й правителство да си върнат контрола над цялата граница\", каза Лавров. Ето основните точки на споразумението и договорените мерки: Ангажимент за запазване на политическото и териториалното единство на Сирия Задължение да се гарантира националната сигурност на Турция Необходимост от борба с тероризма във всичките му форми Задължение за противодействие на сепаратистките тенденции на сирийската територия Други точки, изразени в меморандум за разбирателство между страните, имат връзка с настоящата турска военна операция „Източник на мир\" в Северна Сирия, която беше поставена на пауза след споразумение със САЩ, което изтече във вторник. Районът, в който се провежда военната операция на Турция, който се простира от границата на страната до 32 километра навътре в Сирия, ще остане в сегашното си състояние. Подразделения на руската военна полиция и сирийските гранични агенти ще бъдат разположени в сирийско-турската гранична зона на Сирия, извън границите на оперативната зона „Източник на мир\". Разгръщането ще съответства на оттеглянето на YPG - Народните защитни единици и въоръжението им от зоната на 30 километра от сирийско-турската граница Изтеглянето трябва да приключи в рамките на 150 часа, считано от 23 октомври 12:00 часа (местно време) Съвместни патрули ще се извършват между руските и турските сили, в район на 10 километра от границата, установена от турската зона на операция. И накрая, страните се споразумяха да координират „безопасното и доброволно\" завръщане на бежанците и да създадат съвместен механизъм за наблюдение, който да гарантира спазването на този меморандум. Те добавиха, че ще продължат усилията да се намери политическо решение на конфликта в Сирия, според формата на Астана и в подкрепа на създадения конституционен комитет.", "date": "2019.10.24", "title": "Лавров обяви края на турската операция \"Източник на мира\" в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401168-%D0%BA%D1%80%D0%B0%D1%85%D1%8A%D1%82-%D0%BD%D0%B0-%D0%B6%D1%8A%D0%BB%D1%82%D0%BE%D0%BF%D0%B0%D0%B2%D0%B5%D1%82%D0%BD%D0%B8%D1%8F-%D0%BF%D0%BB%D0%B0%D0%BD%D0%BA%D1%82%D0%BE%D0%BD", "text": "Грантовата “интелигенция” става все по-истерична. Това е директен резултат от все по-силно намаляващата й обществена роля. Дори и в САЩ вече осъзнават интелектуалната немощ на “протестърите” и май вече са им намерили замяна. Дано поне не се налага да връщат парите От месеци изборът на нов главен прокурор предизвиква истерични пристъпи у грантовите анализатори, магистрати, медии. Много лошо ще стане в България, пищят стипендиантите на “ “, без, разбира се, да влизат в подробности на какво се основава песимизмът им. Ако кандидатът за нов главен прокурор беше посочен от някой соросоиден кръжец, грантовите граждани и гражданки щяха да бъдат щастливи. Сега обаче са тъжни.  Не успяха да овладеят съдебната система въпреки неистовите усилия на някои от тях . А най-лошата за грантовите граждани новина от последните дни е, че те вече не могат да претендират, че са единствените и автентични изразители на волята на Съединените американски щати у нас. След посещението в САЩ на главния прокурор, неговия заместник и шефовете на специалните служби стана ясно, че България и Америка чудесно могат да си общуват и без посредничеството на грантополучателите.  Да, те изразяват някаква гледна точка, но това е гледната точка на загубилите президентските избори демократи, на провалената Хилъри Клинтън, на онази неоконсервативна тенденция, която отдавна е бита карта в самите Съединени американски щати.  Това, че “Америка за България” ти плаща парното изобщо не те прави говорител на официален Вашингтон . Даже напротив. А и едва ли официален Вашингтон би искал да има за свои официални представители хора, които превърнаха един австралийски убиец в своя икона. Винаги съм се чудил на моралните критерии на жълтопаветната интелигенция при избора й на любими личности. Всеки следващ обект е по-зле от другия.  Но с Джок Полфрийман софийските грантаджии удариха дъното. Да героизираш един убиец е проява на крайно ниска морална хигиена.  А още по-мерзко е да обвиняваш другите хора, които не са съгласни с героизацията на убиеца, че са глупави и нецивилизовани.  Не, уважаеми грантови граждани и гражданки, не са глупави несъгласните с вас хора. Те просто са нормални и мислят с главите си, а не с клишетата, които им спускат чуждестранните фондации . Да, те не членуват в Съюза на съдиите, не ходят в САЩ на разноски на “Америка за България”, а Българският хелзинкски комитет не избира никой от тях за “Човек на годината”.  И въпреки това или може би именно заради това тези хора прекрасно осъзнаха и конфликта на интереси у съдебния състав, освободил предсрочно австралийския убиец, и грубото вмешателство на редица NGO-та в съдебната система. Тъкмо желанието на тези неизбирани от никого и по принцип неизбираеми  NGO- активисти да казват какво трябва и не трябва да се прави в политиката, в съдебната система, изобщо в целия български живот, е толкова дразнещо. Този снобеещ офисен планктон, който съществува единствено благодарение на чуждестранните грантове, има самочувствието, че единствено на него принадлежи последната дума по въпроса кой да управлява България, кой да е премиер и кой главен прокурор .  Безочието на грантовите граждани и гражданки стигна дотам, че започнаха да поучават президента Румен Радев да не одобрява назначението на нов главен прокурор . Провалени политици и анонимни грантаджии диктуват какво да прави на човек, избран с гласовете на милиони български граждани, – това наистина е тотално безобразие. На което трябва да бъде сложен край. Час по-скоро.    ", "date": "2019.10.24", "title": "Крахът на жълтопаветния планктон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401169-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D1%80%D0%B0%D0%B7%D0%BB%D0%B8%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-2007-%D0%B3-%D0%B8-%D0%BF%D1%80%D0%B5%D0%B7-2019-%D0%B3-%D0%B5-%D0%BE%D0%B3%D1%80%D0%BE%D0%BC%D0%BD%D0%B0", "text": "България за първи път отг началото на мониторинга, след 12 години, сега получава категоричен доклад, че е изпълнила всички критерии на ЕК. Това каза външният ни министър Екатерина Захариева пред bTV по повод препоръката за   от страна на Евроpейската комисия. Захариева поясни, че както Комисията е решила този доклад да бъде създаден за България и Румъния, така и тя трябва да реши дали той ще отпадне, въпреки че ще се вземе под внимание и позицията на Европейския парламент. Външният министър подчерта, че в момента се обсъждат предложения за създаване на хоризонтален единен механизъм за върховенство на правото и правата на човека за всички 28 страни членки на ЕС. България винаги е била за това, че трябва да има еднакви критерии за всички страни членки, каза Захариева. Според нея има огромна разлика между България през 2007 г. и България през 2019 г., но все още има какво да се върши.  „България винаги е била за това, че трябва да има еднакви критерии за всички държави членки. Позитивната новина е, че за България ЕК предлага прекратяване, но има какво да се върши по реформите. Неслучайно правителството създаде специален механизъм преди около месец, който да продължи наблюдението на реформите. Този механизъм ще бъде с участието на съдебната власт и на изпълнителната власт и реформите се правят заради българите граждани. Хората трябва да имат удовлетворение от системата”, каза още външният министър. Относно решението на ЕК, че  , въпреки че е влязла в ЕС след нас, външният министър каза, че България е получила същото решение още през 2011 г. Тя изтъкна, че според ЕК Шенген ще бъде по-силен с България, Румъния и Хърватия в него. Визитата си в Москва  отпреди дни Захариева определи като конструктивна и посочи, че това е било първото посещение на български външен министър в Русия от 8 години насам. Според нея лапсусът на руския й колега Сергей Лавров, който нарече \"Балкански поток\" \"Български поток\" е бил симпатичен. По думи на Захариева проектът дава сигурност на доставките за страната ни и гарантира запазването на транзита. Този проект е важен не само заради сигурността на доставките, но и за целия регион”, посочи Захариева. Тя добави, че срокът за изпълнение на трасето през българска територия е около 600 дни.  Външният ни министър коментира и риска от  бежанска вълна  заради нашествието на Турция в Северна Сирия. По думите й докато в Сирия има напрежение, има риск за цяла Европа, но увери, че на българската граница няма увеличение на натиска. Трябва да продължим да изпълняваме споразумението между ЕС и Турция от 2016 г., категорична бе Захариева. За отлагането на  за членство, външният министър посочи, че това е било груба грешка и подчерта, че България е казала силно \"за\" членството на западната ни съседка. Според нея не ние, а македонците трябва да се постараят повече за решаването на историческия въпрос. Нашата история няма кой да ни я открадне, за тях е по-важно да направят оценка за миналото си, заяви Захариева.  ", "date": "2019.10.24", "title": "Захариева: Разликата между България през 2007 г. и през 2019 г. е огромна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401154-%D1%81%D1%8A%D1%81%D0%B8%D0%BF%D0%B0%D1%85%D0%B0-%D0%BC%D0%B0%D0%BB%D0%BA%D0%B8%D1%8F-%D0%B1%D0%B5%D0%BA%D1%8A%D0%BC-%D1%81", "text": "Интересни проблeми има най-големият син на бившата футболна звезда Дейвид Бекъм - Бруклин.    Тийнейджърът наскоро се похвали със супер гадже - актрисата Фийби Торънс, но вместо да се гордее,  трябваше да се обяснява пред фенове и приятели. Причината е, че много от тях откриха физическа прилика между актрисата и майка му Виктория, а коментарите не закъсняха. \"Ха-ха, с майка си ли излизаш\", \"Същата е като нея, само е по-млада\", пишат в интернет. Близки до семейството признават, че малкият Бекъм много се дразни от сравненията и побеснява всеки път, когато ги чуе.  ", "date": "2019.10.24", "title": "Съсипаха малкия Бекъм с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401155-%D1%81%D0%B0%D1%88%D0%BA%D0%B0-%D0%B2%D0%B0%D1%81%D0%B5%D0%B2%D0%B0-%D1%81-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5", "text": "Сашка Васева винаги е била откровена до болка, толкова, че понякога дори и най-верните й почитатели не могат да повярват на чутото или видяното от нея.   Дупнишката Мадона, както е популярна в шоу средите фолкпевицата, хвърли страхотна бомба за себе си с тежко признание, което едва не предизвиква драстични обрати в живота й.     \"Усещала съм, че съдбата може да се променя, но не от нас самите. Усещах, че на 42 години трябва да родя дете. Това беше много важно за мен, за да удължа живота си. И направих всичко възможно да се появи Христина-Елена. На 42 години раждането беше рисково\", споделя в скорошно интервю пред \"Уикенд\" блондинката. И добавя още по-покъртителни подробности: \"Преди това бях посетила астролог, за да видя как ще протекат нещата. А преди този астролог, бях ходила при няколко гадатели и те твърдяха, че ще умра млада, само на 46 години. Родих второто си дете с голямо желание и удължих живота си, защото си дадох сметка, че децата ми трябва да растат с майка. Но ми се даде друго изпитание. На 46, когато трябваше да си отида от този свят, почнах да не виждам с едното око. И ето как стана това. Отидох за участие в една телевизия, а снимките бяха в мазе. Обаче хлопна някаква врата и за половин час останах заключена и на тъмно.     Имам фобия от затворени пространства и много се притесних. Когато излязох на светлина, окото ми беше синьо, защото бях получила вътрешен кръвоизлив от стрес и напрежение. От тогава започнах да си губя зрението\". Признанията на Сашка разбуни бързо страстите в социалните мрежи, където нейни последователи са в пълен потрес от прочетеното. \"Мислила съм дълго по темата. Ако не беше този кръвоизлив, щеше да ме тресне инсулт и наистина да финиширам живота си на 46 години. Не обърнах внимание на случилото си и късно разбрах, че е трябвало да отида на лекар, да пия лекарства, които да разбиват съсиреците и т.н. Ако го бях направила, зрителният ми нерв нямаше да се запуши и нямаше да атрофира както стана на по-късен етап. На 46 ми бе писано да умра, но аз чух в едно мое притеснено състояние Бог да ми казва: \"Ще останеш да живееш\". Така и стана. Останах заради децата си на земята, дори и с повредено зрение аз съм им нужна.     Вярно, сега ми е по-трудно да живея, защото не виждам, не чета, не шофирам вече, но съм до сина си и до дъщерята. Те са щастливи, че имат майка. Иначе щеше да им е тежко да растат сами. Всички пророчества сочеха, че на 46 години ще свърша живота си. Е, останах жива, но платих с цената на зрението си.", "date": "2019.10.24", "title": "Сашка Васева с признание"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401156-coca-cola-%D0%B5-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%B7%D0%B0%D0%BC%D1%8A%D1%80%D1%81%D0%B8%D1%82%D0%B5%D0%BB", "text": "Десетки хиляди парчета пластмасови отпадъци на планетата идват само от шепа мултинационални корпорации, съобщи група за въздействието върху околната среда. Coca-Cola, Nestle и PepsiCo бяха обявени от „Break Free from Plastics\" - глобална коалиция от хора и екологични организации, които предупредиха, че компаниите в голяма степен избягват отговорността от почистване. Доброволците на коалицията събраха близо половин милион парчета пластмасови отпадъци по време на координиран „Световен ден за почистване\" в 51 държави преди месец, от които 43% бяха с етикети на известна потребителска марка. За втора поредна година, както се оказва, Coca-Cola е на върха, с 11 732 пластмасови части, събрани от 37 държави на четири континента - повече от следващите я три най-големи глобални замърсители. „Много от тях поеха ангажименти, с които твърдят, че ще направят продуктите си по-устойчиви, но до голяма степен защитават остарелия бизнес модел, който ни вкара в тази каша в най-голяма степен\", се казва в доклада, публикуван в Манила. Нации като Китай, Индонезия, Филипините, Виетнам и Шри Ланка изхвърлят най-много пластмаса в океаните, но „истинските двигатели на голяма част от това пластмасово замърсяване в Азия всъщност са многонационални корпорации със седалище в Европа и САЩ\", се казва в съобщението. Кока-кола, PepsiCo и Nestle са отговорни за най-много събрани парчета пластмаса, според доклада. Други сред топ 10 замърсителите са Mondelez International, Unilever, Mars, P&G, Colgate-Palmolive, Philip Morris и Perfetti Van Mille. Докато световните потребителски марки сега признават своята роля за продължаване на кризата, в доклада се казва, че „са били също толкова агресивни в насърчаването на фалшиви решения за справяне с проблема\".", "date": "2019.10.24", "title": "Coca-Cola е най-големият замърсител"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401157-%D1%83%D0%B6%D0%B0%D1%81-%D0%B2-%D1%81%D0%B0%D0%BD%D0%BA%D1%82-%D0%BF%D0%B5%D1%82%D0%B5%D1%80%D0%B1%D1%83%D1%80%D0%B3", "text": "Голяма катастрофа е станала около обяд в сряда в Санкт Петербург. Сив седан Фолксваген Поло се блъсна в бял кросоувър Рено Каптур, който се преобърна от удара. След сблъсъка и двата автомобила първо се озоваха на пешеходна пътека, по която хората пресичаха на зелен светофар, след което фолксвагенът спря на тротоара. По предварителна информация от КАТ, произшествието е станало заради шофьора на фолксвагена, който пресякъл кръстовището на проспект Лермонтовски на червено. Спасителите на Министерството на извънредните ситуации трябваше да извадят жената шофьор от преобърнат автомобил Рено. Според вице-губернатора на Санкт Петербург Анна Митянина в Twitter пострадалите при катастрофата са били откарани в спешния център възможно най-бързо. Най-тежко е състоянието на осем пешеходци. Според съобщения в медиите 38-годишна служителка на Комитета по образование в Ленинградска област е управлявала преобърнато бяло Рено. Надежда Илина била водещ специалист в предучилищното образование.  ", "date": "2019.10.24", "title": "Ужас в Санкт Петербург!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401158-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Препоръчително е, да се наслаждавате на свободата, но така че никой да не ви осъди за измяна на принципите. Любовната сфера от живота е леко помрачена, но ситуацията, изцяло лежи на съвестта на вашият партньор. В работата трябва да насочите енергията си в правилната посока, за да имате печалба. Що се отнася до здравето, добре е да започнете диета и избягвате алкохола. Ще успеете бързо да свършите, всичките си задачи за деня. Във финансите няма да имате проблеми, ако изплатите дълговете си. И никакви заеми и нови кредити! Обещанията си в любовта, трябва да изпълните, в противен случай отношенията с партньора ще бъдат засенчени от недоверие. Благоприятен ден, за духовна трансформация. Очаква ви не лек ден, така че да се разсейвайте от дребните неща не бива. Не влагайте цялата си енергия в работата, така че вечерта да ви останат сили и за битовите въпроси. Отлично ще се развиват пътувания, дребни ремонти или устройване на ново работно място. Ако не се страхувате от промени в личния живот, съдбата може да ви зарадва с нов любим.   Днес не поемайте цялата работа на себе си. Ако го направите, то всички ще ви товарят със своите задължения. Дори ако шефовете обещават висока премия, не се напрягайте. Вашето здраве е по-скъпо. Проблемите в семейството, ще се решат благодарение на роднина. Не отлагайте решаването на битови и финансови проблеми. Очаква ви, интелектуален скок напред, който ще открие нови и интересни перспективи. Смело изпълнявайте желанията на хора, които винаги са ви подкрепяли във всичко. Моралният облик днес, ще е по-важен за вас, отколкото меркантилният поглед на ситуациите. Не са изключени кратки пътувания, срещи с приятели и романтика. Може да ви провокират и да влезете в спор, заради близък приятел. Но бъдете внимателни, иначе няма да е лесно да се измъкнете от дебрите на завистта и користта. Може да засегнете невинни хора с една дума или да попитате за нещо не особено деликатно. Проблеми във финансите няма да имате, но не ви очакват и големи печалби. Трябва да си поставите ясни цели, така че да не се налага, да преодолявате куп препятствия по пътя към реализацията. Укрепвайки позицията си в работата, не забравяйте и за репутацията си в обществото. Възможно е печелившо предложение или сътрудничество, което ще донесе печалба. Властта в семейството ви принадлежи напълно, но често не намирате време за домакинската работа. Днес главата ви, ще бъде препълнена от всякакви идеи и мисли. Но сега е време за действия, а не за мечти и илюзии. За да напреднете в кариерата, ще трябва да работите усилено, както и да свършите определени задачи. Но всичко, ще ви се отплати стократно, вярвайте. Дори любимият, ще ви гледа с други очи.   Препоръчително е, по-малко да изисквате от другите и повече, да полагате усилия за личен растеж. Ако някой трябва да направи отстъпки, бъдете вие. Особено в комуникацията с роднини. Близък приятел, може да ви даде добър съвет, който ще ви помогне радикално да промените нещата в работата си. Не е изключено и бизнес пътуване. Днес вашата категоричност, може да доведе до конфликти. И то сериозни. Не забравяйте за бдителността, особено когато попълвате важни документи и подписвате договори. Може да бъдете обвинени в користни цели, дори и от най-близките хора. Със сигурност не се нуждаете от това, особено в навечерието на отдавна планираната почивка. Не е нужно, да се опитвате да направите добро впечатление на хора, с които сте се запознали наскоро. Предстоят ви много запознанства, но в тази област, вие сте като риба във вода, истински професионалисти. Но във финансовата сфера, е възможно нещо да се обърка. Ако искате да спечелите милиони, не е нужно да мечтаете за това. Работете и създавайте идеи.   Възможна е извънредна ситуация с роднини. В която всеки ще иска да се възползва, от чуждото нещастие. Ако приложите здрав разум, бързо ще излезте сухи от водата. Разходка сред природата или културни мероприятия - ще ви помогнат да погледнете на света по-оптимистично.", "date": "2019.10.24", "title": "Дневен хороскоп 24 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401160-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D1%80%D0%B5%D1%82%D0%B0-%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D1%81-%D0%BD%D0%B5%D0%B3%D0%BE", "text": "  Св. мъченик Арета е живял във втората половина на петия и първата половина на шестия век. Бил жител на град Негран, в Омиритската страна, наричана в Св. Писание Сава. В Негран и изобщо в тая страна имало много християни. Общо в страната преобладавали юдействащи евреи. Царят на омиритските евреи, разбит от благочестивия етиопски цар, решил да отмъсти за това на християните в своите владения. С тая цел нападнал града Негран, храбро защищаван от жителите. Като не могъл със сила да го превземе, послужил си с измама – да бъде доброволно пуснат в града.      Като влязъл в града, той изловил най-първите християни, начело с Арета, влиятелен християнин, отличаващ се с долбоко благочестие. Юдействащият цар поискал от заловените християни да се откажат от вярата си, да похулят разпнатия Иисус, да покажат презрение към св. Кръст и да почнат да юдействат. Всички единодушно заявили, че не могат да се отрекат от вярата, в която са кръстени. Жестокият цар-евреин, за да сплаши християните, заповядал да изгорят на клада всички свещеници, дякони, монаси и монахини. Арета с голямата му дружина от 240 души бил предаден на страшни изтезания. След като никакви мъки не разклатили вярата им, по заповед на царя тия доблестни мъченици били обезглавени.", "date": "2019.10.24", "title": "Св. мъченик Арета и пострадалите с него"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401167-24-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "439 г.  - Вандалите, предвождани от Гензерих, превземат Картаген и основават свое кралство.     1071 г.  - Михаил VII Дука става император на Византия.     1260 г.  - Катедралата Нотр Дам дьо Шартр в Шартр, Франция, е осветена в присъствието на крал Луи IX.     1648 г.  - Подписан е Вестфалския мирен договор, който слага край на Тридесетгодишната война.     1795 г.  - Полско-литовската държава Жечпосполита е окончателно разделена между Австрия, Прусия и Русия.     1851 г.  - Английският астроном Уилям Ласел открива Ариел и Умбриел - естествени спътници на Уран.     1857 г.  - Основан е ФК Шефилд, най-старият футболен клуб в света.     1859 г.  - Английският кораб Роял Чартър попада на подводни скали недалеч от Ливърпул и потъва - загиват 465 души.     1872 г.  - След Арабаконашкия обир турската полиция арестува Димитър Общи.     1877 г.  - Руско-турска война (1877-1878): след Битката при Горни Дъбник, Плевен е напълно обсаден от руската армия.     1885 г.  - В Цариград е свикана конференция на Великите сили по източнорумелийския въпрос.     1902 г.  - При изригване на вулкана Санта Мария в Гватемала загиват около 6 000 души.     1912 г.  - Балканска война: Лозенградската операция завършва с победа за България.     1912 г.  - Балканска война: битката при Куманово завършва с победа за Сърбия.     1920 г.  - В Канада е въведен сух режим.     1929 г.  - Голямата депресия: Нюйоркската фондова борса се срива на 24 октомври, черния четвъртък, което довежда до серия от банкрути и предизвиква световна рецесия.     1935 г.  - Италия напада Етиопия.     1944 г.  - Съгласно наредба-закон на членовете на Съюза на българските писатели се признава висше образование.     1945 г.  - Приет е уставът на ООН.     1947 г.  - Индийската провинция Кашмир е обявена за самостоятелна държава от ислямски сепаратисти.     1952 г.  - Президентът на САЩ Дуайт Айзенхауер обявява война на Корея, с думите „кръстоносен поход срещу комунизма\".     1960 г.  - При взрив на космодрума Байконур, възникнал при изпитването на съветска балистична ракета Р-16, загиват около 90 души, в това число командващия ракетните войски маршал Митрофан Неделин.     1964 г.  - Северна Родезия получава независимост от Великобритания и става Република Замбия; Южна Родезия (по-късно: Зимбабве) остава колония.     1971 г.  - Тайван е изключен от ООН.     1983 г.  - Военни части на САЩ извършват инвазия в Гренада.     1989 г.  - Външният министър Петър Младенов подава оставка пред Политбюро на ЦК на БКП, в която обвинява Тодор Живков за външната изолация на България.     1990 г.  - Италианският министър-председател Джулио Андреоти разкрива пред италианския парламент съществуването на Операция Гладио, италианската „стей бихайнд\" тайна паравоенна армия на НАТО, замесена в терористични атаки под фалшив флаг като част от стратегията на напрежението от късните 1960-те до ранните 1980-те години.     1990 г.  - Обявена е декларация за държавен суверенитет на Казахстан.     2003 г.  - Конкорд извършва последния си пътнически полет, закривайки ерата на свръхзвуковия авиотранспорт, поне засега.    ", "date": "2019.10.24", "title": "24 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/401161-%D0%BF%D0%BE%D1%87%D0%B2%D0%B0%D1%82%D0%B0-%D0%BD%D0%B0-%D0%BC%D0%B0%D1%80%D1%81-%D0%BF%D1%80%D0%B5%D1%87%D0%B8-%D0%BD%D0%B0-%D1%81%D0%BE%D0%BD%D0%B4%D0%B0%D1%82%D0%B0-%D0%BD%D0%B0-%D0%BD%D0%B0%D1%81%D0%B0-%D0%B4%D0%B0-%D0%B8%D0%B7%D0%BA%D0%BE%D0%BF%D0%B0%D0%B5-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%B0-%D0%B4%D1%83%D0%BF%D0%BA%D0%B0", "text": "Известен още като \"къртицата\", инструментът HP³ на сондата Insight, който спря през февруари след пробиване в марсианската почва само около 30 сантиметра - вместо планираните пет метра, наскоро поднови своята задача и вече достигна дълбочина 38 сантиметра, съобщи НАСА в понеделник чрез своя акаунт в Twitter. Според директора на проекта Том Хофман, дългото спиране на работата се дължи на свойствата на марсианската почва, „много различно от всичко, което сме виждали на Земята\". Фактът е, че почвените частици - които според дизайна на HP³ би трябвало да бъдат извадени, без което чукът просто ще отскача от повърхността - всъщност си остават в дупката. \"Къде отива почвата? По принцип тя е удряна отново и отново, изглежда много слепваща се, така че се набива обратно, въпреки че има и много прах\", каза Хофман по време на конвенция в град Пасадена (Калифорния), според Space.com. Ден по-рано НАСА съобщи, че Insight възобновява сондажите на 8 октомври с помощта на роботизираната рама, която притиска чука HP3. След 220 удара, инструментът успя да се задълбочи за 2 дни с 2 сантиметра. \"Когато за първи път се сблъскахме с този проблем, той беше потискащ. Но аз си помислих: може да има възможност; нека продължим да натискаме\", каза инженер Трой Хъдсън, който работи по проблемите на HP. \"Къртицата все още има дълъг път, но всички се радваме да я видим да копае отново Сега се чувствам замаян\", добави той.", "date": "2019.10.24", "title": "Почвата на Марс пречи на сондата на НАСА да изкопае обикновена дупка"}
{"url": "http://www.classa.bg/%D1%81%D0%B2%D1%8F%D1%82/item/401162-%D0%BD%D0%B0%D1%80%D0%BA%D0%BE%D0%BA%D0%B0%D1%80%D1%82%D0%B5%D0%BB-%D0%B8%D0%B7%D0%B2%D1%8A%D1%80%D1%88%D0%B2%D0%B0-%D0%BF%D1%8A%D1%82%D0%BD%D0%B8-%D0%B1%D0%BB%D0%BE%D0%BA%D0%B0%D0%B4%D0%B8-%D0%B2-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D1%89%D0%B0%D1%82-%D0%BC%D0%B8%D1%87%D0%BE%D0%B0%D0%BA%D0%B0%D0%BD", "text": "Убийци от картела Халиско Нуева Хенерасион (CJNG) извърши две пътни блокади в щата Мичоакан (Мексико) с активирани над 50 микробуса. Събитията са станали в понеделник, на 21 октомври, на две точки на държавната магистрала, която свързва общините Лос Рейес и Токумбо. Видеоклипове, разпространени в социалните мрежи, показват момента, в който членовете на престъпната организация инсталират пътни блокади в някои части на магистралата. Изображенията показват как наркотрафиканти блокират лентите с камиони и отстрани на пътя имат пушка тип „Барет\", оръжие от голям калибър, използвано за пробиване на броня или сваляне на самолети.Те са поставили и горящ камион, насред пътя. От друга страна, жителите на град Атапан (в община Лос Рейес) и Санта Инес (в Токумбо) съобщават, че в района има малко присъствие на сили за сигурност. След инцидентите Министерството на обществената сигурност на Мичоакан съобщи, че са започнали операция съвместно с Националната гвардия в региона. Наркоблокадите на CJNG се появяват само няколко дни, след като картелът Синалоа монтира пътни блокове и започна да стреля в различни части на град Кулиакан, след задържане на Овидио Гузман, син на наркотрафиканта Хоакин Чапо Гузман. Миналата седмица 14 държавни полиции бяха убити, след като попаднаха в засада в този мексикански щат.", "date": "2019.10.24", "title": "Наркокартел извършва пътни блокади в мексиканския щат Мичоакан"}
{"url": "http://www.classa.bg/%D1%81%D0%B2%D1%8F%D1%82/item/401163-%D0%BE%D1%82-%D0%B1%D1%80%D0%B0%D1%82%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B4%D0%BE-%D1%81%D0%B8%D0%BB%D0%B8%D0%BA%D0%BE%D0%BD%D0%BE%D0%B2%D0%B0%D1%82%D0%B0-%D0%B4%D0%BE%D0%BB%D0%B8%D0%BD%D0%B0", "text": "Захари Мур, 38-годишен американец, измина дълъг път: от осъден убиец, той се превърна в разкаял се човек и по време на изпълнението на доживотната му присъда се зае сериозно да се учи и променя. В резултат на това той вече е системен инженер в Силиконовата долина. И малък допълнителен детайл - той печели повече от 100 000 долара годишно, съобщава The Hustle. На 15 години Мур в разгара на семеен конфликт убива брат си с 44 удара. Адвокатите му се опитаха да смекчат присъдата, поради вредната семейна среда на младия мъж, тъй като родителите му са били алкохолици, а и самият той злоупотребявал с наркотици и алкохол. Въпреки това през септември 1997 г. съдебните заседатели признаха Мур за виновен в убийство и го осъдиха на между 26 години и доживотен затвор. Макар и непълнолетен до този момент, той е съден като пълнолетен, както е било според законите на щата Калифорния. Докато е в затвора, Захари често изпадал в проблеми, затова прекарвал много време в изолатора. Там, казва той, за първи път започнал да осъзнава и да приема, че убийството на брат му е само негова вина. \"Милиони деца по света растат при същите условия като мен. И са намерили други начини да преминат през всичко това. В мен имаше неща, които трябваше да поправя. И аз не успях\", цитира думите му медията. През 2015 г. Мур се записва в \"Последната миля\", програма за обучение на програмисти, създадена от предприемача и инвеститор от Силиконовата долина Крис Редлиц. Целта на този проект - започнал под формата на двуседмични бизнес курсове - е да подготви затворниците за живот след затвора, да ги научи на нова ценена професия. Мур, който не знаел нищо за технологиите и не бе използвал Интернет през целия си живот, започнал да посещава занятия четири дни в седмицата. Отначало учениците само пишели кодове в тетрадките си и минали няколко месеца докато им бъде предоставен достъп до компютрите. \"Все още нямахме достъп до Интернет. Беше невероятно да науча нещо, без да имам представа какво е да си свободен. Това ме накара да използвам интуицията си\", каза той. Като краен проект Мур създава от нулата дизайна на уебсайт за електронна търговия. Той завършил програмата като един от най-добрите студенти, така че му била дадена възможност да премине към напреднал курс в друг затвор. Междувременно през 2014 г. е приет закон, който постановява, че непълнолетните, които са съдени като възрастни, имат възможност да получат пробация. Освен това се постановява окончателно, че деца под 16 години вече няма да бъдат съдени като възрастни.   На 12 ноември 2018 г. Захари Мур е освободен след съдебно изслушване съгласно новия закон. Представителите на „Последната миля\" му помогнали да започне работа като програмен инженер. След шест месеца Мур подал молби за стажант в различни компании в Силиконовата долина. Във всички тях той разказал изцяло за миналото си. Осъзнавайки, че малцина биха били готови да наемат осъден убиец, независимо колко се е разкаял, в мотивационните си писма се опитал да изрази своето покаяние и прераждане. През май 2019 г. Захари Мур става стажант инженер в Checkr, който предоставя услуги за проверка на почтеността на служителите. 6% от тези, които работят в този „стартъп\", имат криминално минало. През септември той е преведен на пълен работен ден със заплата над 100 000 долара годишно. Мур възобновил и отношенията си с родителите си, но не смята, че има право на оправдание. Той признава, че е малко вероятно един ден той да може напълно да си прости: „Имам невероятно съжаление, което никога няма да изчезне. Брат ми никога няма да има живота, който е трябвало да живее. Той никога няма да бъде там за Коледа, Деня на благодарността или на рождените дни\", оплаква той. Но в очите на основателя на \"Последната миля\" Крис Редлиц, именно тези трудности правят Мур желан кандидат. Технологичното пространство определено цени устойчивостта. \"В Силиконовата долина има идеята, че ако се провалиш, ставаш, отупваш праха и опитваш отново\", казва Редлиц. \"Кой въплъщава това по-добре от човек като Зак?\"", "date": "2019.10.24", "title": "От братоубийството до Силиконовата долина"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401153-%D1%81%D1%8A%D1%81%D0%B8%D0%BF%D0%B0%D1%85%D0%B0-%D0%BC%D0%B0%D0%BB%D0%BA%D0%B8%D1%8F-%D0%B1%D0%B5%D0%BA%D1%8A%D0%BC-%D1%81", "text": "Интересни проблeми има най-големият син на бившата футболна звезда Дейвид Бекъм - Бруклин.    Тийнейджърът наскоро се похвали със супер гадже - актрисата Фийби Торънс, но вместо да се гордее,  трябваше да се обяснява пред фенове и приятели. Причината е, че много от тях откриха физическа прилика между актрисата и майка му Виктория, а коментарите не закъсняха. \"Ха-ха, с майка си ли излизаш\", \"Същата е като нея, само е по-млада\", пишат в интернет. Близки до семейството признават, че малкият Бекъм много се дразни от сравненията и побеснява всеки път, когато ги чуе.  ", "date": "2019.10.24", "title": "Съсипаха малкия Бекъм с..."}
