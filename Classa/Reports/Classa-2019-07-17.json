{"url": "http://www.classa.bg/%D1%81%D0%B2%D1%8F%D1%82/item/397966-%D0%B7%D0%B0-%D1%86%D0%B8%D0%B3%D0%B0%D0%BD%D0%B8%D1%82%D0%B5-%D0%B2-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D0%B1%D0%BE%D1%80%D0%B1%D0%B0%D1%82%D0%B0-%D0%B5-%D0%B7%D0%B0-%D0%BF%D1%80%D0%B0%D0%B2%D0%BE%D1%82%D0%BE-%D0%BD%D0%B0-%D1%87%D0%B5%D1%80%D0%B3%D0%B0%D1%80%D1%81%D0%BA%D0%B8-%D0%B6%D0%B8%D0%B2%D0%BE%D1%82", "text": "Дискриминация или расизъм? В Холандия въпросът за ромските и чергарски общности и техния живот в каравани представлява поле за обществен дебат, който все още няма окончателно решение. В страната, а и из целия континент най-голямата малцинствена група на Европа е изправена пред ограничения на начина на живот и чергарската традиция, водена от поколения назад. През юли миналата година, холандското министерство на вътрешните работи се зае да защити правата на тези общности, като изиска от местните власти да прекратят практиката на ограничаване на паркоместата за каравани. Година по-късно обаче твърде малко неща са се променили. Повечето холандски общини отказват да се съобразяват с техните потребности от паркове за каравани, което кара ромските и чергарски общности да се страхуват за оцеляването на традициите им. \"Борим се да запазим нашата култура на странстващ етнос\" гласи банер пред седем полу-постоянни каравани, паркирани на пустеещ терен на края на Зволе, град в североизточната част на Холандия. 43-годишният Андриес Шефер живее тук със семейството си от края на октомври миналата година. Въпреки новата политика, досега той получава откази за по-постоянно място, където да установи своя подвижен дом. Подобно на много чергари в Холандия, той от година активно протестира срещу бавното прилагане на политиката. По-рано Шефер - шофьор на камион, който е временно безработен - е живял по къмпинги за туристи, но регулациите забраняват постоянно установяване на такива места. Обяснява, че е опитал да живее и в традиционен дом за известно време, но не успял да свикне. \"В апартамент се чувствам затворен натясно и дълбоко нещастен\", коментира той. Уморен от местене от едно място на друго, и насърчен от новата политика на вътрешното министерство, Шефер решава да се премести обратно в полу-постоянната си каравана, в която си има инсталиран душ, спалня и хол, паркирайки я в периферията на Зволе. Лента отбелязва границите на неговия терен.     \"Това е място, където се чувствам на спокойствие. Свободата да не бъдеш заключен между каменни стени е това, от което имам нужда\", обяснява той. Общината в Зволе му е осигурила достъп до питейна вода, електричество и две подвижни тоалетни. \"Това беше през октомври, и струва на града около 40 000 евро. И това ни даде големи надежди, че наистина ще получим постоянно място, така че се чудихме защо това не се случва\", разказва той. През юли 2018, холандският министър на вътрешните работи Кайса Олонгрен поиска от общините да променят жилищните регулации. В мотивите й за това се заявяваше, че това се прави с цел чергарските етноси и ромите да могат да живеят според традициите си. Тя се позовава на съдебни решения, според които сегашната жилищна политика е дискриминативна и трябва да бъде променена. От около 10-12 млн. роми в Европа около 36 000 живеят в Холандия. За разлика от миналото, когато в голямата си част тези етноси са живеели скитнически живот, пътувайки от място на място с караваните си, днес ромите в страната все по-често предпочитат да не пътуват или го правят сравнително рядко.  Въпреки това караваните остават връзката със старите традиции и малко от наследниците на този чергарски живот избират стандартни домове. Тази връзка с традицията обаче е поставена под заплаха от години насам. През 2016 г. еврокомисарят по човешките права Нилс Муижниекс коментира в свой доклад, че липсата на обособени места за спиране и поставяне на каравани, комбинирана с все по-честите изселвания, враждебност и отхвърляне от мнозинството от населението и масовата дискриминация, поставят традициите и начина на живот на тези хора в риск. И така е от десетилетия. Холандия, много общини се стремят към т.нар. политика на отмиране на паркингите за каравани от 1999 г. насам. Когато жител на такъв терен умира, общината изземва терена, като поставя бетонни блокове там, с което принуждава все повече роми и представители на странстващи етноси да се нанасят в традиционни домове. Това се е случило и с Шефер. Самият той израства като дете в един голям паркинг за каравани карай Зволе, разположен непосредствено до мястото, където той се е установил сега. Тогава теренът е бил общ дом за около 150 души. Както е в много холандски паркинги за каравани, които обикновено се намират в периферията на градовете, престъпността - кражба на електричество, нелегално отглеждане на марихуана, джебчийство, проституция и т.н, - са били сравнително разпространени, спомня си Шефер. Честите сбивания и свързани с наркотици проблеми са създали атмосфера на беззаконие. Той си спомня, че дори полицията често е избягвала да навлиза в този обособен квартал на каравани, тъй като местните жители са пребивали полицаите. В резултат на това властите са решили да разделят на части по-големите поселища на по-малки терени за заслване с каравани. Дори на новите места поставят сгради за училище и за социални събития като всичко това води към преминаването към постоянни домове и отърваването от парковете за каравани. Новите правила на Олонгрен се противопоставят на тези стратегии в името на традициите на ромите и чергарите. Тъй като обаче става въпрос само за препоръки без силата на закон, голяма част от общините все още отказват да ги приложат на практика.  Въпреки че много градове и села в Холандия са започнали да правят преоценка на жилищните потребности на странстващите етноси и ромите, малко от тях са постигнали реален напредък. Едва няколко общини обаче са писали до министъра с опасения за нарастване на престъпността. (Олонгрен е отговорила, че престъпността е отделен въпрос, който се разглежда от наказателния кодекс, макар че тя е отворена за дискутиране на техните опасения.) Истината обаче е, че това е основният спиращ фактор пред изпълнение на тези предписания. Според Райниер Мулдер, член на градския съвет на Зволе от партията “Християнски съюз” (CU), големите паркинги за каравани вече предизвикавли ръст в престъпността и други \"неудобства\" в миналото. \"Затова не искаме да се връщаме към тези огромни паркинги за каравани\", коментира Мулдер и допълва, че все пак иска да намери подходящо място за Шефер и неговото семейство. На други места в Европа, ситуацията за ромите и чергарските общности не е много по-добра, твърди Изабела Михалаче от активистката група European Network Against Racism и допълва, че във всички страни в ЕС ситуацията с жилищните права на тези групи е притеснителна. Ромите са изправени пред особени трудности във Франция и Италия, където местните власти всяка година изселват множество роми и чергари се сблъскват с дори още по-големи препятствия пред поддържането на техния начин на живот, допълва тя. \"Ромите не искат да пътуват постоянно. Странстващите общности на практика го правят, но в редица държави като Ирландия например, съществуват множество ограничения и проблеми пред това, или това дори е забранено, както е в Холандия\", обяснява Михалаче. Тя отбелязва, че дори когато им бъдат предоставени терени за караваните, често те са доста изолирани от самите градове, което спомага за маргинализирането на общностите и превръщането на районите в гета. С наближаването на първата годишнина от оповестяването на новата политика от Олонгрен, ромите и чергарските общности в Холандия продължават да очакват промени. Министър Олонгрен не губи надежда, че нейните регулации ще бъдат приложени на практика. \"Новите политики изискват време,\" заявява тя в писмо до кметовете от декември. Пиет ван Асендорп, председател на холандската асоциация на чергарските общности, застава зад нейните думи и казва, че е \"предпазлив оптимист\". “Някои села и градове вече са започнали да поемат ангажименти, например Лоедал, където на роми са обещани нови постоянни места за установяване\", казва ван Асендорп. \"Трябва време, за да се реализира преходът от политиката на отмиране до експанзия.\" Пола Бломерс от асоциацията Travelers United The Netherlands е съгласна с това, но заявява: \"Иска ми се министърът да окаже по-голям натиск.\" Междувременно Шефер и други семейства от чергарските общности живеят в неопределеност. Властите са поискали от тях да напуснат паркинга на 1 юли, но Шефер заявява, че ще обжалва нареждането. \"Имаме правото да протестираме, и имаме правото да живеем по начин, който зачита нашата култура\", коментира той. Съпругата му Жаклин казва, че се чувства \"ужасно\" заради факта, че ситуацията им не се променя въпреки новата политика. \"Това продължава от изключително много време. Продължават да ни дават празни обещания\", казва тя. За мнозина членове на чергарската общност, тяхното очакване продължава доста повече от една година, допълва тя: \"Много от нас чакат с години, за да живеят по начин, съвместим със собствената ни култура.\"    ", "date": "2019.07.17", "title": "За циганите в Холандия борбата е за правото на чергарски живот"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397965-%D0%B1%D1%8E%D0%B4%D0%B6%D0%B5%D1%82%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B3%D0%BB%D0%B0%D1%81%D1%83%D0%B2%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-f-16", "text": "Комисията по отбрана в Народното събрание ще разгледа договорите за новите изтребители Ф-16. Само преди дни министърът на отбраната подписа четири договора за цялостната доставка на самолетите и оборудване. България ще купи осем изтребителя Ф-16. На цена от 1,251 млрд. долара. Очаква се Конгресът на САЩ да поеме 60 млн. долара от тази цена. Заради нуждата от плащане наведнъж, правителството емитира дълг.     Дефицитът в бюджета беше вдигнат от 400 млн. лева на 2 милиарда и 200 милиона. Заради сделката със самолетите министерството на отбраната обяви, че ще спре замрази плащанията по проекта за корабите и бойните машини до догодина. Против сделката се обявиха от партия „Воля\". И я определят като „най-големият грабеж в най-новата история на България след фалита на КТБ\". От БСП са против толкова голяма сума да се плаща наведнъж. През януари ДПС оказаха решаваща подкрепа на ГЕРБ за това парламентът да разреши на правителството преговорите за американските изтребители. Докато НФСБ, част от т.нар. малка коалиция бяха против сделката. Междувременно бюджетната комисия в парламента ще обсъди втората актуализация на бюджета за годината заради покупката на изтребителите Ф-16. Депутатите трябва да одобрят дефицит от 2 милиарда и 400 милиона лева при планирани 600 млн. лева досега. Първата промяна на финансовата рамка беше заради намаляването партийните субсидии. Върху тези текстове президентът Румен Радев наложи вето. Правителството ще предложи днес на Народното събрание да одобри рамковото споразумение между министерството на икономиката и „Локхийд Мартин\", фирмата производител на Ф-16. Документът трябва да уреди програмата, свързана с инвестиции в българската икономика Споразумението е част от пакета документи по сделката за придобиването на новите изтребители след проведените на няколко етапа преговори с компанията производител е договорено страната ни да изгради национални способности да поддържа самолетите, като се установи и дългосрочно коопериране с българската индустрия. Министърът на икономиката Емил Караниколов заяви, че договорът за индустриално сътрудничество ще позволи у нас да се развива самолетостроителния сектор. „България малко по малко ще придобие капацитет и през техници, през инженери, както и през възможности за българската индустрия\" - каза Емил Караниколов.", "date": "2019.07.17", "title": "Бюджетната комисия гласува договора за F-16"}
{"url": "http://www.classa.bg/%D1%81%D0%B2%D1%8F%D1%82/item/397961-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B0-%D0%B5%D0%BF%D1%89%D0%B0%D0%B9%D0%BD-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "Две предполагаеми жертви на американския милиардер Джефри Епщайн, арестуван за секс трафик на непълнолетни, свидетелстваха на съдебно заседание на федералния съд в Ню Йорк и призоваха районния съдия Ричард Бърман да задържи обвиняемия под стража в очакване на процеса. \"Това е публично дело и е страшно човек да го остави да ходи по улиците\", казва една от жените - Къртни Уайлд. Тя заяви, че е насилвана от Епщайн на 14-годишна възраст. „Джефри Епщайн сексуално ме насилваше, когато бях на 14 години\", каза тя и помоли съдия Берман да не го освобождава, „заради безопасността на други момичета\". Друга жена, Ани Фармър, свидетелства, че е била на 16 години, когато „е имала нещастието\" да се срещне с инвеститора в Ню Йорк. Тя осъди \"неподходящото му поведение \", но отказа да даде повече подробности. Фармър също изрази подкрепа за искането на прокурорите за отказ на гаранция. Заместник-федералният прокурор Алекс Росмилър заяви, че през последната седмица са се появили десетки нови \"жертви и свидетели\" по случая. Ответникът, който не се призна за виновен, поиска да му бъде позволено да живее под домашен арест и въоръжена охрана в имението си в Манхатън. Понастоящем той е затворен в Метрополитен център и може да получи до 45 години затвор, ако бъде осъден. Очаква се съдията да обяви в четвъртък на съдебно заседание своето решение за евентуално предоставяне на гаранция. Адвокатите на защитата заявиха, че неговият клиент е имал безупречно досие откакто се е признал за виновен преди повече от десетилетие по държавно обвинение за проституция във Флорида и се е съгласил да се регистрира като сексуален престъпник. Според тях той е готов да плати гаранция до 100 милиона долара. По време на претърсването на неговия дом следователите открили в касата много пари и диаманти, както и паспорт, издаден от чужда държава и на друго име. Миналата седмица прокуратурата заяви, че през миналата година Епщайн е заплашил потенциални свидетели в очевидно усилие да им повлияе. 66-годишният Епщайн е бил арестуван на 6 юли, повече от 10 години след като предишното разследване доведе до споразумение. Сега той е задържан в Ню Йорк, обвинен е в трафик на хора с цел сексуална експлоатация между 2002 и 2005 г. Прокуратурата твърди, че полицията е иззела като доказателства снимки на голи деца в дома на мултимилионера. Както е посочено в обвинителния акт, Епщайн е канил момичета между 13 и 16 години под предлог, че ще му правят масаж, на които плащал от 200 до 300 долара и сексуално ги насилвал. Полицията смята, че общият брой на жертвите е 38, но според \"Маями Хералд\" цифрата е около 80. Милиардерът е имал няколко служители и сътрудници, които намирали кандидатите, някои от които в последствие са започнали да набират бъдещи жертви.", "date": "2019.07.17", "title": "Жертвите на милиардера Епщайн настояват да остане в затвора"}
{"url": "http://www.classa.bg/%D1%81%D0%B2%D1%8F%D1%82/item/397962-%D0%B8%D1%80%D0%B0%D0%BD-%D0%B2%D1%80%D0%B0%D1%82%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B5-%D0%BE%D1%82%D0%B2%D0%BE%D1%80%D0%B5%D0%BD%D0%B0,-%D0%B0%D0%BA%D0%BE-%D1%82%D1%80%D1%8A%D0%BC%D0%BF-%D0%BE%D1%82%D0%BC%D0%B5%D0%BD%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5", "text": "Иранският външен министър Мохамад Джавад Зариф заяви в интервю за NBC, че Ислямската република не иска война със САЩ, но президентът Доналд Тръмп трябва да отмени тежките икономически санкции срещу Техеран, за да отвори пътя за диалог. \"След като тези санкции бъдат премахнати, тогава пространството за преговори ще е напълно отворено\", каза Зариф по време на посещението си в Ню Йорк на Конференцията за устойчиво развитие, и посочи, че Вашингтон подкопава дипломацията, като се оттегли едностранно от историческото ядрено споразумение от 2015 г. \"САЩ излязоха от масата за преговори и тяхното завръщане винаги ще бъде добре дошло\", каза Зариф, като заяви, че нито едно от двете правителства не търси въоръжен конфликт. „Не мисля, че президентът Тръмп иска война, но мисля, че около него има хора, които не биха били против, но не ще успеят, защото считам, че в крайна сметка ще надделее благоразумието. Мисля, че САЩ си играят с огъня\", добави той. Що се отнася до иранската ядрена програма, Зариф заяви, че Иран няма интерес да получи ядрен арсенал, въпреки че би могъл да построи бомбата, ако искаше. \"Ако бяхме заинтересовани от разработването на ядрени оръжия, можехме да го направим преди много време\", каза той. От друга страна, президентът на Иран, Хасан Рохани, също така увери на 14 юли, че страната му е готова да разговаря със САЩ, ако Вашингтон се върне към ядреното споразумение и вдигне наказателните мерки, установени срещу Техеран.", "date": "2019.07.17", "title": "Иран: Вратата на преговорите е отворена, ако Тръмп отмени санкциите"}
{"url": "http://www.classa.bg/%D1%81%D0%B2%D1%8F%D1%82/item/397963-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%BE%D0%B4%D0%BE%D0%B1%D1%80%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%82%D1%83%D1%80%D1%86%D0%B8%D1%8F-%D0%B7%D0%B0-%D1%81%D0%BE%D0%BD%D0%B4%D0%B8%D1%80%D0%B0%D0%BD%D0%B5%D1%82%D0%BE-%D0%B2-%D0%BA%D0%B8%D0%BF%D1%8A%D1%80", "text": "Европейският съюз одобри санкции срещу Турция в отговор на това, което смята за незаконно сондиране край бреговете на Кипър, според изявление, прието от европейските външни министри на среща в Брюксел. Според AFP, решението включва намаляване на финансовата помощ за Турция с около 164 милиона долара, които първоначално са имали за цел да ускорят реформите, водещи към последващо присъединяване към Европейския блок. Освен това мерките включват преустановяване на преговорите за споразумение относно въздушния трафик и забраняване на дискусиите на високо равнище с Анкара. \"Провокациите на Турция са неприемливи за всички нас и ние сме на страната на Кипър,\" каза министърът на европейските въпроси Майкъл Рот, според Шпигел. ЕС обясни, че в случай, че суверенитетът на неговата страна-членка продължава да бъде нарушаван, той може да разработи други видове мерки срещу Анкара, които могат да бъдат насочени конкретно към компании или лица, участващи в сондирането. „Съветът приканва върховния представител за външните работи и политиката на сигурност Федерика Могерини и ЕК да продължат да работят по възможностите за специфични мерки в светлината на текущите дейности на турското сондиране в Източното Средиземноморие\", се казва в изявление на Съвета на ЕС. От своя страна турското външно министерство нарече решението на ЕС \"предубедено\", отбелязвайки, че то не взема предвид кипърските турци, които \"имат равни права над ресурсите на Кипър\". \"Решенията, взети от Съвета по външни работи на ЕС, по никакъв начин няма да повлияят на решимостта на Турция да продължи своите дейности в Източното Средиземноморие\", заяви турското външно министерство, цитирано от Anadolu. През 2011 г. в изключителната икономическа зона на Кипър бе открито находище на природен газ от около 140 милиарда кубически метра. Турция, която е запазила присъствието си в северната част от този остров от 1974 г. насам, е извършила сондажни операции на площадката. Правителството на Реджеп Тайип Ердоган настоява за законността на тези действия и потвърждава, че ще гарантира правата на кипърските турци дори с използването на въоръжените сили.", "date": "2019.07.17", "title": "Европейският съюз одобри санкции срещу Турция за сондирането в Кипър"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/397964-%D0%B5%D1%84%D0%B5%D0%BA%D1%82%D1%8A%D1%82-%E2%80%9E%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD%E2%80%9C-%D0%B4%D1%8A%D1%80%D0%BF%D0%B0-%D0%BF%D0%B0%D1%83%D0%BD%D0%B4%D0%B0-%D0%BD%D0%B0%D0%B4%D0%BE%D0%BB%D1%83", "text": "Перспективата един хардлайнър по темата Brexit в лицето на Борис Джонсън да влезе на „Даунинг Стрийт“ причинява паника на инвеститорите. Паундът се обезцени с 0,8% във вторник до 1,24 долара, най-ниското си ниво за последните 27 месеца. Спрямо еврото британската валута падна до шестмесечно дъно от 1,10 евро, изчислява Ройтерс. Причината бе засилената риторика по темата Brexit на двамата кандидати за партийното председателство на британските консерватори. В понеделник вечерта Джонсън и неговият конкурент Джереми Хънт поискаха по време на радиото дебат да премахнат напълно т. нар. Backstop за Северна Ирландия от споразумението за излизане от ЕС. Срок за предпазната клауза или едностранна клауза за прекратяване не са достатъчни, потвърдиха и двамата. Един от тях ще бъде обявен за нов лидер на партията и премиер следващата сряда. Всички залози сега са за Джонсън.     Това увеличава риска от твърд Brexit на 31 октомври. Защото европейците дадоха ясно да се разбере, че няма да се откажат при никакви обстоятелства от предпазната клауза. Главният преговарящ на ЕС Мишел Барние повтори това и през миналата седмица на среща с министъра по Brexit Стивън Баркли. Във вторник ирландският финансов министър Паскал Донахю потвърди вярата си в защитната клауза. Тя гарантира откритата граница между Ирландия и Северна Ирландия дори след Brexit. Самият Донахю заяви, че вече очаква Brexit без сделка – за него това е най-вероятният сценарий. Ако Великобритания и европейците не се договорят, Великобритания ще напусне ЕС на 31 октомври без договор или преходен период. Джонсън категорично изключва допълнителна промяна на датата за Brexit. Великобритания ще се оттегли на 31 октомври, независимо дали това ще стане с или без договор, подчертава той.  Икономическите последици от твърд Brexit биха били значителни. Икономистите очакват Великобритания да изпадне в рецесия. Последните икономически данни вече са значително по-слаби, отколкото през първото тримесечие. През второто тримесечие икономистите очакват в най-добрия случай нулев растеж. Нищо чудно, че инвеститорите се изнервят. Несигурността около Brexit отдавна стана основният двигател при цената на паунда. Ако има признаци за споразумение, стерлингът поскъпва. Ако, от друга страна, има изгледи за твърд Brexit, цената пада. През юли паундът вече спадна с повече от два процента спрямо долара - следствие от реториката на предизборната кампания сред торите.  Тенденцията за поевтиняване на паунда във вторник се влоши, след като Sky News обяви, че Джонсън обмисля суспендиране на британския парламент, за да осигури Brexit на 31 октомври. Няколко депутати обявиха, че ще спрат твърд Brexit - ако е необходимо с вот на недоверие към новото правителство. Този план ще бъде осуетен, ако Парламентът не може да провежда заседания. Суспендиране на парламента би било крайно средство. Новият премиер ще трябва да включи и кралицата в плановете си. Източници от средите на Джонсън категорично отрекоха да има такъв план. Но Джонсън не го бе изключил в предизборната си кампания като „Ultima Ratio“    ", "date": "2019.07.17", "title": "Ефектът „Борис Джонсън“ дърпа паунда надолу"}
{"url": "http://www.classa.bg/%D1%81%D0%B2%D1%8F%D1%82/item/397958-%D0%BD%D0%B0%D1%81%D0%B0-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D1%81%D0%B0%D1%89-%D0%B2%D1%81%D0%B5-%D0%BE%D1%89%D0%B5-%D0%BD%D0%B5-%D1%81%D0%B0-%D1%81%D0%B5-%D0%B2%D1%8A%D1%80%D0%BD%D0%B0%D0%BB%D0%B8-%D0%BD%D0%B0-%D0%BB%D1%83%D0%BD%D0%B0%D1%82%D0%B0-%D0%B8-%D0%BD%D0%B5-%D1%81%D0%B0-%D0%B4%D0%BE%D1%81%D1%82%D0%B8%D0%B3%D0%BD%D0%B0%D0%BB%D0%B8-%D0%BC%D0%B0%D1%80%D1%81", "text": "Администраторът на НАСА Джим Бриденстайн смята, че \" САЩ щяха да се върнат на Луната и дори вече да са на Марс, ако не бяха политическият риск и проблемите с финансирането на тези инициативи \". Това заяви той в интервю за програмата \"Лице на нацията\" на верига CBS. Неговата организация вече се е опитала да започне двете мисии през 90-те и в началото на 21-ви век, но \" тези програми бяха много дълги и изискваха твърде много пари\". Тези пречки са мотивирали сегашния президент на САЩ Доналд Тръмп, да реши, че е необходимо да се върви по-бързо. За да изпълни желанието си да се върнат на нашия спътник в рамките на пет години, обитателят на Белия дом \"е променил искането си за бюджети и постигнал необходимите ресурси с намерението плановете му да станат реалност\", уточни ръководителят на североамериканската космическа агенция. Той потвърди, че „Тръмп остава ангажиран на 100% с плана да се върнем на Луната през 2024 г., въпреки че крайната му цел е да се постави знамето на Съединените щати на Марс, защото това би било постижение, което ще вдъхнови всички американци\". Затова НАСА планира да се върне на Луната, \" за да научи как да се живее и работи в друг свят и в крайна сметка да има по-голям достъп до Слънчевата система от всякога и да достигне до червената планета \". В допълнение, администраторът потвърди отново, че първият човек, който отново ще стъпи на нашия сателит ще бъде жена - астронавт. НАСА ускори своята космическа надпревара, тъй като вицепрезидентът на САЩ Майк Пенс обяви, че страната му желае да ускори календара за връщане на Луната за 2024 г., последната година от възможния втори мандат на Доналд Тръмп. Името на мисията е Артемида, гръцката богиня на Луната и сестра-близнак на Аполон - името, което Вашингтон даде на космическата програма, която позволи пристигането на човек на нашия спътник през 1969 година.", "date": "2019.07.17", "title": "НАСА обясни защо САЩ все още не са се върнали на Луната и не са достигнали Марс"}
{"url": "http://www.classa.bg/%D1%81%D0%B2%D1%8F%D1%82/item/397959-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87%D0%B8-%D1%82%D1%83-160-%D0%BF%D1%80%D0%B8%D0%B4%D1%80%D1%83%D0%B6%D0%B5%D0%BD%D0%B8-%D0%BE%D1%82-%D0%B4%D0%B0%D1%82%D1%81%D0%BA%D0%B8,-%D1%84%D0%B8%D0%BD%D0%BB%D0%B0%D0%BD%D0%B4%D1%81%D0%BA%D0%B8-%D0%B8-%D1%88%D0%B2%D0%B5%D0%B4%D1%81%D0%BA%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%B4%D0%BE-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F", "text": "Два руски свръхзвукови бомбардировача Ту-160 извършиха рутинно прелитане над неутрални води на Балтийско море, което продължи повече от седем часа, според руското министерство на отбраната. Военните посочиха, че тези самолети - известни също като \"Белите лебеди\" – са били придружени в няколко фази на полета от изтребители F -16 на датските военновъздушни сили, F-18 на Финландия и JAS 39 Gripen на Швеция. \"Всички полети на самолети на руските авиокосмически сили се извършват в строго съответствие с международните правила за използване на въздушното пространство, без да се нарушават границите на други държави\", се казва в изявление на министерството.", "date": "2019.07.17", "title": "Бомбардировачи Ту-160 придружени от датски, финландски и шведски изтребители до границите на Русия"}
{"url": "http://www.classa.bg/%D1%81%D0%B2%D1%8F%D1%82/item/397960-%D1%81%D1%80%D0%B8%D0%B2-%D0%BD%D0%B0-%D1%82%D0%BE%D0%BA%D0%B0-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B7%D0%B0%D1%81%D0%B5%D0%B3%D0%BD%D0%B0-%D1%85%D0%B8%D0%BB%D1%8F%D0%B4%D0%B8", "text": "Няколко хиляди души са останали без електричество в продължение на няколко часа вчера, в североизточната част на Вашингтон (САЩ) след прекъсване на електрозахранването, което засегна компанията Pepco. Според Fox, около 7000 клиенти на това дружество са били засегнати от прекъсването на електрозахранването в 02:30 UTC във вторник, а до полунощ над 2300 са останали без ток. От Pepco подчертават, че прекъсването на захранването се дължи на повреда в оборудването на една от подстанциите. Компанията твърди, че \"работи усилено\" за възстановяване на електроенергията, но не е уточнила кога проблемът ще бъде решен. Както стана ясно, зоната, която включва Белия дом, не е претърпяла последици от прекъсването на електрозахранването. През уикенда, друг срив на електрозахранване остави на тъмно части от Манхатън (Ню Йорк) поради проблем в подстанция Con Edison. Около 72 000 клиенти бяха временно засегнати от повредата.", "date": "2019.07.17", "title": "Срив на тока във Вашингтон засегна хиляди"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397957-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0%D0%BB%D0%BE%D0%B6%D0%B8-%D0%B2%D0%B5%D1%82%D0%BE-%D0%B2%D1%8A%D1%80%D1%85%D1%83-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D1%82%D0%B8%D0%B8%D1%82%D0%B5", "text": "Президентът Румен Радев върна за ново обсъждане отделни текстове от § 2 и 3 от Закона за изменение на Закона за държавния бюджет за 2019 г., с които се въвежда финансиране на политическите партии с дарения от юридически лица и еднолични търговци.       Държавният глава приветства гражданската позиция, заявена на национален референдум от над 2.5 млн. български граждани, за ограничаване размера на финансовата субсидия за партиите. Промените обаче, с които парламентът разреши финансирането на партиите от юридически лица и еднолични търговци, уронват конституционните устои на българската демокрация. Подменя се конституционният модел на политическата система, без да е извършена промяна в Конституцията. С приетите промени партиите стават зависими от бизнеса, който ще финансира тяхното съществуване. Така вместо да изпълняват конституционната си роля да формират политическата воля на народа, партиите закономерно се обвързват с печалбата на стопански субекти, част от която ще се връща при тях като дарения. Демократичното управление е под въпрос, когато партиите и кандидатите носят отговорност не пред гражданите, а пред своите дарители. Финансирането на партиите от юридически лица и еднолични търговци създава нова обилна хранителна среда за корупция. Връщаме се към практики, които под натиска на Европа отпаднаха преди 10 години. Официализирането на зависимостта на политическите партии от корпоративни интереси отдалечава страната ни от демократичните европейски държави. Създават се предпоставки даренията от юридически лица и еднолични търговци да се насочват към партиите във властта, защото те разпределят публичните средства и определят победителите в обществените поръчки и концесиите. Останалите, и особено малките партии, ще бъдат изтласкани в периферията на политическия живот. Според президента, дълг на гражданското общество в една демократична държава е да противодейства на реалната заплаха за сливане между партия и държава, което Конституцията забранява.", "date": "2019.07.17", "title": "Президентът наложи вето върху закона за финансиране на партиите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397955-%D0%B5%D1%82%D0%BE-%D0%BA%D0%B0%D0%BA-%D1%81%D0%B5-%D0%BF%D1%80%D0%B0%D0%B2%D0%B8-%D0%B7%D0%B4%D1%80%D0%B0%D0%B2%D0%BD%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Тъй наречената здравна реформа в България е сапунен сериал, в който сюжетът тъпче на едно място, а героите повтарят все едни и същи реплики. Нищо няма да се случи и след най-новия му епизод         „Никой не е доволен, нито пациентите, нито хората, които работят в системата, нито аз. Дошло е времето, даже сме закъснели, за промяна на модела”, каза министърът на здравеопазването този понеделник, след като представи поредната си идея за здравна реформа. Той играе главна роля в сапунения сериал „Смяна на модела“, който гледаме вече година и половина. Сюжетът в него тъпче на едно място, а идеите нямат особено значение, защото бързо се сменят и забравят. Важни са само думите, като едни и същи реплики се повтарят периодично с престорен драматизъм. Дотук в  \" Смяна на модела \" Още в първата серия, „излъчена“ на 2 февруари миналата година, министърът обяви същото: „Сегашният модел е напълно изчерпан“. И се закани до няколко месеца да предложи нов модел, който да бъде приет наесен и да заработи от 1 януари (2019 година). Но наесен не бе прието нищо. Вместо това на гръмко рекламирана прожекция бяха представени два варианта за нов модел. Публиката остана втрещена от тяхната недомисленост и липса на конкретика и започна да се пита какво са правили толкова време сценаристите. После се чу за някакви работни групи, които обаче, както стана ясно чак сега, приключили работа в края на годината със заключение, че държавата трябва да предостави финансови разчети, за да продължат нататък. Такива разчети още няма. Няма и нужда да споменаваме, че от 1 януари не заработи нищо. Новата серия И така допреди десетина дни, когато министърът обяви, че предстои нова серия, в която ще представи нов модел. От нейния изтекъл в медиите трейлър се разбра, че този път ще става дума за демонополизация на здравната каса. Тоест, тя вече да се конкурира с частни здравни фондове за парите от задължителната вноска и финансирания с тях основен пакет медицински услуги, така че хората да имат право на избор. В самата идея няма нищо ново - тя от много години е един от постоянните рефрени в дебатите за здравеопазването. Нещо повече - това е темата, която предизвиква най-силна възбуда и противопоставяне. Привържениците ѝ смятат, че пазарът и конкуренцията могат да решат всички проблеми, защото подобряват контрола, прозрачността и ефективността и така водят до по-високо качество на по-ниска цена. Според противниците ѝ, пазарът няма място в социални сфери, които ползват публичен ресурс, а приказките за конкуренция са “опиум за народа“, чиято цел е да се осигури препитание за един кръг хора.     Сега обаче и за едните, и за другите е напълно излишно да се превъзбуждат, да ликуват или да се притесняват. Защото новият епизод на сериала се оказа по-постен дори от собствения си трейлър. До вчера, докато разполагаха само с изтеклата предварително информация, всички медии говореха за „краткия вариант“ на новия модел. Официално представеният вариант обаче се оказа още по-кратък. Всъщност, това било най-обща посока за евентуална реформа. Това не е самият модел, а само „скелет на модел“, обясни министърът. След което отказа да отговаря на каквито и да било въпроси. Като например: какво ще има в основния пакет здравни услуги при положение, че недостигащият финансов ресурс ще намалее още повече заради издръжката на бъдещите фондове; какво ще последва, ако цените на услугите се договарят не на национално ниво, а от всеки фонд и всеки изпълнител поотделно; ще плаща ли държавата най-после пълния размер на вноските за осигуряваните от нея деца, пенсионери и безработни; ще е достатъчен ли сегашният размер на вноската от 8%; няма ли доплащанията, които при нас са най-високите в Европа, да нараснат още повече; кой ще поеме скъпоструващото лечение на онкоболните, на хората с редки и с тежки хронични заболявания; какво ще стане със „скелетите в гардероба\" на здравната система, каквито са например регионалните диспропорции, ниското заплащане, недостигът на кадри, огромният брой хоспитализации? Тези и куп други въпроси си остават без отговор. Впрочем, продължават да липсват дори и базовите данни, без които какъвто и да било смислен модел не е възможен. В България никой не знае кое колко струва реално в здравната система. Сега министърът очаква остойностяването на дейностите да е готово до края на годината. Но това той отдавна го очаква (и докато беше зам.-министър на финансите), а резултатът е все един и същ. Тук никой не знае дори колко са болните българи, какви заболявания имат и от какво лечение се нуждаят. Да не говорим за прословутата здравна информационна система. Според министъра, до края на годината модулите ѝ щели да са готови, а догодина предстояло да се обяви и обществената поръчка. И това след поне 15 години подобни приказки и стотици похарчени милиони. Скоро нов модел няма да има Заради всичко това новообявената посока на здравната реформа води, както се казва, някъде около Луната. А на изпратения да се лута там „скелет на модела“ му липсват повечето части. Той всъщност не е и скелет, а купчина кокали от различни животни, които няма как да се съберат в едно. Сега пак предстоят работни групи, консултации и дебати, докато бъде постигнат „максимално широк експертен консенсус“ (какъвто не е възможен). Министърът обещава, че дебатът по реформата ще започне в Народното събрание в началото на 2020 година. Някои изчисляват, че при това положение демонополизация и частни здравни каси теоретично може да има най-рано пред 2021 година. Тогава обаче ще предстоят парламентарни избори. Тъй че в мандата на този министър и на това правителство нищо ново няма да има. Но можем да очакваме още епизоди на сапунения сериал „Смяна на модела“.  ", "date": "2019.07.17", "title": "Ето как се прави здравна реформа в България"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/397956-%D0%BA%D0%BE%D0%BD%D1%82%D1%80%D0%B0%D0%B0%D0%B4%D0%BC%D0%B8%D1%80%D0%B0%D0%BB-%D0%BE-%D0%B7-%D1%80%D1%83%D0%BC%D0%B5%D0%BD-%D0%BF%D0%BE%D0%BF%D0%BE%D0%B2-%D1%82%D1%80%D0%B5%D0%B2%D0%BE%D0%B6%D0%BD%D0%B8-%D1%80%D0%B0%D0%B7%D0%BC%D0%B8%D1%81%D0%BB%D0%B8-%D0%B7%D0%B0-%D1%81%D1%82%D0%B0%D0%B2%D0%B0%D1%89%D0%BE%D1%82%D0%BE-%D0%B2-%D0%B1%D1%81%D0%BF", "text": "15 юли неочаквано стана важен ден за варненската организация на БСП. Изпълнителното бюро на Социалистическата партия, начело с председателя на БСП другарката Корнелия Нинова , проведе своето изнесено заседание в нашия град. Вечерта на същия ден се проведе събрание на т.н. актив на партията, на който др. Нинова ни информира за проведената работа на Изпълнителното бюро, проблемите на града. Изненадващо, след указанията как да спечелим предстоящите местни избори, на присъстващите беше съобщено, че Изпълнителното бюро и контролната комисия са снели политическото доверие от лидера на организацията Борислав Гуцанов и неговото място като временен председател до конференцията през месец септември ще заеме Христо Боев.     Мотивите на бюрото са незадоволителните изборни резултати, нарушения на партийната дисциплина, подвеждаща информация и множество нелициприятни сведения и даже „две клипчета“ с осъдително съдържание. Цялата информация е достояние на Изпълнителното бюро, но присъстващите не бяха удостоени с честта да прочетат и видят защо трябва да се разделят с дългогодишния си лидер. Съобщението нямаше как да не предизвика взрив от изненадани възгласи на възмущение и…одобрения. Предварително искам да заявя, че нямам никакво намерение да защитавам или обвинявам Гуцанов. Истината навярно е важна, но на този етап тя е недостъпна за редовите варненски членове на БСП. По тази причина ще се спра на другата част от проблема: за партийната етика, партийното другарство. А че те са силно накърнени е очевидно. Даже от чисто формална страна: нито другарката Нинова, нито присъстващите обърнаха внимание, че преобладаваше обръщението „госпожо“, „господа“. Ние все повече наистина ставаме господа и госпожи в партията, създадена преди повече от век като съдружие на единомишленици и другари в борбата за един по-справедлив свят. Съвсем наскоро премина конгресът на партията, който трябваше да приеме оставката на Нинова, поради незадоволителните резултати за Европейски парламент. И много разумно оставката беше оттеглена, предвид предстоящите избори за местна власт и лидерът на партията остана на мястото си до следващия конгрес. Изниква въпросът: с какво ситуацията във варненската организация е по-различна предвид същите предстоящи избори. Вярвам, че другаря Христо Боев е достоен и способен социалист, но възможно ли е за краткото време до изборите да вникне в проблемите на града, да изработи решения за тях, да договори коалиционната политика. При това през септември, както предписва решението на Изпълнителното бюро, му предстои организирането на отчетно изборна конференция, на която никой няма увереност, че той ще остане на ръководната позиция, та да продължи до изборите през октомври. Нека ми прости Изпълнителното бюро, но нелепата ситуация, в която постави варненската организация е плод на недомислие и предрешава изборните резултати в полза на ГЕРБ. Няколко думи за мотивите за вземане на това решение. Изтъкна се наличието на куп анонимни сведения, клипове и пр., които подкопават доверието в др. Гуцанов. Попита ли бюрото авторите на въпросните доноси: какво вие направихте за да предотвратите безобразията, за които пишете. На авторите на видеоклиповете не би ли било по-лесно да дръпнат Гуцанов и да го попитат : „ Какво правиш, другарю?“ Защо разтревожените автори не са споделили тревогата си с другарите около себе си, а търсят опора някъде високо. Не мога да се освободя от мисълта, че всичко това е просмукано от нечистоплътни амбиции. Когато Изпълнителното бюро поощрява воайорските умения да надничаш през ключалката за пикантни снимки, това руши моралните устои на партията, руши взаимното доверие и другарство. С това торите почвата за бурените, които могат да оплетат партията, а и вие да станете тяхна жертва. И тъжното е, че подобна практика на доносничество събужда наказателната енергия на Изпълнителните органи на партията, също както в миналите времена, за които малцина помнят. Не би ли било по-разумно натрупаната негативна информация да се сподели с пленума на градската организация, там да се потърсят решения и ако нещата са непоправими, да се „снема политическото доверие“. А що се отнася до въпросното „политическо доверие“ , значи ли, че когато то е „снето“, Гуцанов е персона нон грата за партията. Защото е абсурд да членува в партията някой, в когото тя няма политическо доверие. Навярно другарите от Изпълнителното бюро го отпращат другаде, където му имат доверие. Случаят ме навежда на мисълта, че в партията се е развила някаква болест на самоохулването. И не отсега. Можем ли да си спомним един партиен лидер във вековната история на партията, когото споменаваме с добра дума? Освен Димитър Благоев никого! Как става така, че докато лидерите са на лидерското место са светии, а след това или негодници или престъпници. Обяснявам си го с това, че всички ние носим малко или повече честолюбие. Често то ни причинява злините, за които стана дума. Но нали за това избираме в ръководствата по мъдри хора, та да обуздават разрушителните болезнени амбиции.", "date": "2019.07.17", "title": "Контраадмирал о.з. Румен Попов: Тревожни размисли за ставащото в БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397950-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0-%D1%81%D0%B8-%D0%BE%D1%81%D1%82%D0%B0%D0%BD%D0%B0-%D1%81%D0%B0%D0%BC%D0%BE-%D0%BF%D0%BE%D0%B6%D0%B5%D0%BB%D0%B0%D0%BD%D0%B8%D0%B5-%D0%BF%D0%BE%D0%B4%D0%BC%D0%B5%D0%BD%D0%B8%D1%85%D0%B0-%D0%BB%D0%B8-%D1%8F-%D0%BD%D0%B5%D0%BE%D0%BD%D0%B0%D1%86%D0%B8%D1%81%D1%82%D0%BA%D0%B8%D1%82%D0%B5-%D0%BF%D1%80%D0%B0%D0%BA%D1%82%D0%B8%D0%BA%D0%B8-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "На 13 юли се навършиха 28 години от влизането в сила на демократичната Конституция на Република България (КРБ). За първи път български основен закон безапелационно обяви вярност към универсалните общочовешки ценности. Издигна правата и достойнството на личността във върховен принцип. Прокламира решимостта за създаване на демократична, правова и социална държава. Прогласи като неотнимаемо основополагащо начало върховенството на народа в осъществяването на държавната власт.   гласи императивът на чл. 1, ал. 2. По такъв начин, за първи път в българската история народът е въздигнат като  Върховен суверен, дава му се възможност сам да определя обществената си подредба, сам да направлява съдбините си. За съжаление, 28 летá след приемането й, КРБ си остана само едно пожелание. Свидетели сме как демократичните й принципи биват  загърбвани, поругавани, на практика потъпквани . Как върховният закон постепенно е превърнат в посмешище от трите власти. Не са редки случаите министри, главни секретари и други високопоставени лица публично да заявяват:   Да ни напомня жестът на Алековия герой:   Ако американски сенатор или държавен секретар само загатне подобна скверна мисъл, на часа и завинаги ще бъде изритан от всички държавни служби. Не и у нас.  Властта – независимо коя от последните две десетилетия, дори не крие своето незачитане към разписания в КРБ правов ред, към фундаменталните принципи на правовата държава. Прогласените за неотменими права в глава Втора (съгласно чл.57); разпоредбата, гарантираща   (чл.19, ал.2); и редица други императивни разпоредби, официално не са анулирани , но доколкото изпълнителната и някои представители на съдебната власт отказват да ги прилагат, на практика се оказват безвластна фасада, зад която се вихри произволът над гражданите и обществото. Официално сме парламентарна република Законодателната власт трябва да се осъществява от Народното събрание (НС), а изпълнителната – да изпълнява волята на народа съобразно повелите на КРБ! Затова се нарича изпълнителна! Компетентността по издаването на закони НС не може да прехвърля на изпълнителната власт. Не и у нас! Защото не Народното събрание, а правителството – чрез партийното си мнозинство в парламента, – „нормотвори“, стоварва лавини от взаимно противоречащи си закони и подзаконови актове, някои от които дори са абсурдни, защото противоречат и на здравия разум. Такива актове обезсмислят непосредственото действие на КРБ. В парламента се гласуват главно поправки, изменения, допълнения и т.н. на закони, често приети от същото НС. След като са били негодни, та е трябвало веднага да бъдат ремонтирани, не означава ли, че тези “закони” от самото начало са били брак? И въпреки това са били гласувани? В коя правова държава плащат за производството на брак? Народните ни, божем, представители, действали ли са в интерес на народа? Както повеляват чл.чл. 67 (2) и 76 (2) на КРБ и както са декларирали в клетвата си? Или и те се оказват брак, събран от кол и въже послушен изпълнител на волята на олигархичното задкулисие – действителният властелин на държавата? Народът е превърнат в послушна маса, в „материал“, който властниците манипулират чрез послушните медии, правилните НПО-та – известни на Запад като GONGO, тоест фалшиви неправителствени организации (Government Organized NonGovernment Organizations), фалшиви новини и други форми на принудително въздействие. За съзидателното минало дълго отказваха да говорят или го изопачаваха като „отживелица; докато днес – в светлината на драстичния срив на нацията, миналото вече е обект на зловонни фалшификации. Най-ефективната форма на контрол над „материала“ се провежда чрез мултиплицирането наработни места и ведомства. За последните 20 години то придоби алармиращи пропорции: на държавна софра са 769 100 души; 433 000 от които контролират 405 000 работещи фирми! На тази армия от чиновници разчита олигархията по време на избори, за да съхрани властта на избраната от нея Партия. В йерархията на олигарсите, босовете им са недосегаеми. Кради колкото можеш, разпределяй правилно и никой няма да ти търси отговорност! Именно властващата държава на безнаказаните чиновници и олигарси се е превърнала в държава в държавата (както ЧЕЗ, според признанията на чешкия премиер Андрей Бабиш, се е превърнала в държава в държавата). Видно е, че у нас са налице две държави: официалната, за пред света – тази на демократичната КРБ, която  формално не е анулирана, но притежава мними функции;  и другата – на противоконституционното „законотворчество“, на произвола, която  реално властва . Резултатът: за последните две десетилетия над 1,9 милиона наши сънародници са намерилисмъртта си – демографска загуба от над 21%, следствие от наложения на страната нигеноциден модел, който в най-висока степен убива нацията. Аналогията с нацистка Германия е поразителна . Академичните изследователи отбелязват, че след възкачването на Хитлер на власт, в Германия започват да съществуват две паралелни държави:  „нормативна“  – на демократичната Ваймарска конституция и  „прерогативна“  – на нацистките закони и подзаконови актове. Още през 1933 г.  нормативната власт е само с мними функции . , сочи безспорният авторитет по проблема Хана Аренд. Нацистите не крият своето незачитане към съществуващия законов ред. Но  не анулират Ваймарската конституция , допълва Ернст Френкел. Използват я „за параван, за пред света“ и главно – с оглед запазване на частната собственост на корпорациите. Така, чрез нормативната държава упражняват пълен контрол над цялата икономика; докато чрез прерогативната – на нацистките закони, те осъществяват цялата върховна власт по всички политически въпроси. Но, както уточнява Конрад Хайден, “  Мултиплицират се длъжности и инстанции. Това роене нацистите извършват на принципа: колкото повече са инстанциите, толкова повече са възможностите за създаване на работни места за „наши“ хора. Естествено, назначаването е според волята на „Вожда“, не изхожда от административния капацитет на лицето, нито от съображения за икономическа ефективност или промишлена резултативност. Нацистите правят всичко възможно, за да се отърват от наследството на по-ранни етапи на развитие. Всичко трябва да започва от Третия Райх, от „Моята борба“; за миналото – или отказват да говорят, или се изопачава като „отживелица“. Според нацистките правилаФюрерът и стоящите в йерархията под него райхслайтери, гаулайтери, щурмбанфюрери и пр. фюрерчета, са недосегаеми,  освободени са от отговорност пред обществото. изповядва Хитлер пред Херман Раушнинг – гаулайтер на Данциг.  Резултатът: най-унищожителната Втора световна война, с над 60 милиона жертви; 15 милиона от които – в нацистките лагери на смъртта. Освен в газовите камери, евреи, цигани, негри, поляци, руснаци; хомосексуалисти, инвалиди и пр.  се умъртвяват чрез побои, недохранване, глад, различни заболявания, „медицински“ експерименти... Е, драги читателю, можеш ли да посочиш разликата? Разлика, разбира се, има. Докато нацистите убиват почти мигновено в газовите камери,  властта у нас убива бавно и мъчително  в продължение на десетилетия чрез произволно налагани и непосилни за 90 на сто от населението комунални такси за парно, ток, вода и газ; чрез отказ от конституционно гарантираното безплатно медицинско обслужване; от конституционно гарантирания контрол върху цените на лекарствените средства; от конституционно гарантираните и съпоставими с евросъюзните, заплати, пенсии и социални помощи. Докато нацистите обявяват за законна само собствената си партия – НСДАП и чрез нея налагат властта на противоконституционните си нацистки закони и подзаконови актове; у нас, според някои данни, са  регистрирани над 300 партии; но фактически, те притежават само мними функции,  представляват фасадата на т.нар. парламентарна демокрация, зад която властва една единствена партия – партията на олигархичното задкулисие, налагаща на формално съществуващия парламент своите противоконституционни закони и подзаконови актове. Докато нацистите се опитват да възродят „арийското“ мнозинство на собствения им германски народ, потъпкан и унизен от победителите в Първата световна война, а подлагат на безмилостно унищожение другомислещите, инвалидите и прочие untermenschen; у нас властта подлага на унищожение мнозинството на народа ни, провежда   поставя  България сред държавите с най-мащабно лишаване от правото на живот на собственото си население . Както се вижда, разликата е в наименованието, не и в съдържанието, в крайния резултат:наложеният на страната ни неолиберален модел, който, по същество, е възроденият в днешните условия нацистки, по-точно неонацистки модел, в най-висока степен убива хора.   Бележки:  ", "date": "2019.07.17", "title": "Конституцията си остана само пожелание: подмениха ли я неонацистките практики на властта?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397951-%D1%81%D0%B2%D0%B5%D1%82%D0%B0-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%BC%D0%B0%D1%80%D0%B8%D0%BD%D0%B0", "text": "  Девойката Марина била дъщеря на езически жрец в Антиохия Писидийска. Баща й я възпитал в идолопоклонство, но Господ Бог по Своята милост й дал да узнае истината и я призовал при Себе си. В това време римското правителство жестоко преследвало християните. Много от преследваните се криели по пустините и планините. А мнозина оставали в градовете и като вземали вид на просяци, стараели се да проповядват и разпространяват словото Божие. От един такъв християнин 12-годишната Марина пръв път чула за Господа Иисуса Христа и сърцето й се изпълнило с любов към Него. Тя много желаела да получи св. кръщение, но поради гонението не е имало нито в града, нито в околностите свещеник, който да може да извърши това тайнство. Марина се оставила на Бога и очаквала Неговата воля. А между това тя не се бояла открито да изповядва името на Господа, макар и да знаела, че може да бъде подложена на гонение. Пръв неин гонител станал самият й баща. Той бил ревностен поклонник на идолите и когато узнал, че дъщеря му вярва в Христа, намразил я и започнал да се отнася с нея много жестоко.     Марина вече подкарала 16-тата си година. Веднъж в околностите на града тя срещнала Олимврий, управителя на източните страни. Той идвал в техния град, за да предава на съд християните. Необикновената красота на Марина така поразила управителя, че му дошла мисъл да я вземе за жена. Той влязъл в разговор с нея, разпитал я за родителите й, за нейното име и звание. Марина със скромност отговорила на всичко. Не скрила и това, че вярва в Бога на християните и че желае да се посвети на служението Нему. Като чул това, управителят веднага заповядал на войниците си да хванат Марина и да я водят след него в града, без обаче да й направят някакво зло. Той се надявал лесно да склони младата девойка да се отрече от християнската вяра. На другия ден Марина била доведена на съд. Управителят ласкаво й казал: “Виждат боговете, че жаля твоята младост и искам да те спася. Послушай ме, принеси жертва на боговете. Ще ти дам богати дарове и така ще устроя съдбата ти, че ще ти завиждат твоите връстници”. - Аз се научих да изповядвам Отца и Сина и Светия Дух, едно Божество в Троица, и Нему да принасям хвалебствена жертва, - отговорила девойката. – Не мога на бездушни идоли да въздавам оная чест, която принадлежи на моя Създател. Управителят започнал да увещава девойката, като се стараел ту да я склони чрез обещания, ту да я сплаши чрез закани. Всичко обаче било напусто. Девойката казвала: “Аз искам да остана вярна рабиня на моя Бог, Който доброволно пострадал за мене. Ти няма да ме сплашиш чрез закани, защото сред страданията ще ме укрепи Оня, на Когото се уповавам.” Разгневен от тоя отговор, управителят заповядал да бият Марина. Под жестоките удари от нея потекла кръв. После приковали девойката на едно дърво и терзаели тялото й с железни остриета. Подкрепена чрез сила отгоре, Марина понесла търпеливо ужасното мъчение. След това, едва жива, я затворили в тъмници. В тъмницата тя изведнъж видяла над себе си сияещ кръст, който озарил тъмничния мрак. Чули се думите: “Радвай се Марино, защото ти победи злобата на врага! Радвай се, защото скоро, като мъдрите девойки, ще влезеш в чертога на твоя Жених, безсмъртния небесен Цар!” Сърцето на Марина се изпълнило с неизказана радост. В същото време тя почувствала, че раните й заздравяват и на тялото й се връщат силите. Тя молила Бога да я удостои със св. кръщение, та измита чрез него да влезе в небесния чертог. Когато на другия ден отново извели Марина на съд, всички останали изумени, като я видели здрава и радостна. Някои от езичниците познали силата Божия; други приписвали на някакво магесничество изцерението на девицата; а управителят отново я убеждавал да остави своята вяра и да се поклони на боговете, които според него й дарували изцеление. - Не мога да оставя моя Бог, Който ми показа Своята милост! – отговорила Марина. Започнали ужасни изтезания. Тялото на мъченицата наново било разранявано, а раните – опалвани с огън. Марина с твърдост понасяла мъченията. Тя непрестанно се молела Богу да я удостои да мине и през водата на кръщението, както е минала през огън за Неговото име. Тия молитвени думи навели управителя на мисълта да удави св. мъченица. Той заповядал да донесат грамадна каца с вода и в нея да хвърлят здраво свързаната девойка. А Марина извикала: “Господи Иисусе Христе, Който си счупил оковите на смъртта и ада, милостиво погледни над твоята рабиня, развържи моите вериги и нека тая вода ми бъде желаното от мене св. кръщение и възраждане за вечен живот!” Едва свършила молитвата си, веригите й се разкъсали и неизказана светлина я огряла. Мъченицата стояла във водата и пеела хвалебствена песен на Бога Всевишни. Най-после управителят я осъдил на смърт. Преди смъртта Марина се обърнала към събралия се народ и го увещавала да познае истинния Бог, а не да се кланя на бездушните истукани. След това се помолила за всички. В предсмъртния си час тя се удостоила да види Самия Христос, Който я призовал към вечния покой.", "date": "2019.07.17", "title": "Света великомъченица Марина"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397952-17-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "813 г. - Обсада на Константинопол: Българската войска, предвождана от кан Крум, обсажда столицата на Византия Константинопол.   1279 г. - Войските на Ивайло разбиват в Котленския проход 10-хилядна византийска армия на император Михаил VIII Палеолог.   1393 г. - След дълга обсада от войските на османския султан Баязид I, пада столицата на Втората българска държава Търново.   1453 г. - Французите удържат решителна победа срещу англичаните в Битката при Кастийон, последната от Стогодишната война.   1762 г. - Петър III е убит, докато е задържан в Ропша, 38 дни след като той е отстранен от поста Император на Русия и заменен с неговата жена Екатерина II.   1868 г. - Столицата на Япония е преместена от Киото в Едо (днешно Токио).   1879 г. - Назначено е Първото правителство на България, начело с Тодор Бурмов.   1917 г. - С указ на краля на Великобритания Едуард VII фамилията на кралската династия Сакс-Кобург-Гота е заменена на Уиндзор.   1918 г. - По нареждане на Болшевишката партия и извършено от ЧК (Чека), цялото семейство на последния император на Русия цар Николай II е избито в Екатеринбург.   1936 г. - Започва Гражданската война в Испания.   1942 г. - Програмата на антифашистката организация Отечествен фронт е оповестена по нелегалната радиостанция Христо Ботев.   1945 г. - Втора световна война: Край Берлин започва Потсдамската конференция на трите главни антихитлеристки сили - Великобритания, САЩ и СССР, с участието на Чърчил, Хари Труман и Сталин.   1955 г. - В Анахайм, САЩ, Уолт Дисни отрива първият увеселителен парк Дисниленд.   1975 г. - Експериментален полет Аполо-Союз: Американският кораб Аполо и съветският космически кораб Союз осъществяват в орбита около Земята скачване на космически апарати на две нации за първи път в историята.   1975 г. - Източен Тимор е анексиран и става 27-а провинция на Индонезия.   1990 г. - Правителството на БСП взема решение тялото на Георги Димитров да се извади от мавзолея и да се погребе; решението е изпълнено същата нощ.   1998 г. - България става член на ЦЕФТА.   2006 г. - Цунами, предизвикани от земетресение с магнитуд 7,2 по скалата на Рихтер, връхлита индонезийския остров Ява, отчита се, че жертвите са стотици.   2014 г. - Малайзийски самолет се разбива в Украйна, загиват всички 295 пътници.  ", "date": "2019.07.17", "title": "17 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397953-5-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D1%82%D0%B5-%D1%81%D0%BB%D0%B5%D0%B4-%D1%82%D0%B5%D1%87%D0%B0-%D0%BE%D1%82-%D0%BD%D0%B0%D0%BF", "text": "  Държавата пак ни разочарова със своя (липсващ) IT капацитет, след като Националната агенция за приходите (НАП) не успя да изпълни гаранцията си за конфиденциалност на данните и информацията за всички нас, с които разполага. Хакер не само източи такива данни от агенцията, ами след това се отдаде на някаква странна игра с власти и медии - на искания и заплахи, смесица между \"Убийствен пъзел\" и робинхудски похвати. Уж сам \"призна\", че е руски гражданин, женен за българка, а след това откровение, вярно или не, в МВР сигурно масово проверяват всеки такъв брак, сключен през последните 20 години.     Докарахме я дотам, че руски хакер да иска оправя  \" прецаканата \"  ни държава, защото изглежда родните му колеги не искат да свършат тази благородна работа. А вие си мислихте, че лятото ще е скучно.     Случаят, който ни е страх някой да не реши да кръсти \"НАПгейт\", се нарежда редом до другите катастрофи в сагата \"Българското правителство и новите технологии\" – като страха от машинното гласуване все едно е войнолюбив изкуствен интелект, летния сън на Търговския регистър и гладкото като тялото на таралеж пускане на винетната система. И докато наблюдаваме развитието на този казус, не ни остава много, което да сторим. Освен:     1. Помислете си пак дали емиграцията наистина е лоша идея     Ясно е, че да си смените ЕГН-то не е опция, но с местоживеенето и гражданството е друго. Проверете как се кандидатства за Зелена карта, а ако по разбираеми причини не ви се иска да ви управлява Тръмп, Европейският съюз ви дава възможност бързо да се преместите в някоя от (все още) 27-те други държави. Някои от тях са с доста по-добре развити електронни правителства и ИТ сигурност в държавния сектор. Малта, Австрия, Швеция, Финландия, Естония, Холандия… Все ще си харесате някоя. За момента не могат да се правят изводи за реалните щети, които пробивът в базата данни на НАП създава и дали изобщо ще има такива за всеки един от нас.     Важни са обаче косвените - разбирането, че не Facebook, Instagram или Twitter, а собствената ти държава не може да опази личните ти данни. А това е най-малкото обезсърчаващо.     2. Изчакайте търпеливо, за да видите колко повече от вас печели колегата Иван...     Казва ни се, че са изтекли 3% от базата данни на НАП. Властите обаче не посочват значимостта на тези три процента и дали те не са по-важни от голяма част от останалите 97. Ако от месеци се чудите дали колегата Иван не взима повече пари от вас, сега ще е идеалният момент да разберете. Трябва само да почакате - предполагаемият хакер вече заплаши, че ако властите \"не кажат истината\", ще пусне записите в български и руски торент тракери. Ако дотогава те не стигнат дотам по други пътища... Да търсиш колегите, роднините и бившите си в лийкнатите данни от НАП ще е новият Pokemon GO, че и евентуална причина за не един или два скандала.     3. …или се молете Жоро да не разбере, че можете му върнете заема     В този случай стискайте палци изтеклите данни да не стигнат до Zamunda. Владислав Горанов успокоява, че от пуснатото след пробива не могат да се правят окончателни изводи за имущественото състояние на граждани. И въпреки това наличието на данъчна информация отваря нови възможности пред лихварите за проверка на нередовни платци. \"Тоя има ли смисъл да го бием сега?\" вече няма да е въпрос на налучкване, а на проверка за кого има смисъл да се хабят физически усилия и кой наистина няма с какво да върнете 2000 лв. \"бърз кредит\" на черно. На печелившите честито!     4. Напишете статус във Facebook     Нужно е просто да копирате следното съобщение: \"Аз НЕ РАЗРЕШАВАМ на Националната агенция за приходите (НАП) да борави с личните ми данни, име, ЕГН, данъчна информация, както минали, така и бъдещи. С това изявление давам известие на НАП, че е строго забранено да разкрива, копира и разпространява подобна информация, включително и на хакери, пробили системите й за сигурност. Нарушаването на неприкосновеността на личното пространство може да бъде наказано от закона (UCC 1-308-1 1 308-103 и Римския статут).\" Не, така няма да постигнете нищо, но поне приятелите ви във Facebook ще знаят с що за човек си имат работа и няма да изискват твърде много от вас.     Все пак очевидно и към органите на властта не можем да имаме големи изисквания. МВР бързо разконспирира, че руснак стои зад атаката (преди той сам да си каже) заради издайническия руски мейл адрес в yandex.ru, където, ако не знаете, могат да се регистрират само руснаци. Младен Маринов може да е вътрешен министър, но в ефира на един от сутрешните блокове блесна и като майстор конспиратор с предположението, че в такъв случай може да има и политически мотив, свързан с купуването на американски изтребители F-16. 2 и 2 прави 4, какво знае Оруел?     5. Сипете си едно голямо     А ако нямате нищо достатъчно парещо, че да заличи неприятния вкус от случилото се, пийте една студена вода и забравете. Това, че този теч на данни от НАП е първият, за който разбираме, не означава, че е първият като цяло. Нито, че ще е последният. Където е текло, пак ще тече, нали така? Защо да се тормозим тогава? Самият хакер казва във второто си писмо, че течът на данни се случва от 11 години. Може би досега хакерите просто са търсили финансовата изгода, а не са гонили \"политическите цели\", които МВР вижда.     Във финансовото министерство и в НАП също могат да отворят по една бутилка и да си кажат \"К'вот тако'а\". Ако беше частна компания и попаднеше в лапите на GDPR, за подобен случай НАП можеше да отнесе глоба до 4% от приходите си. Но не е, а и едва ли можем да очакваме държавата да глоби държавата. Така че какво друго може да се случи?     Ще кажете, че остава въпросът за носенето на Отговорност. Но преди да се стигне до него започнахме с другото О – Оправданията. Отново чухме колко трудно било да се осигурят добри IT специалисти в администрацията, заради ниските заплати, които държавата предлага. С други думи пари за ограда няма, който иска да граби спокойно.     \"Виновни и наказани\" ще се търсят само ако се докаже небрежност или непредпазливост от страна на служители на НАП. И това го каза пак Горанов, така че тези (проруски, според Маринов) партии, които точат брадвата и се надяват на неговата оставка, да не се надяват толкова.                       Авторът на хакерската атака в системата на НАП проговори в мейл за мотивите и самоличността си. В нов имейл, изпратен по думите му до Нова тв, bTV и \"Капитал\", той разказва, че е руснак, женен за българка. И двете писма - от вчера и от днес - обаче са написани на английски.   \"Родителите на съпругата ми живеят в България и със собствените си очи съм виждал колко прецакана е държавата ви\", пише човекът, изпратил новото си съобщение от различен от първия имейл адрес и цитиран от Нова тв. \"С радост ще разкрия подробности за този пробив, така че вашето корумпирано правителство да не лъже аудиторията ви\", пише хакерът.   „Този теч се случва от 11 години насам. Ако корумпираното ви правителство разкрие уязвимата система, ще можете да видите тази информация в Web Archive (Internet Wayback Machine). Данните са хаквани и през 2012 г. Тогава никой не разбра, че сме успели да инфилтрираме 30 GB информация”, обяснява той.   Отговорът изобилства с презрително отношение към българските институции:   „Глупавите ви правораздавателни органи няма да открият нищо. Просто ще прикрият истината. Ако това се случи, аз лично ще кача информацията в руски и български торент тракери, така че всеки ще може да я свали свободно. Ако медиите, с които влизам в контакт, публикуват невярна информация, ще разкрия още две порции данни – отново от Министерството на финансите”, допълва авторът. От писмото става ясно, че въпросните данни съдържат финансови данни за тези медии.      ", "date": "2019.07.17", "title": "5 неща, които да направите след теча от НАП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397954-%D0%BA%D0%BB%D0%BE%D0%BF%D0%BA%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BB%D0%B8-%D0%B7%D0%B0%D1%89%D0%BE-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-f-16-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D1%81%D0%BF%D1%80%D1%8F%D0%BD%D0%B0", "text": "Когато нещо се случва под пара и на бърза ръка, всички трябва да си задаваме елементарния въпрос: А защо? \r\n Защо САЩ толкова настоява да ни накара да станем купувачи на Ф-16 именно сега, и при това на всяка цена? \r\n Какво се крие зад тази сделка и защо, въпреки нежеланието си, крайно неясните условия по сделката, ние сме заставени да я приемем. Напомняме, че вчера правителството актуализира бюджета заради сделката и купуването на Ф-16. Много преди това, беше направено всичко, дори и нарушения по процедурата за конкурса, с който ни натрапиха самата сделка. Сега единственият ни шанс, колкото и да е малък той е да не позволим сделката да бъде ратифицирана от Народно Събрание. \r\n   \r\n   \r\n В представения въпрос се крие и същността на опасността, която се крие зад сделката. \r\n Даже ако оставим настрана това, че самата сделка е крайно неизгодна чисто финансово, и дори това, че няма яснота как стоят нещата около поддръжката и техническото обслужване- тоест, какво точно купуваме и колко, и ще има ли вратичка за американски специалисти да се разхождат у нас под предлог «техническо обслужване», на лице е заплаха за националната сигурност на България. \r\n           Защо? \r\n Защото ние не купуваме С-400 както например прави Турция, а купуваме Ф-16 изключително на условията на САЩ. И след евентуалната сделка, даже не знаем какво следва като поддръжка и експлоатация. \r\n Тоест, САЩ правят така, че България да купи, изтребители, които са нужни за целите на САЩ използвайки България. \r\n Имайки предвид и ситуацията с напрежението в отношенията между САЩ и Турция, именно заради покупката на С-400, САЩ чертаят план Б. \r\n И тук идва нашата роля в американския план. \r\n Ако следваме логиката, можем да забележим, че в Турция САЩ имат базата Инджирлик. \r\n У нас НАТО има 4 бази, за които знаем. \r\n С купуването на Ф-16, в страната ни ще влязат разни специалисти по техническата част. При налагане на санкции към Турция, заради С-400 и изостряне на отношенията, САЩ могат да започнат да прехвърлят инвентар от турската си база у нас. \r\n И не е задължително ние точно да знаем какво именно се прехвърля- ние ще бъдем заети с обслужването на финансовия въпрос по сделката с Ф-16 и няма да имаме време да задаваме «излишни» въпроси на американската страна. На което се й разчита. \r\n Сега малко специфика. Ф- 16 могат да носят бомби В-61- за по-любопитните, можете да прочете в уикипедия какво представляват тези бомби- ако трябва да сме кратки-ядрени бомби, част от стратегическия арсенал на САЩ. За по-любознателните- можете да намерите информация в открити източници. \r\n Тоест, ако свържем всичко от пъзела се получава, че САЩ ни продават не само скъпи самолети, а и си отварят вратичка да създадат условия за разполагане на ядрено оръжие у нас, което може да бъде използвано в целите на САЩ… \r\n Тук е мястото да призовем експертите и профилните специалисти, които не са безразлични към съдбата на Родината ни да вземат отношение по темата с експертни коментари и действия. \r\n В приложеното видео можете да чуете коментара на полковник и инженер Чавдар Борачев, военен разузнавач и експерт по национална и международна сигурност. \r\n Очаквайте подробности по темата. \r\n     \r\n   \r\n", "date": "2019.07.17", "title": "Клопката на САЩ за България или защо сделката за F-16 трябва да бъде спряна"}
{"url": "http://www.classa.bg/%D1%81%D0%B2%D1%8F%D1%82/item/397947-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B4%D0%B5%D1%86%D0%B0-%D0%BD%D0%B0-%D1%82%D0%B5%D1%85%D0%B5%D1%80%D0%B0%D0%BD", "text": "Едните тънат в мизерия, другите в лукс. Така изглеждат нещата в Иран. Ножицата между бедни и богати се разтваря все повече. И докато повечето иранци едва свързват двата края, заможните се чудят как да се поглезят днес.         \"Сърцето на иранската икономика\" - така наричат големия базар на Техеран. В единия му край продават фалшиви маркови платове на килограм - фалшификати на Луи Вюитон, Гучи, Шанел, Лий, Найк. Търсенето е огромно. В северната част на иранската столица се разкрива съвсем друга гледка. Там се намира търговският комплекс \"Сана\", където се продават оригинални продукти. \"Ние получаваме стоката директно от чужбина, например от Дубай\", казва младата продавачка Мехди, която работи във филиала на Найк. Нашите клиенти са взискателни и могат да си позволяват да удовлетворяват желанията си. \"Те пътуват по света и разпознават оригиналните продукти от пръв поглед\", допълва Мехди. За привилегированите иранци санкциите нямат значение Търговският комплекс \"Сана\" е един от новите молове в Техеран. Там, в полите на планината Алборз, преди са се простирали овощни градини. В миналото тук са били дворците на царете. Днес на същото място живеят партийни функционери и политици - водещи фигури от Ислямската революция. Техни съседи са богати бизнесмени, повечето от които поддържат близки връзки с властта. Не е тайна, че иранската икономика страда и от корупция, и от сенчеста икономика.     Въпреки наложените от САЩ санкции, заможните и високопоставените иранци могат да намерят в комплекса \"Сана\" всичко, което може да се купи с пари, включително оригинални продукти \"Made in USA\". Например раници на Найк. \"Те струват по 68 евро и в момента се продават много добре. Много тийнеджъри ги харесват\", казва продавачката Мехди. За обикновените иранци 68 евро са едно малко състояние. Средният доход в страната е 400 евро месечно - но само ако се смята по официалния обменен курс, който е 48 000 риала за едно евро. По този курс обаче могат да се сменят пари само ако, например, са нужни средства за покупката на лекарство. На свободния пазар едно евро излиза много по-скъпо - 145 000 риала. При това положение за повечето хора чуждестранните продукти са абсолютно недостъпни. Едни тънат в мизерия, други - в лукс Страната е в икономическа криза вече повече от година. През май 2018 американският президент Доналд Тръмп отмени едностранно ядреното споразумение с Иран, стартира кампания на \"максимален натиск\" и наложи санкции на страната. Вследствие на това риалът рязко се обезцени, инфлацията нарасна. Някои икономисти твърдят, че покупателната способност на иранците е спаднала с 80 процента през последните месеци. Не всички обаче са засегнати от кризата. \"Обичам качеството и с удоволствие плащам за него\", посочва 30-годишната Саба, съпруга на бизнесмен. Тя отказва да обясни с какво точно се занимава мъжът ѝ. Семейството живее в пентхаус в северната част на Техеран - в район, в който жилищата струват по 4000 евро квадратният метър. \"Подобно на моите приятелки, и аз пазарувам предимно в чужбина, когато съм в отпуска. Аз не пазарувам много, но имам приятелки, които постоянно се обличат по последна парижка или италианска мода. Мъжете им печелят в евро или долари. Който печели в риали, естествено не може да си позволи такива неща\", казва Саба. Дори правнукът на аятолах Хомейни, който е политически и религиозен водач на Ислямската революция от 1979, носи американски марки. Миналата година една негова снимка предизвика остри критики. На нея 21-годишният Ахмад Хомейни, с модерни тъмни очила и суичър на Найк, позира до млада жена с жокейска каска в една школа за езда. Неговият прадядо бе лидер на революция, обещала по-добър живот на бедните и онеправданите. Но точно те са основните жертви на американските санкции. Само 2,5% от иранците се водят заможни Ножицата между бедни и богати се разтваря все повече. Два милиона от почти 81 милиона иранци, т.е. точно 2,5 процента, се водят заможни. Четиричленно семейство от тази категория разполага с около 1300 евро месечно, съгласно статистиките, разпространени преди настъпването на икономическата криза. Още по-малко са богаташите, чиито доходи са в евро и в долари. Те не крият благосъстоянието си и го демонстрират активно в социалните мрежи. Акаунтът в Инстаграм \"Rich Kids of Tehran\" (\"Богатите деца на Техеран\") има 146 000 последователи. По снимките се виждат красиви и богати млади хора в скъпи модерни тоалети пред луксозни вили. Техният стил на живот е мечта за мнозина млади иранци. Но повечето могат да си позволят само фалшифицираните емблеми на известни марки или \"разкрасените\" с тях дрехи, които от базара в Техеран се разпространяват из цялата страна.", "date": "2019.07.17", "title": "Богатите деца на Техеран"}
{"url": "http://www.classa.bg/%D1%81%D0%B2%D1%8F%D1%82/item/397948-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D0%B0-%D0%BF%D0%BE%D0%B4-%D1%82%D1%80%D0%B0%D1%83%D1%80%D0%BD%D0%B8%D1%8F-%D0%BC%D0%B0%D1%80%D1%88-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F", "text": "Скорошният коментар на президента на Русия Владимир Путин в интервю за британския вестник „Файненшъл Таймс” за това, че западната либерална идея „се е изживяла окончателно” и е „влязла в противоречие с интересите на преобладаващото мнозинство от населението”, буквално взриви застоялото политическо и теоретично блато на концептуалния либерализъм. Руската служба на „Гласа на Америка” веднага се нахвърли за коментар към адепта на съвременната теория на либерализма Франсис Фукуяма. Той, както се знае, точно преди 30 години, през 1989 година, стана световно известен след публикуването на есето „Краят на историята”, в което обяви, че не са останали конкуренти на либералния обществен ред. Настоящите теоретични постулати на учения (от 12 юли 2019 година), честно казано, разочароват. Банални, хиляди пъти предъвкани мантри за откритостта на демокрацията, толерантността, върховенството на правото в пазарната икономика и значимостта на свободните демократични избори не дадоха отговор на нито един от остарелите въпроси на съвремието. Дори напротив, толкова догматичен подход потвърждава съмненията за тържеството на постулатите на либерализма!     За каква толерантност, например, може да се говори относно скорошните събития с бежанската криза в Европа в резултата на разгърнатите от либералния Запад войни в Близкия изток и в Африка? Фукуяма смята, че „конфликтът заради наплива на бежанци и имигранти в Източна Европа до голяма степен се основава на чувството на страх, а не на реален опит за взаимодействие с чуждите култури”. Теоретикът явно си противоречи. Нали самият страх е боязънта и неприемането на чуждата култура! А това явление е далеч от либерализма. Фукуяма предупреждава за опасността от национализма. Но обективната оценка на ситуацията показва, че самият съвременен национализъм е потвърждение на съвременния либерализъм, доведен до социално-правно изкуфяване. Достатъчно е да си спомним за погромите, масовите побои и изнасилвания от страна на последната вълна мигранти, когато либералните европейски политици даваха на полицаите заповеди да не се месят и да не завеждат дела срещу мигрантите-престъпници. Или да си спомним за същите европейски политици и философи – теоретици на либерализма, които открито призоваваха европейските мюсюлмани да ходят първо в Либия да убият Кадафи, а след това в Сирия Асад! Авторът на „Края на историята” не засяга тези въпроси! Или има „секретни протоколи” към „Края на историята”, където е посочено, че вербуването на терористите, на „цветните революции”, на масовите убийства на противниците на насилствения либерализъм – това си е част от либералната доктрина и ускорен път към „Края на историята”? А възможен ли е изобщо класическият „фукуямовски” либерализъм и „края на историята” в условията на новата технологична революция (да обединим в едно понятие третата и четвъртата производствени революции)? Самият Фукуяма засега избягва отговора на този въпрос. Опитва се да отговори друг модерен в момента учен, младият професор от Израел Ювал Ной Харари. В деня (12 юли 2019 година), в който Фукуяма публикува своето интервю за „Гласа на Америка”, Харари даде интервю по въпроса за френското издание „Льо Темп”. Харари, в сравнение с Фукуяма, е по-честен като учен. Според него информационните и биологичните технологии още днес образуват опасен съюз: „Собствениците на информационните и аналитични инструменти ни познават по-добре отколкото ние самите и могат да контролират нашите мисли и желания… През XXI век изкуственият интелект и биотехнологиите откриват нови перспективи. С помощта на камери, безпилотни апарати, биометрични датчици те могат да следят милиони и дори милиарди души едновременно. И информацията, събрана под формата на електронни данни, може да се разчита от машините. В крайна сметка технологиите позволяват да се получи достъп до мозъка… Големите западни корпорации следят милиони и дори милиарди души, за да разберат техните характери и вкусове. На този етап това наблюдение се използва за продажбата на стоки и услуги. Но може лесно да се използва и по политически съображения, както стана в случая с „Кеймбридж Аналитика” (Става дума за използването на тази британска компания на цялата получена информация за използване на изборите в САЩ през 2016 година, както и в 200 избори в различни страни по света между 2013 и 2018 година – бел.авт.) Но последното обстоятелство не може да се сблъска с още една свещена либерална крава на Фукуяма - „свободни демократични избори“: ако изборите се контролират чрез ИИ и „Големите данни”, тогава всичко е позволено! Няма избор като такъв! Харари смята, че \"либерализмът е в криза, но не умира\". Той вярва, че „една от силните му страни е способността да признае грешките си и да преоткрие себе си.” В същото време Харари, като верен последовател на либерализма, вярва, че една нова форма на либерализъм винаги ще печели съперничество от новите форми на авторитаризъм. Но това, според нас, е един вид примитивизация на научното разбиране за реалността и прогнозиране на бъдещето. И тук Харари е недалеч от Фукуяма. Харари ясно подценява способността на авторитарните режими да си правят изводи от грешките на миналото и да преструктурират стратегията за развитие не по-малко ефективно от либералните държави. И Фукуяма, и Харари в крайна сметка изхождат от още един основен принцип на либерализма - пазарна икономика, където свободата на предприемачите ВИНАГИ е по-важна от държавното регулиране. Опитът на главния икономически конкурент на либералния Запад - Китай, буквално заколва и втората свещена либерална крава. В публикуваната книга на Кай Фу Ли, „Свръхсилите на изкуствения интелект. Китай, Силиконовата долина и Новият световен ред\", авторът убедително показват целия отговор на страната си на новата технологична революция и развитието на китайската стратегия за развитие въз основа на най-ефективните тенденции. Основното заключение на това изследване е, че в Китай успяват да използват държавната и партийна техника, за да дадат възможност на предприемачите си да се развиват интензивно, създавайки за тях максимум преференциални условия. Както пише авторът на книгата, „държавното участие понякога е изключително ефективно”. Висшите ръководители на Китай не чакат „пазара да работи“. Те се стремят правителствените пари да работят възможно най-бързо. И това е направено на всички нива на управление. Естествено, в условията на най-тежък контрол върху изразходването на средства.    ", "date": "2019.07.17", "title": "Погребението на либерализма под траурния марш на новата технологична революция"}
{"url": "http://www.classa.bg/%D1%81%D0%B2%D1%8F%D1%82/item/397949-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8%D1%82%D0%B5-%D0%B8-%D0%BD%D0%B5%D1%87%D0%BE%D0%B2%D0%B5%D1%88%D0%BA%D0%B8-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D0%B8-%D0%BD%D0%B0-%D1%86%D1%80%D1%83-%D0%BF%D0%BE-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0%D0%B4-%D1%81%D1%8A%D0%B7%D0%BD%D0%B0%D0%BD%D0%B8%D0%B5%D1%82%D0%BE", "text": "Наименованието „Проект ЕмКей ултра” [MK-Ultra] е дадено на незаконна програма за експерименти върху хора, провеждана от Централното разузнавателно управление, която провежда изследвания за контрол на ума. Изслушванията на комисията на Чърч за 1975 г. разкриват операцията и на 20 юли 1977 г., по искане съгласно Закона за свобода на информацията, е намерен тайник, съдържащ 20 000 документа, свързани с него.     Тайната операция за прехвърляне на водещи нацистки учени в Съединените щати през 1945 г. под името „Кламер“ формира основата на проекта „ЕмКей Ултра“. Въоръжено с впечатляваща документация за неморални нацистки експерименти върху хора, включително проучвания за контрол на ума, ЦРУ стартира поредица от военни програми за психологически манипулации и модификации на поведението, като например проектите за „Чатър“, „Блубърд“ и „Артишок“. По заповед на тогавашния директор на ЦРУ Алън Уелч Дълес, през 1953 г. „ЕмКей Ултра“ стартира. Проектът се ръководи от химика д-р Сидни Готлиб. Според официалната версия, ЦРУ твърди (макар и зад затворени врати), че програмата е била извършена в отговор на предполагаеми случаи на използване на техники за контрол на съзнанието, използвани от китайски, севернокорейски и съветски войници във връзка пленените по време на Корейската война съюзници. Всъщност ЦРУ се стреми да създаде оптимален серум за истината, който да се използва по време на разпити и да проучи възможностите за неговото използване по отношение на съзнанието на изследваните субекти. Включително и контрол над чуждестранни лидери и политически убийства. През следващите 20 години ЦРУ, съвместно с Отдела за специални операции на Химическия корпус на Американската армия, извърши много незаконни дейности.  ", "date": "2019.07.17", "title": "Незаконните и нечовешки експерименти на ЦРУ по контрол над съзнанието"}
{"url": "http://www.classa.bg/%D1%81%D0%B2%D1%8F%D1%82/item/397943-%D0%B4%D0%B5%D0%B2%D0%B5%D1%82%D0%B8%D0%BC%D0%B0%D1%82%D0%B0-%D0%B3%D0%B5%D0%BD%D0%B8%D0%B8-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Човек се ражда с определена настройка за емоционално реагиране. В основата на тази настройка е взаимоотношението между процесите на потискане и възбуждане на клетките на главния мозък. На базата на това явление хората се делят четири основни типа висша нервна дейност, или темпераменти. Те се делят на по-конкретни. Така типовете хора стават 44. Четирите групи темперамент са сангвиник, флегматик, холерик и меланхолик. С напредването в живота темпераментите могат да се променят. На три години се формира интелектът, когато детето започва да говори с изречения и да изразява завършена мисъл. Когато интелектът се е формирал, той се развива паралелно с възпитанието. Върху темперамента се наслагва навикът – в еднакви ситуации човек да се държи по един и същи начин.     Навиците се превръщат в сложни системи и се формира характерът – стилът на поведение, обусловен от личния морален кодекс – съвестта. Това се случва около 17-20 години. След това се формира мирогледът, което приключва около 21-30 години. Така се получава личността. Личността е равна на характера плюс мирогледа. Сред хората се срещат водещи личности; те са 4%; другите 96% са водени. Сред водещите личности много рядко, в периоди на кризи в развитието на цивилизациите, се появяват гении – личности, които извършват качествен скок в обществената еволюция.  Геният това е личност плюс талант плюс титаничен труд, който издига цивилизацията на по-високо ниво в развитието й. Затова няма гениални деца, защото геният е личност. Цивилизацията натрупва знания по някакво магистрално научно направление, за което на дадения момент тя не е готова. И се появява човек, който обединява със своята идея тези знания в система. Този човек внедрява получената система в културата. Новата система става достояние на цялата цивилизация. Настъпва качествен скок в познанието. И след това той се разпространява за практическо използване в цялата цивилизация. Именно такъв човек се нарича гений. От дейността на гения цивилизацията става друга, по-развита като цяло. Как да различим гения от великите културни дейци Например Моцарт създал красива музика, но светът с Моцарт останал същият както преди него. Или да вземем гения Тесла. По неговото време вече имало параходи, локомотиви, автомобили, телеграф и други технически иновации. Това е удивително, но ето че се появил Тесла и светът станал друг. Можете ли да си представите света без радио, телевизия, компютри, мобилни телефони, интернет, електричество. Всичкото това е създадено от идеята на Тесла в областта на магнитната индукция и нейните следствия. Той променил качеството на цивилизацията, пренесъл нейния начин на живот на по-високо ниво. В историята на съвременната цивилизация съветската психология определила само деветима гении.   1. Асклепий, или Ескулап – бащата на системната медицина.  2. Питагор Самоски – бащата на науката и системната политика.  3. Леонардо да Винчи – бащата на инженерството и на научната школа за изобразителни изкуства.  4. Исаак Нютон – бащата на физиката.  5. Чарлз Дарвин – бащата на биологията, в частност – на биологическата съставка на антропогенезата.  6. Никола Тесла – геният на електрификацията и световната връзка.  7. Карл Маркс – бащата на политическата икономия като основа в развитието на обществото.  8. Дмитрий Менделеев – бащата на химията.  9. Владимир Улянов – Ленин – бащата на практическия социализъм.   Питагор – най-великият гений Питагор е не само баща на науката, но и могъщ вълшебник, лекар, физик, астроном, математик, музикант и първи философ. Той въвел понятието „философия“ – в превод „любов към науката“. Питагор определил науката като дисциплина на измерванията – „математика“ в превод означава „наука“, изразяването на качествата на числата и техните съотношения. Чрез теоремата на Питагор чрез преобразуване може да се получат знания по алгебра и геометрия. Той внедрил доказателствено-експерименталния подход; преди него нищо не се доказвало. Питагор въвел нов тип на управление – по всичките важни въпроси управлявал „съвет 300 над съвета от 1000“, който бил висш регулатор в държавния живот. Този тип управление успешно се практикува в съвременните демократични страни. Питагор обяснил строежа на Вселената и дал цифрови формули, които описват целия свят, включително и човека. Той първи посочил, че вселената се е родила от взрив. Заложил основите на математиката, механиката, астрономията и т.н. Питагор успял да обедини „науката на числата и изкуството на волята“, създал учението за красотата, на основата на описанията на Орфей, определил орфиката като наука за нормата на психическата дейност. Питагор пропагандирал етичната революция, но към края на живота си разбрал, че времето за нея още не е настъпило. Той оставил в наследство на човечеството своите истини за десетте цифри и деветте закона. Той посочил, че те са достатъчни, за да изразят всичките свойства на материята и съзнанието. Цифрите на Питагор имат скрит смисъл; всяка е зашифровала в себе си определено свойство на материята, а деветте закона разказват за възможните отношения между тези качества. Много учени се опитали да разгадаят техния смисъл, но не им стигнали магическите навици, а на маговете не им стигнали научните знания. Питагор не е оставил ръкописи. Онова, което е стигнало до нас, са различни интерпретации от два източника – от разкази на учениците на Питагор – Лизис и Филолай, и те не били най-силните му ученици.    ", "date": "2019.07.17", "title": "Деветимата гении на човечеството"}
{"url": "http://www.classa.bg/%D1%81%D0%B2%D1%8F%D1%82/item/397944-%D1%81%D0%B1%D0%BB%D1%8A%D1%81%D1%8A%D0%BA-%D0%BC%D0%B5%D0%B6%D0%B4%D1%83-%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B8-%D0%B8-%D1%82%D1%80%D1%8A%D0%BC%D0%BF", "text": "Четирите американски депутатки от Демократическата партия с малцинствен произход, охулени в серия ксенофобски туитове на президента Доналд Тръмп, му отговориха на обща пресконференция във Вашингтон, предаде Франс прес, цитирана от БТА Тя обвини Тръмп, че му липсват доброта, съчувствие и почтеност, необходими за изпълнение на президентските задължения. Илхан Омар, която също бе мишена на президентските туитове, обвини Тръмп, че отстоява идеите на белите националисти. Тя добави, че той е предприел открито расистка атака срещу четири цветнокожи народни представителки. Най-младата дама в Камарата на представителите — Александрия Окасио-Кортес, каза, че не е изненадана от риториката на президента, обвиняван редовно в расизъм, откакто влезе в Белия дом. Депутатката мюсюлманка от Мичиган Рашида Тлаиб поиска задействане на процедура за импийчмънт срещу Тръмп — въпрос, който всява разделение в демократическата опозиция, добавя АФП. Президентът на САЩ Доналд Тръмп твърдо отстоя критиките, които отправи в Туитър срещу четири депутатки в Камарата на представителите на американския конгрес, предадоха Ройтерс, ДПА и Асошиейтед прес. Говорейки по време на събитие в Белия дом пред репортери, които го притиснаха по повод неговите туитове, които мнозина оцениха като расистки, Тръмп каза, че въпросните конгресни дами «мразят нашата страна» и «ако не им харесва тук, могат да си ходят». Така той практически повтори нападките си, отправени през уикенда в Туитър, в които каза, че четирите цветнокожи депутатки от Демократическата партия трябва да се върнат в своите «скапани и пълни с престъпност» страни, от които те са дошли. Думите му явно се разминаха с факта, че четирите са американски гражданки и три от тях са родени в САЩ, отбелязва АП. Демократите реагираха реагираха гневно, наричайки думите му расистки.         Президентът засегна и темата за обявените предварително хайки през изминалия уикенд срещу имигранти, подлежащи на депортиране от САЩ, макар че в медиите се появиха твърде оскъдни информации по въпроса. Според него действията, предприети тези дни, са били «много успешни», макар че голяма част от тях са останали невидими за масовата публика.  ", "date": "2019.07.17", "title": "Сблъсък между депутатки и Тръмп"}
{"url": "http://www.classa.bg/%D1%81%D0%B2%D1%8F%D1%82/item/397945-150-%D1%8F%D0%B4%D1%80%D0%B5%D0%BD%D0%B8-%D0%B1%D0%BE%D0%BC%D0%B1%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "САЩ са разположили в Европа около 150 ядрени бомби, сочи общодостъпен доклад на НАТО Отбелязва се, че оръжието е съхранявано в пет държави – Белгия, Германия, Италия, Холандия и Турция. Уточнява се, че в първоначалната версия на доклада с дата 16 април тази година са били посочени и базите, в които се държат ядрените оръжия.     В последвалата редакция имената на базите са отпаднали от текста. Според доклада бомбите са гравитационни (В61) и се предвижда да се използват от самолети с двойно предназначение, каквито са Ф-16. Бомбите В61 са разработени в средата на 60-те години на миналия век и са разположени в европейските бази преди подписването на договорите между Вашингтон и Москва за контрола на въоръжаването.  ", "date": "2019.07.17", "title": "150 ядрени бомби в Европа"}
{"url": "http://www.classa.bg/%D1%81%D0%B2%D1%8F%D1%82/item/397946-mh17-%D1%89%D0%B5-%D0%BD%D0%B0%D1%83%D1%87%D0%B8%D0%BC-%D0%BB%D0%B8-%D0%BD%D1%8F%D0%BA%D0%BE%D0%B3%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0", "text": "Цели 5 години изминаха от катастрофата на MH17 над Украйна, но наказани още няма. Дали изобщо някой някога ще бъде подведен под отговорност?         На 17 юли 2014 г. самолет на Малайзийските авиолинии изпълнява полет от Амстердам за Куала Лумпур, когато в 16,20 часа местно време над територията на Източна Украйна е ударен от ракета \"Бук\". Тя е изстреляна от тази част на Донбас, която се контролира от проруските сепаратисти, е установила ръководения от Холандия разследващ екип. Неговите експерти са убедени, че ракетната установка е била доставена в Донбас от Русия, но  . И до днес никой не е поел отговорността за смъртта на загиналите в катастрофата 298 души.     На 9 март 2020 година в Холандия трябва да започне съдебният процес по случая с полет MH17. Международното разследване е поето от холандските власти, тъй като повечето пътници са били граждани на тази държава. Случаят ще бъде гледан от съда в Хага, но тъй като там не може да се проведе толкова голям процес, изслушванията ще преминат в съдебния комплекс край амстердамското летище - т.е. в близост до мястото, откъдето е излетял самолетът. Международен трибунал? Компетентният по случая съд в Хага не бива да се бърка с Международния наказателен съд. Много държави, включително Холандия и Австралия, настояваха за свикването на международен трибунал в случая с MH17, но  . Затова държавите, чиито граждани загубиха живота си при катастрофата, решиха делото да се състои в Холандия. Поради това и основният език, на който ще се води, няма да е английски, а холандски. Но съдиите си запазват правото да проведат част от изслушванията и на английски. Освен това холандските власти решиха, че по изключение процесът ще се предава директно - съдебната зала едва ли ще може да събере всички, които се интересуват от процеса. Изключение ще бъде направено за обвиняемите, за които и без друго никой не очаква, че ще присъстват. Ако обаче те са склонни да дадат показания, могат да се включат в процеса чрез видеоконференция. Кои са обвиняемите? Досега международните следователи са назовали четирима заподозрени. Трима от тях са руснаци: Игор Гиркин (с прякор \"Стрелков\"), бившият \"министър на отбраната\" в самопровъзгласилата се \"Народна република Донецк\", генерал-майор Сергей Дубинский и полковник Олег Пулатов. Те отхвърлят каквато и да било вина. Четвъртият заподозрян е украинецът Леонид Харченко. До края на годината могат да бъдат назовани и още заподозрени. По данни на разследващия екип, тези четирима мъже би трябвало да са хората,   през неконтролираната от Киев руско-украинска граница, както и неназованият досега по име капитан на руската 53-а противовъздушна бригада, който най-вероятно е дал заповедта за изстрела. Има ли достатъчно доказателства? Съгласно проучванията на разследващия екип, имало свидетели на изстрелването на ракетата, останки от системата \"Бук\", сателитни снимки и информация от радари, както и фото- и видеозаписи от транспортирането на ракетната система до мястото на нейното изстрелване в Донбас. Освен това има записи от телефонни разговори между заподозрените. Главният холандски следовател Фред Вестербеке е убеден, че участието на Русия в трагедията може да бъде доказано. Германският юрист и експерт по международно въздушно право Елмар Гимула от своя страна смята, че доказателствата са \"слаби\". Според него използването на записи от телефонни разговори като доказателства е проблематично и ще бъде много трудно съдиите да бъдат убедени, че става дума за гласовете на заподозрените. Носи ли отговорност Украйна?  Гимула представлява семействата на четири от жертвите на трагедията с MH17, които са подали жалба срещу Украйна в Европейския съд по правата на човека. Те твърдят, че украинските власти носят определена вина за смъртта на пътниците - не са предприели нищо, за да защитят хората. Така например - не са затворили изцяло въздушното пространство над конфликтния район в източната част на Украйна. Жалбата е внесена още през 2014-а. Но и до днес съдът в Страсбург не е разпоредил проверка на жалбата.   за трагедията. Какви други жалби има? До ранната есен Русия трябва да се произнесе по две колективни жалби, внесени в Европейския съд по правата на човека от името на 380 роднини на жертвите, загинали в катастрофата. Обвинителите упрекват Русия, че е нарушила правото на жертвите на живот. Освен това властите на страната не били предприели достатъчно, за да разследват обстоятелствата около престъплението. Руските власти също отхвърлят каквато и да било съпричастност към трагедията. Същевременно ракетната установка \"Бук\", с която е стреляно по малайзийския Боинг-777, най-вероятно още се намира в 53-та противовъздушна бригада на руската армия.", "date": "2019.07.17", "title": "MH17: ще научим ли някога истината"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397937-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%BE%D1%82%D0%BD%D0%BE%D0%B2%D0%BE-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D0%B7%D0%B8%D1%80%D0%B0", "text": "Сузанита става все по-провокативна и все по-дръзка в поведението си, особено в разгара на лятото, когато страститие бушуват два пъти по-силно.   Потвърждение за това са последната серия плажни фотоси на младата изпълнителка, на които се виждат всичките й татуси, както и доста добра част от коригираните й форми.     Корекциите на Сузанита вече са толкова видни, че дори феновете й вече не се учудват, ако на някоя от снимките любимката им е с една идея по-обемни устни, например.     Разбира се, предизвикателните пози на плажната кърпа, са задължителни, като акцентите са на точните места.", "date": "2019.07.17", "title": "Сузанита отново скандализира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397938-%D0%B5%D1%81%D0%B8%D0%BB-%D0%B4%D1%8E%D1%80%D0%B0%D0%BD-%D0%B1%D0%B8-%D1%88%D1%83%D1%82%D0%B0-%D0%BD%D0%B0-%D0%BF%D0%B0%D0%B9%D0%BD%D0%B5%D1%80", "text": "Есил Дюран преди броени дни навърши 50 години и признава, че има амбицията за ново начало в професионален план, но без „Пайнер“. Тя е прекратила взаимоотношенията си с най-голямата музикална компания у нас и ще бъде самопродуциращ се изпълнител.   „Имам новости и в професионален план. Може би и затова взех едно такова смело решение да приключа договора си с една огромна продуцентска компания. Разделихме се с прекрасни чувства. Всеки даде от себе си всичко каквото можа. Аз направих всичко, на което съм способна. Но аз съм такъв човек  – трябва на всеки 10 или 20 години да приключвам с нещо, за да започна нещо на ново.      Искам сякаш да започна кариерата си от начало. Аз съм благодарна на продуцентите си Митко и Мария Димитрови и съм благодарна на всеки един човек, който е дошъл на мое участие, който е пял с мен, който е танцувал… Няма как да не съм благодарна и няма да ги предам“ – разказва певицата пред COOL…T.       Есил издава и какви са намеренията й по отношение на музикалната кариера. „Искам да направя бутикови концерти. Не знам колко публика реално имам. Мечтая си да събера тези хора и да им направя страхотни концерти. Искам в тези концерти да съм цялата аз, да има цялата палитра от моето вътрешно аз“ – споделя тя. За новото попълнение в репертоара си – песента „Родино“, Есил Дюран казва: „Толкова отдавна исках да изпея тази песен. Човек просто трябва да узрее за идеята. Имах много резерви, спирачки, притеснения. Тази песен не е издавана, тя е записана в края на 70-те и хората не я познават. Искам да акцентираме на творчеството на Янко Миладинов и великия Павел Матев.“ Видеото е режисирано от племенника на Есил Дюран – Дуран Дуран, и е заснето на крепостта Перперикон край Кърджали. Премиерата на песента съвпада с 30-годишнината от „Голямата екскурзия“ към Турция.", "date": "2019.07.17", "title": "Есил Дюран би шута на \"Пайнер\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397939-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%BB%D0%B8-%D0%B5-%D0%BC%D0%B5%D0%B3%D0%B7-%D1%81%D0%BD%D0%B8%D0%BC%D0%BA%D0%B8-18", "text": "Една от последните снимки на Мегз в социалните мрежи отново направи актуална темата бременна ли е брюнетката или не.   От кадъра, на който скандалната дизайнерка, типично в свой стил, позира повече от предизвикателно - с мокра коса, червен маникюр и секси бельо, е видно, че коремчето й е с една идея по-обемно. Първата мисъл, разбира се, е, че тя очаква дете.     Разбира се, възможно е просто да е напълняла малко, но почитателите й са по-склонни да мислят, че любимката им най-накрая е напът да сбъдне мечтата си да стане майка, тъй като познават хранителните й навици, които не са никак щадящи.     Риалити звездата се опита да пренасочи вниманието върху ефектните си червени нокти, обяснявайки как никога не е имала толкова дълъг маникюр и това е една своеобразна нейна стъпка по пътя към женствеността     Доколко ноктите на Мегз обаче, са тези, които задържат вниманието, тепърва ще става ясно в мрежата. Други теми със сигурност предизвикват по-голямо любопитство.", "date": "2019.07.17", "title": "Бременна ли е Мегз? (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397940-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D1%8E%D0%BB%D0%B8", "text": "ОВЕН ( 21 март - 20 април ) Трябва да бъдете не само по-отстъпчиви, но и по-меки в комуникациите. Кой се нуждае, от вашата непоклатима вяра в талантите ви? На работа, бъдете по-изпълнителни, така шефът ще ви забележи и възложи печеливш проект. В любовта, ще трябва да се измъквате от трудна ситуация, но вие сте достатъчно мъдри за това. ТЕЛЕЦ ( 21 април - 21 май )  Днес се препоръчва да се заемете с по-мащабни дела. Оставете малките и безперспективни проекти. В колектива се дръжте любезно с онези, които се опитват да ви помогнат. Важни разговори с началника, е по-добре да отложите за по-добри времена. А, в любовта, трябва да покажете алтруизъм, както и да станете истински рицари за избраника си. БЛИЗНАЦИ ( 22 май - 21 Юни ) Трябва да бъдете по-уверени в себе си и да се откаже от страховете, които пречат на бъдещата ви работа. В любовта, не се опитвайте да кажете истината в очите на вашият избраник. Дори ако смятате себе си за гений. На здравето си, трябва да обърнете по-голямо внимание, така че да не се активират стари заболявания.   РАК ( 22 юни - 23 юли ) Демонстрирайте взискателност не само към себе си, но и към околните. Опитите на някой, да ви използва за собствените си цели няма да успеят. Но само, ако сами не се подадете. Вечерта ще се наложи, да се занимавате с подреждане на дома и дребни ремонти. В помощ ще ви бъде, богатият опит. ЛЪВ ( 24 юли - 23 август ) Днес често ще се ядосвате и дразните на онези, които не отговарят на вашите очаквания. Опитайте се, по-спокойно да решавате финансовите въпроси, в противен случай ще останете без спестявания. Не е желателно в този ден да инвестирате пари и да сключвате договори. По-добре се задоволете с това, което имате. Особено в личния живот. ДЕВА ( 24-ти август - 23 септември ) Очаква ви труден ден, така че не трябва да разчитате на лесни успехи. Тестовете в любовта могат да бъдат преодолени само по един начин, с компромиси. Един добър ден за големи покупки, които ще се окажат качествени и полезни. Вечерта, може леко да се изнервите, заради близък роднина. ВЕЗНИ( 24 септември - 23 октомври) Лесно ще отгатвате желанията на близките, което ще ви е от полза. Ще може да реализирате вашите мечти, ако не сте твърде необщителни и мрачни. Настойчивост ще ви бъде необходима, по отношение на професионалните въпроси. Когато общувате с колеги, пазете дистанция, в противен случай конфликтът е неизбежен. СКОРПИОН ( 24 октомври - 22 Ноември ) Не се препоръчва да давате сила на емоциите си, в противен случай много от ситуациите в живота, ще се окажат не по силите ви. За творческите си планове, не говорете, особено с колеги и приятели. Може да се срещнете с хора, които отдавна не сте виждали - те ще ви дадат нови идеи. В храната, трябва да ограничите, мазните и солени продукти.   СТРЕЛЕЦ ( 23 Ноември - 21 Декември ) Днес, ще се ядосвате на себе си, че сте пропуснали много възможности в миналото. Ако имате надеждни приятели, тогава може съвместно да правите планове в работата. Във финансовата сфера, всичко ще бъде наред. Ще върнете стар дълг и ще ви предложат взаимноизгодно сътрудничество. Възможни са новини от приятел, живеещ в чужбина. КОЗИРОГ (22 Декември - 20 януари ) Очаква ви плодотворен ден, особено ако от ранно сутринта се заемете активно с работа. Не отлагайте за бъдеще, дори и малките дела, също така не заемайте пари на нови познати. Благоприятни ще бъдат пътуванията по лични въпроси. Най-важното е, да вземете някой близък човек с вас, може да се нуждаете от помощ.  ВОДОЛЕЙ ( 21 януари -  19  февруари ) Днес в много случаи, ще ви помага интуицията, въпреки че е по-добре да разчитате на опита и натрупаното знание. Правилното решение в личния ви живот, ще дойде спонтанно. Вечерта може да попаднете в конфликтна ситуация, ако не слушате близките си. Задайте си конкретна цел, за да не загубите шанса за успех.   РИБИ ( 20 февруари - 20 март ) Не е препоръчително да се самозалъгвате, ако искате да спечелите доверието на личностите, от които се интересувате. Неблагоприятни обстоятелства на работното място, са възможни за тези, чиято цел е кариерното развитие. Укрепете имунната си система, ако често боледувате от настинки. Наблегнете на витамините и спортните упражнения.", "date": "2019.07.17", "title": "Дневен хороскоп 17 юли"}
{"url": "http://www.classa.bg/%D1%81%D0%B2%D1%8F%D1%82/item/397941-%D0%B7%D0%B0-%D0%B4%D1%83%D0%B1%D0%B0%D0%B9%D1%81%D0%BA%D0%BE%D1%82%D0%BE-%D0%BA%D1%80%D0%B0%D0%BB%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BF%D1%80%D0%B8%D0%BA%D0%B0%D0%B7%D0%BA%D0%B0%D1%82%D0%B0-%D1%81%D0%B2%D1%8A%D1%80%D1%88%D0%B8", "text": "Когато става въпрос за принцеса Хая бинт ал-Хюсеин - полусестрата на сегашния крал на Йордания и най-изявена съпруга на шейх Мохамед бин Рашид ал Мактум - емир на Дубай и министър-председател и вицепрезидент на Обединените арабски емирства, забележителна е думата, която я описва възможно най-добре. Самата принцеса Хая редовно стоеше до съпруга си по време на неговите задължения като държавник, поздравяваше високопоставени лица, изнасяше речи, занимаваше се с благотворителност и т.н. - всичко, което би могло да се изисква от съпругата на един влиятелен владетел в Персийския залив. Съпруга, за която останалите биха могли само да завиждат. И така, докато тя не избяга от шейх Мохамед. Новината за това й бягство обиколи медиите по целия свят, отваряйки прозорец към живота на арабските принцеси и невидимите трудности, пред които са изправени те.  Принцесата се превърна в последния забележителен пример за нарастваща тенденция в арабския свят: жените бягат от домовете си, за да търсят убежище в страните от Западния свят. Хая бинт ал-Хюсеин е поне третата кралска особа, за който се знае, че е изоставила богатството на управляващото семейство на Дубай и е напуснала блестящия град-държава в търсене на свобода, заедно с двете си деца - Зайед на 7 години и Ал Джалила на 11. В момента вече тече дело, заведено от шейх Мохамед в британски съд срещу принцесата за попечителството над децата. Срещу нея в местните медии е започнала кампания, в която тя е обвинявана в афера с личния си бодигард и се призовава за саморазправа с нея. И все пак голяма част от драмата все още е обвита в мистерия. Но съдебното дело във Великобритания скоро може да даде възможност да се надникне в подробностите около скандал, свързан с две от най-забележителните кралски семейства в региона.     Намек за този скандал може да бъде видян в стихотворение, за което се смята, че е написано от самия владетел на Дубай. То беше публикувано в социалните медии от един от близките му съратници в края на юни.   В груб превод (под който се губи поетичния ритъм) текстът гласи:      Шейх Мохамед има славата на поет. Той често отбелязва важни политически или социални събития в поезията си. И все пак за един арабски владетел, още повече за толкова известен и уважаван арабски владетел, да дава гласност на семейни проблеми и открито да твърди, че е станал жертва на изневяра, определено е необичайно. Самото стихотворение напомня като стил на други произведения на шейха и по същество потвърждава предположенията, че принцесата е напуснала сама двореца и е в немилост в очите на Дубайския кралски двор.  Разбира се, отвъд тази базова информация за това, че шейхът е дълбоко огорчен и се чувства предаден, стихотворението едва ли може да бъде използвано като шифър за обективното проследяване на скандала и разрива между двамата. Стихотворението е написано така, че да предполага, че тези думи са последен пристан за един мъж, открил \"играта\" на съпругата си и още някое неназовано лице. Авторът казва, че лъжите на жената и личните й прегрешения са довели до смъртта на брака им - метафората с разхлабването на юздите на коня. (Шейх Мохамед е очарован от конете, а принцеса Хая е професионален състезател по конна езда, но метафората все пак остава двусмислена.) Шейх Мохамед предполага, че той има доказателство за вината на принцеса Хая, която, според него, опетнява собственото си името, а не неговото. Има причини да подложим на съмнение това прехвърляне на цялата морална отговорност за бягството и краха на брака им върху принцеса Хая. В края на краищата тя дори не е първата, която се е опитала да избяга от шейх Мохамед.  През февруари 2018 г. принцеса Латифа, една от дъщерите на шейх Мохамед от друга от жените му, се опита да избяга във Франция. Тя беше заловена скоро след това в яхтата на френски богаташ, докато плават в Индийския океан, и беше принудително върната в Обединените арабски емирства. Цялата сага щеше да остане в тайна, ако принцесата не беше записала видео, в което разказва за липсата на свобода, за домашното насилие, упражнявано върху нея по нареждане на баща й и т.н.     Принцеса Хая, посланик на добрата воля на Организацията на обединените нации ООН, беше човекът, върху чиито рамене беше поставена отговорността за \"замитането\" на този скандал, но всичките опити не сработиха. Миналия декември тя покани личната си приятелка Мери Робинсън - бивш президент на Република Ирландия, в Дубай, където да се срещне с принцеса Латифа и след това да потвърди пред международната общественост, че избягалата принцеса е в безопасност. След като Робинсън публикува снимки от срещата си с принцеса Латифа (изглеждаща леко зашеметена) обаче, тя беше обвинена, че участва в \"PR постановка\" на дубайското кралско семейство. Принцеса Хая също се сблъска с негативни реакции - няколко неправителствени организации изпратиха писмо до Организацията на обединените нации с оплакване срещу нея, обвинявайки я в явен конфликт на интереси. Репутация на принцеса Хая като филантроп и защитник на човешките права, градена с десетилетия, също пое сериозен удар. Изглежда тя е взела част от критиките присърце - не само тези към нея, но и от тези към нейния съпруг шейх Мохамед.  В едно от последните си публични интервюта на 5 януари тя каза, че ще престане да защитава шейх Мохамад, ако разбере, че историята на принцеса Латифа за системни злоупотреби спрямо нея е вярна. Скоро след интервюто принцеса Хая престана да се появява публично. От февруари насам тя не е активна и в социалните мрежи, а през юни дори не се появи на годишния турнир по конни състезания Royal Ascot. Шейх Мохамед присъстваше както обикновено и дори се снима с кралицата на Англия. Стихотворението му беше публикувано в последния ден от турнира. То породи множество слухове за изчезването й, свързани предимно с изневяра. Човек, близък до принцеса Латифа, който е участвал в опита й да избяга, обаче подсказва, че мотивите за заминаването на принцеса Хая трябва да се търсят другаде - в желанието да спаси децата си от влиянието на шейха, който й бил жестоко обиден. Тина Яуиайнен, която се появява в селфи на принцеса Латифа от времето й на бягство, коментира пред Foreign Policy, че вероятно Хая е \"отворила очите си\" и \"иска по-добро бъдеще за себе си и децата си\". Пристигането на принцеса Хая във Великобритания дава светлина и върху случаите на принцеса Латифа и друга дъщеря на шейх Мохамед, която още преди това опита бягство - принцеса Шамса. Шамса се опита да избяга от Дубай още през 2000 г., но скоро след това беше отвлечена от хора на шейха в Лондон и върната обратно в двореца.  Дейвид Хейг, адвокат от Лондон по правата на човека, който представлява принцеса Латифа, се опитва повече от година да представи делото си пред британски съд, с надеждата да накара Дубай да й позволи да се върне. Той твърди, че всяко публично дело срещу принцеса Хая ще помогне за каузата и на принцеса Латифа. \"Случващото се сега е идеално за нас. Принцеса Хая ще трябва да покаже, че шейх Мохамед е опасен за децата си. Очевидно не сме щастливи за ставащото с Хая, но това ще даде на Латифа добър шанс\", коментира той.     Всички доказателства, които принцеса Хая представи в своя защита - включително и 39-минутното видео на принцеса Латифа, както и още 10 минути невиждани досега кадри, може да сработят не само в нейна защита срещу иска на владетеля на Дубай, но и в подкрепа на нейната доведена дъщеря. Бягството на принцеса Хая не само дава легитимност на твърденията, че Латифа е била изтезавана и затворена, но също така създава видим контраст между публичния образ на Дубай като туристическа дестинация и привлекателно място за международния бизнес, и реалността на място с дискриминационна култура и правна система, където жената продължава да бъде третирана като собственост на мъжа. В момента ОАЕ е единствената страна в Съвета за сътрудничество в Персийския залив, която няма закони, забраняващи домашното насилие. В случаите на развод то дори не бива вземано предвид, когато се постановява попечителство.  В случаите на развод бащата автоматично запазва законното си настойничество, въпреки че на майката може да се позволи да гледа децата си, стига те да са още в предтийнейджърска възраст. Това се позволява, само ако тя не се омъжи повторно или не бъде установено, че е нарушила шериата. Като се има предвид позицията на съпруга й и публичните му обвинения в изневяра, принцеса Хая няма да има никаква надежда да задържи децата си, ако по някаква причина реши да иска развод в Дубай и делото се гледа там. Решението й да избяга в Обединеното кралство, а не в родната си страна Йордания, може би е мотивирано от търсене на съдебна система, която последователно налага върховенството на закона. Ако отиде в Йордания, правителството можеше да окаже силен натиск тя да бъде върната в Дубай. Въпреки неуспешния опит на принцеса Латифа да избяга, редица богати жени в Обединените арабски емирства, включително и няколко жени от кралския двор, вече са се свързали с различни организации с молба за помощ за бягство от страната. Тенденцията е в съответствие с нарастващия брой жени от региона, които бягат към западните държави, оспорвайки по този начин цялата култура на принизяване на жената до безволева вещ.  Изчезването на принцеса Хая - една от най-привилегированите жени в региона, омъжена за един от най-богатите и най-силни мъже в света - носи допълнителното послание, че дори жените в управляващата класа в региона тихо страдат. Сериозният международен статут на принцеса Хая, на свой ред, обяснява безпрецедентното решение на шейх Мохамед да разкрие проблемите в брака си.    ", "date": "2019.07.17", "title": "За дубайското кралско семейство приказката свърши"}
{"url": "http://www.classa.bg/%D1%81%D0%B2%D1%8F%D1%82/item/397942-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%81-400-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%B5%D1%81-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D1%81%D0%B0%D1%89-%D0%B8-%D0%BD%D0%B0%D0%BB%D0%BE%D0%B6%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%82%D1%83%D1%80%D1%86%D0%B8%D1%8F", "text": "Най-важната новина е вчерашното решение на външните министри на страните-членки на Европейския съюз да наложат санкции на Турция. Очакваха се западни санкции срещу Анкара, но предимно от САЩ, а не от ЕС   Поради факта, че Анкара не обръща внимание на заплахите на Вашингтон за възможните негативни последици за нея в случай на закупуване на руската зенитно-ракетна система с голям и среден обсег «Триумф»(C-400), първите доставки вече са факт. ( ). Първите доставки започнаха, и не закъсняха ответните мерки . И въпреки, че всички очакваха САЩ да започнат санкциите, ЕС изпревари събитията. За да не е толкова очевидно.     Ръководството на Турция заяви, че ако Съединените щати откажат да доставят F-35 на Турция (което вече се е случило де факто) и да изхвърлят Турция от програмата за развитие, то Турция е готова да закупи модерни руски изтребители като разумна алтернатива. НАТО изрази сериозна загриженост за случващото се. Скоро може да се очаква силно нервна реакция от Вашингтон. Турция няколко пъти беше заплашвана с изключване от НАТО, но ако отчетем две неща: Турция е много непостоянен и ненадежден партньор – за сега единствено виртуалната дипломация на Владимир Путин дава резултат и предсказуемост. САЩ изнервиха Турция с ултиматуми и остър тон – последната прояви характер и вече е на път да помисли за алтернатива на НАТО ( отново дипломацията на Русия тук допринесе за психологическия момент). Съвсем не е за изключване Турция да реши сама, че повече няма да участва в НАТО и да напусне северноатлантическия алианс. А подобна стъпка би повлякла след себе си много процеси… По отношение на днешните новини може да се каже: Санкциите на Брюкселсрещу Анкара са въведени след влизането на турските съдове в териториалните води на Кипър. Но те не бяха въведени заради морската инвазия. Истинската причина е съвсем друга..а поводи винаги се намират.    ", "date": "2019.07.17", "title": "Санкциите заради С-400 започнаха. ЕС изпревари САЩ и наложи санкции срещу Турция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397936-%D1%85%D1%8A%D1%80%D0%BB%D0%B8-%D1%83%D1%87%D0%B5%D1%81%D1%82%D0%B8-%D0%BF%D1%83%D0%BB%D1%81%D0%B0-%D0%BD%D0%B0-%D0%BC%D1%8A%D0%B6%D0%B5%D1%82%D0%B5", "text": "Британската актриса Елизабет Хърли е на 54-годишна възраст, но сякаш при нея не действат процесите на стареене. Определено може отново да се достигне до такъв извод след като видим новите й фотографии по време на почивка в САЩ, запечатали невероятното й тяло и визия. Елизабет Хърли публикува снимките в Инстаграм и предизвика вълнение сред феновете й. На едната от тях актрисата привлича погледите като се е отпуснала топлес в басейн в Лос Анджелис.      Неостаряващата красавица се усмихва съблазнително пред камерата, докато релаксира и се радва на слънчевите лъчи.      Потребителите в интернет изказват своето възхищение от формата на сексапилната актриса и не мога да повярват на възрастта й.      Малко след тази снимка Елизабет Хърли публикува и други свои снимки, разкриващи неувяхващата и красота.      Наскоро Лиз разказа пред списанието Harper's Bazaar за това, как тя запазва невероятната си фигура. Звездата казва:      „Не тренирам, но съм много активна. И макар че Елизабет в момента живее в Америка, където ще се снима в сериал, тя признава, че й е мъчно за родната й страна Англия и нейния дом. Превод и редакция: БЛИЦ", "date": "2019.07.17", "title": "Хърли учести пулса на мъжете"}
