{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397403-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%BE%D1%82%D0%BA%D0%B0%D0%B7%D0%B0%D0%BB%D0%B0-%D0%B4%D0%B0-%D0%B7%D0%B0%D0%BF%D0%BE%D1%80%D0%B8%D1%80%D0%B0-%D0%B8%D0%BC%D1%83%D1%89%D0%B5%D1%81%D1%82%D0%B2%D0%BE-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2", "text": "Над 20 хил. лв. е платила антикорупционната комисия за принтиране и за преводи в производството по конфискация срещу бившия банкер Цветан Василев. Това стана ясно от данните, предоставени на ”Сега” едва след като вестникът спечели дело срещу КПКОНПИ за достъп до информация, отбелязва изданието.   От отговорите на КПКОНПИ се разбира още, че на първа инстанция съдът в Швейцария е наложил обезпечителни мерки върху имущество на Василев там, но втората инстанция е отменила това решение. Разноските по съдебното производство в Швейцария са 12 800 франка, което е 22 510 лв., изчисляват от комисията. От отговорите им става ясно, че няма други държави, където са водили дела за блокиране на имущество на Василев.     През 2015 г. бяха наложени запори и възбрани върху имущество на банкера и семейството му - дружествени дялове в 11 фирми; акции в други 7, пари по 20 банкови сметки, 4 коли, 288 картини, 16 имота в София, 5 имота в Банско, два в Созопол и по един във Варна и Царево. От комисията тогава се похвалиха, че за първи път е наложен и запор на имот в Швейцария, както и на четири сметки в швейцарски банки. След това обаче скриха, че втората инстанция в Швейцария е отменила запорите. \"Сега\" потърси информацията за разходите по делото, след като при внасянето на иска за конфискация в съда шефът на комисията Плавен Георгиев обяви, че искът е придружен от 28 000 страници с доказателства и всички материали по него тежат близо 6 т. \"Наехме специален транспорт, печатница, а в пренасянето участваха служителите на съдебната охрана, дори пробиването на дупките в хартията беше тежък процес\", обясни той. Първоначално Георгиев отказа информацията с абсурдните мотиви, че това е служебна и търговска тайна. Две съдебни инстанции обаче разбиха аргументите му на пух и прах. Решението за предоставяне на данните е с дата 19 юни, но бе получено по имейл на 24 юни едва след публикацията, че комисията не изпълнява съдебното решение. Само принтирането на документите е струвало на данъкоплатците 13 500 лв., сочи разбивката. За преводите от гръцки, английски, френски и руски са платени 6516 лв. Разходите за пратки до Швейцария и Гърция са 2241 лв. Процесът за конфискация срещу Василев, съпругата му, дъщеря му и 24 свързани с него фирми, част от тях офшорни, беше образуван в Софийския градски съд през март 2016 г. Искът срещу тях е за 2.2 млрд. лв. 2 години делото не можеше да тръгне, защото по него се разменяха книжа. След това в началото на 2018 г. съдът го спря, за да поиска тълкуване по казуса от Съда на ЕС в Люксембург. Отговор все още няма и делото стои на трупчета.", "date": "2019.07.01", "title": "Швейцария отказала да запорира имущество на Цветан Василев"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/397396-%D0%B8-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0,-%D0%B8-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B8%D0%BC%D0%B0%D1%82-%D0%B5%D0%B4%D0%B8%D0%BD-%D0%BF%D1%80%D0%B8%D0%BD%D1%86%D0%B8%D0%BF-%E2%80%9E%D0%BD%D0%B0%D1%88-%D1%87%D0%BE%D0%B2%D0%B5%D0%BA%E2%80%9D", "text": "ДОКАТО УЧИМ ЩО Е КОМУНИЗЪМ, ЗАБРАВИХМЕ КАКВО Е ДЕМОКРАЦИЯ Тази седмица избухна продължаващият вече 30 години спор за това какво трябва да учат децата в училище за режима между 1944 и 1989 година. Със сигурност в момента ме гледат хора, които изпитват носталгия към този период. Заради безплатното здравеопазване, безплатното образование, системата, която създаваше работни места на всички. На някои демокрацията отне всичко това. Как стои въпроса от моя гледна точка. Моята майка, например, която е машинен инженер с две висши образования, работеше по специалността си в един от онези огромни заводи, изградени по време на режима. Започнаха да се появяват удивително модифицирани поговорки като „Моето си е мое, държавното е общо”. Което много хора дешифрираха като покана да си присвоят част от държавното. Та нали всеки един от нас беше клетка на обществото. „Има равни, но някои са по-равни” пък бързо-бързо се превърна в житейска философия за всевъзможни партийни секретари и номенклатурни лентяи, които катериха стълбичката не със способности, а с връзки и сакралното „наш човек”. И тогава избухна демокрацията. Контролирано, с лозунги „Времето е наше”, докато парите оставаха техни. Моята майка беше съкратена от работа и започна да работи не по специалността си. Предприятието, в което работеше, беше закрито. Още никой не знаеше, че държавата е във фактически фалит, че огромните предприятия са пробити, защото бълват продукция, която никой не иска да купи. Че имат задължения, които не могат да бъдат изплатени по старата система на плановата икономика. Така промишлеността, с която комунистическата партия толкова много се гордееше, набързо беше разграбена от новоизлюпени бизнесмени. Как се появиха те? Ами отново по формулата „наш човек” – част от тях с дискретно подаващи се от джоба партийни книжки, други с офицерски звания. Малко по малко уродливото лице на режима ставаше ясно на всички. Прикривани десетилетия тайни за концлагерите в Куциян, Белене и край Ловеч, кръстен от някой сатрап с тънко черно чувство за хумор „Слънчев бряг”, показаха как се е крепяла властта. Как в „дните на гнева”, както ги наричат някои, след 9 септември 1944 са избити хиляди без съд и присъда. Лъсна заблудата, покрай мълчанието на агнетата от ЦК, свързана с ядрената авария в Чернобил. И как никой не е предупредил хората за онзи радиоактивен дъжд на първомайската манифестация през 1986 г. Оттогава мина много време. Но носталгията по режима си остава. Без да си даваме ясна сметка, че безплатното здравеопазване и безплатното образование е било платено. Пак от нас. Защото за всичките тези години ние, вие, с данъците си сте изграждали тази държава, която след това единици присвоиха за себе си. На онзи принцип – моето е мое, твоето е общо. 30 години по-късно няма виновни, а част от крупните приватизатори се намират във всички партии, включително и в БСП. Независимо, че някои се оплакват, че демокрацията им била отнела нещо си. Отнела им е чувството да изпитват срам, това им е отнела. Най-странното е обаче, че носталгиците казват – колко хубаво беше преди 89, когато ходихме често на море. Мислят си го, докато чакат на огромни опашки на гръцката граница, за да отидат на плаж на Бяло море. Децата на всички, които заклеймяват демокрацията, избраха да учат не на изток, а на запад. Могат да пътуват в цяла Европа свободно и да работят на Запад. Демокрацията обаче си дойде тук по български. И при нея си има принципа „наш човек”. Ако си твърде добър в професията си, това не винаги означава, че ще работиш високоплатена работа. Защото винаги има по някой по-равен измежду равните. А уж най-голямото достойнство на новата система е това, че не всички са равни. И повече трябва да получава този, който знае повече, който работи повече, който има по-големи способности. Така ли е днес? 30 години след промените спорим какво ще учим за комунизма. Въпросът е какво ще учим и за демокрацията. И дали докато учим децата си що е комунизъм, сами забравихме урока що е демокрация. И да си зададем въпроса защо преписвачите, двойкаджиите и лентяите винаги преуспяват тук. Докато нашите деца-отлични реуспяват навън, в чужбина. И ако не си отговорим на този въпрос, скоро няма да има нужда да пишем и учебници. Защото тук ще останат само неграмотните.  Любо Огнянов", "date": "2019.07.01", "title": "И комунизма, и демокрацията имат един принцип: „Наш човек”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397397-%D1%81%D1%80%D0%B5%D0%B4%D0%BD%D0%B8%D1%8F%D1%82-%D0%BE%D1%81%D0%B8%D0%B3%D1%83%D1%80%D0%B8%D1%82%D0%B5%D0%BB%D0%B5%D0%BD-%D0%B4%D0%BE%D1%85%D0%BE%D0%B4-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D1%80%D0%B0%D0%B7%D0%BB%D0%B8%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%81%D1%82%D0%B0%D1%80%D0%B8-%D0%B8-%D0%BD%D0%BE%D0%B2%D0%B8-%D0%BF%D0%B5%D0%BD%D1%81%D0%B8%D0%B8", "text": "  Или трябва да се увеличат данъците, или трябва да се вземат заеми, друг начин за попълване на необходимия ресурс за пенсионното осигуряване не е измислен, категоричен е той „България трябва да провежда догонваща политика. По отношение на пенсионната система нещата в България са установени по начин, който зависи от осигурителния принос. Когато стигнем доходите на другите европейци, тогава можем да очакваме техните пенсии. Или трябва да се увеличат данъците, или трябва да се вземат заеми, друг начин за попълване на необходимия ресурс за пенсионното осигуряване не е измислен“. Това каза пред БНР д-р Хасан Адемов, председател на социалната комисия в парламента, в деня, в който пенсиите се увеличават с 5,7%. Адемов поясни, че устойчивостта на пенсионната система зависи от регулярни приходи в приходната част, за да може да се разчита и на разходите, които очакват всички български пенсионери и тези, които работят в момента.  „Въпросът е дали социалната система в лицето на общественото осигуряване може да реши всички проблеми на хората в неравностойно положение, хората с нисък размер на пенсиите. Дали пенсионната система е тази, която е призвана да решава всички тези проблеми. В държавата има и друга система, която се нарича социално подпомагане. Пенсионната система е математически модел, базиран на приходи и разходи“, каза още Адемов в предаването „Преди всички“.  „Проблемът е в това, че във формулата за изчисляване на размера на пенсията има един много важен показател, който се нарича „среден осигурителен доход“ за страната през последните 12 месеца. Всяка година всеки месец този среден осигурителен доход расте и оттук идва разликата в размера на пенсиите на тези, които се пенсионират сега, и тези, които са се пенсионирали преди 10 години. За да може да бъде преодоляна тази разлика, съществува инструментът „преизчисляване“.      ", "date": "2019.07.01", "title": "Средният осигурителен доход е виновен за разликата между стари и нови пенсии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397398-%D1%81%D1%82%D0%B0%D0%BD%D0%B0-%D1%8F%D1%81%D0%BD%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%B4%D0%B0-%D1%81%D0%B5-%D1%82%D1%80%D0%B5%D1%81%D0%B5-%D0%BF%D1%83%D0%B1%D0%BB%D0%B8%D1%87%D0%BD%D0%BE", "text": "Миналата седмица на срещата на G20 в Осака, Япония, тя каза, че не знае каква е причината, но сега нещата ще си дойдат на мястото. Вчера ФР Германия постави нов абсолютен рекорд по производство на електроенергия от СЛЪНЦЕ, в рамките на един месец. Така северната страна за първи път в своята история произведе над 7 Тера-Ват-часа = 7 000 Гига-Ват-часа = 7 000 000 Мега-Ват-часа = 7 000 000 000 кило-Ват-часа електроенергия за 30 денонощия от слънцето.  : Нарочно поставих месечното производство на ток от слънце заедно с месечното му производство от ВЯТЪР. Така се вижда, че през МАРТ 2019-та ФР Германия подобри абсолютния си рекорд по производство на електроенергия от ВЯТЪР. Тогава своевременно ви показах това събитие:     За да си представите, какво представлява новия рекорд от вчера ще ви заостря вниманието на факта, че 7 ТВт.ч е повече от ДВА ПЪТИ средното месечно потребление на електроенергия в България. А за финал ще ви припомня и предишния слънчев рекорд на Германия, от юли 2018-та г.:     Всеки път, по време на церемонии при публични срещи канцлер Меркел се сеща за някой предстоящ рекорд по производство на електроенергия от ВЕИ-та и неконтролируемо за почва да се тресе от екстаз. Всичко е толкова просто! Поради същата причина, но с обратен знак нашия премиер обикновено заспива на подобни мероприятия. Този рекорд надскочи, в Германия от вятър, за март 2019-та, годишната продукция на АЕЦ “Козлодуй”, в червеното каре на снимката.     ", "date": "2019.07.01", "title": "Стана ясна причината Ангела Меркел да се тресе публично"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397399-%D0%B3%D0%BB%D0%B0%D1%81%D1%8F%D1%82-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82", "text": "По непотвърдена информация Кристалина Георгиева ще оглави Европейския съвет, а Франс Тимерманс ще бъде избран за председател на ЕК. Дипломати твърдят, че споразумение за хората, които ще заемат тези постове, вече е постигнато на срещата на върха в Брюксел, съобщава NOVA. Белгийският премиер Шарл Мишел ще оглави външната политика на ЕС. Той наследява на поста Федерика Могерини. Манфред Вебер, който беше кандидатът на ЕНП за шеф на ЕК, става председател на Европейския парламент. Информацията беше разпространена от Агенция Ройтерс, която се позовава на два свои източника, близки до преговорите. Срещата на лидерите от ЕС започна в неделя и продължава до момента.", "date": "2019.07.01", "title": "Гласят Кристалина Георгиева за председател на Европейския съвет?"}
{"url": "http://www.classa.bg/%D1%81%D0%B2%D1%8F%D1%82/item/397400-%D1%80%D0%B5%D1%86%D0%B5%D0%BF%D1%82%D0%B0%D1%82%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81-%D0%B6%D0%B5%D0%BD%D1%88%D0%B5%D0%BD-%D1%81%D1%80%D0%B5%D1%89%D1%83-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8-%D0%B2%D0%B8%D1%80%D1%83%D1%81%D0%B8", "text": "Дълги години Северна Корея тръбеше, че в страната няма СПИН. Но това се оказа пълна лъжа. Режимът в Пхенян предпочита да пази всичко в тайна и да разчита на чудодейни средства, които лекували всичко.         По време на последния Световен ден за борба със СПИН, проведен миналата година в Пхенян, представители на правителствата и сътрудници на Световната здравна организация (СЗО) все още ликуваха, че поне Северна Корея не е засегната от бедствието.  Излизаше, че в пълната изолация на страната има и нещо положително. Но и това севернокорейско твърдение се оказа лъжа: учени от севернокорейски произход  и американци се усъмняват в данните на здравното министерство в Пхенян и решават сами да направят проверка. Резултатът: установени били 8400 случая на хора, заразени с вируса на СПИН. Първите случаи били още от 1999-та, а в последните години броят на болните нараснал рязко. Необичайното сътрудничество между САЩ и Северна Корея Както пише списание \"Science\", необичайното сътрудничество с учените със севернокорейски произход, живеещи в САЩ, започнало още през 2013-а година. \"Нашите севернокорейски колеги се обърнаха към нас\", разказва Тайхун Ким, един от съоснователите на дружеството \"DoDaum\" в Ню Йорк, което организира здравни и образователни проекти в Северна Корея. \"Те изразиха своите опасения от разпространението на СПИН в селските райони на страната и ни попитаха дали можем да помогнем.\" И тъй като говорехме един и същи език, между нас се установиха отношения на доверие, споделя Ким. \"Започнахме да обикаляме най-отдалечените краища на страната, за да се срещнем с пациенти и да разберем проблемите.\" Но тези сведения, споделени от съоснователя на \"DoDaum\" няма как да се проверят - както по много други въпроси, свързани със Северна Корея, така и по този, няма как да се получи достоверна информация от изолираната държава.     От 2005 до 2015 севернокорейският Център за борба с епидемиите регистрира постоянен ръст на инфекциите. През 2018-а Националната комисия за борба със  на Северна Корея възлага извършването на национално проучване,  което доказва големия ръст на заболяванията - най-вече сред донорите на кръв и наркоманите.   Сходствата с Китай Всичко това напомня на един скандал в Китай през 1990-те години, когато над 37 000 донори на кръвна плазма - най-вече от селата - биват заразени с вируса ХИВ, посочват от \"DoDaum\". И в Китай наличието на заболяването дълго време беше отричано. А най-вероятната причина за разпространението му е многократното използване на замърсени спринцовки при взимането на кръв. От което някои търгаши очевидно са извлекли големи печалби. Подобни случаи навярно има и в Северна Корея, където няма надежден механизъм, който да гарантира качеството и сигурността на медицинските услуги. Те са \"по-скоро въпрос на случайност\", както казва д-р Ким Мун Сонг, директор на отдела \"Външни връзки\" в севернокорейското Министерство на здравеопазването. Според експертите на \"DoDaum\", честотата на заболяването в Северна Корея възлиза на 0,069%, което е изключително нисък показател в сравнителен план - при положение, че в някои африкански държави той е двуцифрено число. Първоначално севернокорейските власти молят американското дружество \"DoDaum\" да запази в тайна информацията за нарастващия брой зарази с вируса ХИВ. Но Ким Мунг Сонг, с когото основно се поддържат контактите в Пхенян, решава, че с оглед на драматичната ситуация не бива повече да мълчи. \"Възможно е съобщението за съществуването на тези пациенти да предизвика точно противоположната реакция на правителството, тъй като то изпитва голям страх от инфекциозните заболявания\", казва Ким Мун Сонг пред списание \"Science\". \"Но ако проблемът се премълчава и игнорира, това няма да реши проблемите на болните.\" Чудодейното средство на Ким През 2015-а режимът обяви, че разполага с чудодейна ваксина срещу смъртоносни вирусни заболявания като МЕRS (Близкоизточния респираторен синдром, известен и под името „камилски грип“), ебола и СПИН.  \"Изключително ефективната\" субстанция, наречена Кумданг-2, според държавната информационна агенция,  била в състояние да лекува още туберкулоза и рак, да помага срещу сутрешното гадене при бременните, както и срещу \"увреждания на организма, причинени от прекомерното ползване на компютри\". Чудодейното средство се състояло от екстракт на женшен и редки почви. От \"DoDaum\" смятат, че   е изправена пред огромен проблем, с който не би могла да се справи. По данни на Ким Мунг Сонг, в цялата страна имало само три лаборатории, в които могат да се извършват модерни анализи на тестовете за наличие на ХИВ. От \"DoDaum\" твърдят, че в момента се грижат за терапията на около 3000 севернокорейски пациенти. Но затегнатите  международни санкции срещу Северна Корея правят почти невъзможно вкарването на необходимите медикаменти в страната.   Туберкулозата, недохранването и санкциите изострят проблема     Към всичко това се добавя високата степен на заболеваемост от туберкулоза, включително мултирезистентна, в Северна Корея. При заболелите от туберкулоза хора вирусът на СПИН се развива много по-бързо, а постоянното  недохранване допринася за още по-голямо разпространение на болестите. Авторите призовават международната общност да окаже по-голяма подкрепа на Северна Корея в борбата срещу СПИН и предупреждават, че Северна Корея може да прибегне до драстични мерки срещу заразените  - например за ги хвърли в затвора или изгони от страната.  ", "date": "2019.07.01", "title": "Рецептата на Северна Корея: с женшен срещу смъртоносни вируси"}
{"url": "http://www.classa.bg/%D1%81%D0%B2%D1%8F%D1%82/item/397401-%D0%BF%D0%BB%D0%B0%D0%B2%D0%B0%D1%89%D0%B8%D1%8F%D1%82-%D1%87%D0%B5%D1%80%D0%BD%D0%BE%D0%B1%D0%B8%D0%BB-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B7%D0%B0%D0%B4-%D1%80%D1%83%D1%81%D0%BA%D0%B0%D1%82%D0%B0-%D0%B0%D1%80%D0%BA%D1%82%D0%B8%D1%87%D0%B5%D1%81%D0%BA%D0%B0-%D0%B0%D0%B5%D1%86", "text": "Руската плаваща атомна електроцентрала \"Академик Ломоносов\" скоро ще бъде транспортирана през маршрута по Северния ледовит океан до крайната й дестинация в Далечния Изток - след почти две десетилетия на строителство. Тя е част от руските амбиции да се осигури електричество на богатия с минерали регион на Чукотка. 144-метровата платформа, боядисана в цветовете на руското знаме, ще плава до малкото арктическо пристанище Певек, отдалечено на около 6500 км от Москва. Централата ще осигурява електричество на селища и компании, извличащи въглеводороди и скъпоценни камъни в региона. По-мащабната стратегия на \"Академик Ломоносов\" е да подпомага амбициозните планове за арктическа експанзия на руския президент Владимир Путин, които предизвикват геополитически опасения в САЩ.     Плаващата АЕЦ ще е най-северната действаща атомна електроцентрала в света, от ключово значение за плановете за икономическо развитие на региона. Около 2 милиона руснаци живеят по арктическото крайбрежие в села и градове, подобни на Певек. Много от тези селища са достъпни само чрез самолети или кораби, ако времето го позволява. Те обаче носят почти 20% от БВП на страната и са ключови за плановете на Русия да използва скритите арктически запаси от петрол и газ, докато сибирските резерви намаляват. На теория, плаващите атомни централи могат да спомагат за снабдяването с енергия на отдалечени региони без дългосрочни ангажименти - и без да изискват големи инвестиции в най-необитаваните територии на страната. Но концепцията за ядрен реактор, разположен в Северния ледовит океан, предизвиква критики от еколозите. Платформата \"Ломоносов\" беше наречена \"Чернобил на лед\" или \"плаващ Чернобил\" от Greenpeace още преди сериалът за трагедията от 1986 г. да поднови интереса на обществеността към темата. Държавната руска компания Росатом, която отговаря за руските ядрени проекти, твърди, че подобни критики са неоснователни. \"Няма никакви причини да се сравняват тези два проекта. Това са необосновани твърдения, дори и начинът, по който реакторите функционират, е различен,\" коментира Владимир Ириминку, главен инженер по защита на околната среда на \"Ломоносов\". \"Естествено, че това, което се случи в Чернобил, не бива да се случва отново... И тъй като той ще е разположен в арктически води, той ще се охлажда постоянно. Там няма недостиг на студена вода.\" Самата идея не е нова - американската армия е използвала малък ядрен реактор, инсталиран върху кораб в Панамския канал, в продължение на десетилетие през 60-те години. За граждански цели, американската енергийна компания PSE&G е поискала разполагането на плаваща електроцентрала край бреговата линия на Ню Джърси, но проектът е бил спрян през 70-те години заради обществена съпротива и опасения за околната среда. Руската гражданска ядрена индустрия също е изправена пред обществени критики след аварията в Чернобил, която оформи опасенията от \"мирния атом\" в следващите десетилетия. Строителството на десетки атомни централи беше спряно, като засегна не само огромни проекти с мащабите на Чернобил, но и забави пускането в експлоатация на реактори с ниска мощност като този, който ще се употребява в плаващата АЕЦ. Централата в Чернобил е произвеждала до 4000 мегавата електричество. \"Ломоносов\" за сравнение има два реактора, всеки от които произвежда по 35 мегавата. \"Тези реактори първоначално е трябвало да бъдат използвани в рамките на градове, но за съжаление инцидентът в Чернобил е провалил тази идея,\" казва Ириминку. \"Нашите граждани, особено ако не са технически грамотни, реално не разбират атомната енергетика и факта, че тези електрически централи са изградени по различен начин, така че е почти невъзможно това да им бъде обяснено.\" Вместо обаче да призовават призрака на Чернобил, някои ядрени анализатори правят аналогии с инцидента от 2011 г. във Фукушима.  Спомените за залетите от вода реактори в Япония все още са свежи в паметта на хората. Основните предимства на руската електроцентрала са мобилността и възможността за работа в отдалечени региони. Те обаче усложняват някои критични процедури по обезопасяването й - от рутинното премахване на използваното ядрено гориво до спасителни операции, в случай че платформата е засегната от силно вълнение или цунами. Инженерите на проекта казват, че са си направили необходимите изводи от случилото се във Фукушима. \"Тази платформа не може да бъде откъсната от котвата й дори при цунами от 9 степен. Ако все пак попадне на сушата, има резервна система, която да поддържа охлаждането на реактора в продължение на 24 часа, без подаване на електричество,\" казва Дмитрий Алексеенко, зам.-директор на централата \"Ломоносов\". Експерти от организацията Bellona, която следи ядрени проекти и екологичния ефект от тях, казват, че 24 часа може и да не се окажат достатъчни, за да предотвратят ядрена авария, ако цунами запрати платформата сред градове, при наличие на два активни ядрени реактора на борда. Остава и въпросът за цената. Някои руски представители оспорват цената на плаващия реакторен комплекс, която се изчислява в момента на $450 млн., като казват, че той трябва да влезе в серийно производство, за да бъде икономически жизнеспособен. Росатом работят за привличането на клиенти от Азия, Африка и Южна Америка, които да могат да купят следващите версии на \"Академик Ломоносов\", но до момента не са оповестени никакви сключени сделки. Последният руски ядрен проект със сравними мащаби беше завършен през 2007, когато ядреният ледоразбивач \"50 години от победата\" най-накрая отплава, след като беше седял в сух док от 1989 г. Сега, след повече от 20 години спорове, промени на подизпълнителите и икономически кризи, руските инженери най-после могат да се гордеят, че пускат на вода единствената в света ядрена плаваща платформа.  ", "date": "2019.07.01", "title": "\"Плаващият Чернобил\": Историята зад руската арктическа АЕЦ"}
{"url": "http://www.classa.bg/%D1%81%D0%B2%D1%8F%D1%82/item/397402-%D0%BD%D0%BE%D0%B2%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BA%D0%B0%D0%BA%D0%B2%D0%BE-%D0%BC%D0%BE%D0%B6%D0%B5-%D1%80%D1%83%D1%81%D0%BA%D0%B0%D1%82%D0%B0-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B0%D0%BA%D0%B5%D1%82%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-s-400", "text": "Въпреки заплахите от САЩ в най-скоро време Турция ще получи модерната руска противоракетна система S-400. Защо това руско оръжие е толкова специално?          която ще се сдобие с модерната руска противоракетна система S-400. И то съвсем скоро - вероятно още през юли. Изглежда, че не е имало голяма полза от призивите на американското правителство за отмяна на сделката с Русия, чиято стойност възлиза на 2,5 милиарда долара. Във Вашингтон се опасяват, че чрез своите оръжейни системи Москва би могла да шпионира НАТО. Затова американците заплашват, че няма да доставят на Турция обещаните американски изтребители F-35.      S-400 е зенитно-ракетен комплекс с голям и среден обсег на действие. Това е най-мощният модел от поредицата противоракетни системи, разработени след Втората световна война в СССР и модернизирани по-късно в Русия. Числото 400 символизира максималния обхват в километри. Според Министерството на отбраната в Москва, S-400 трябва да бъде гръбнакът на руската противовъздушна отбрана. Системата е пусната в експлоатация през 2007 година. Оттогава все повече военни части биват оборудвани с нея - включително на анексирания полуостров Крим, както и на руския ексклав на Балтийско море Калининград. Предимствата на S-400  включва мобилен радар, команден център и ракетоносец, превозващ 4 ракети. Производител е държавният оръжеен концерн \"Алмаз-Антей\", който попада в списъка със санкции, наложени от ЕС и САЩ заради действията на Русия срещу Украйна. S-400 е способна да унищожава разузнавателни самолети, самолети със стратегическо и тактическо предназначение (в това число и \"невидими\" самолети, разработени по технологията \"Стелт\"), оперативно-тактически балистични ракети, балистични ракети със среден радиус, свръхзвукови цели, както и безпилотни самолети на височини до 27 километра. Руските медии твърдят, че руската противоракетна система е по-добра от тази на САЩ или Франция. \"Докато Западът произвежда по-добри самолети, руснаците винаги са били лидери в ракетната технология\", потвърждава Ричард Конъли от университета в Бирмингам, Великобритания. Според него важно предимство е и цената: \"S-400 е два пъти по-евтина от американската система \"Patriot\"\", казва Конъли. Зад покупката на тази противоракетна система обаче биха могли да се крият и политически причини. Самият факт, че S-400 е специално проектирана за действие срещу американски оръжия, би могъл да бъде привлекателен за Турция, смята британският експерт. Според московския военен експерт Александер Голц, закупуването на S-400 е чисто политическо решение. \"Турция няма врагове, от които да трябва да се защитава със S-400. Това е сигнал, оправен към САЩ и другите, че Анкара упражнява независима отбранителна политика\", казва Голц. Турция ще бъде втората страна след Китай, снабдена със отбранителни системи от вида S-400. И Индия вече е подписала договор за 5,5 милиарда долара и очаква своята доставка. Някои страни от Персийския залив също проявяват интерес.  И все пак: S-400 има и своите недостатъци, казват експерти. \"Системата никога не е била тествана в истинска военна ситуация\", изтъква Сиймон Веземан от Стокхолмския международен институт за изследване на мира SIPRI. \"Единствената противовъздушна система, изпробвана в битка, беше американската \"Patriot\" по време на войната в Персийския залив през 1991 година.\" Русия вече е разположила отбранителната си система в Сирия, за да защитава тамошните си бази. \"S-400 можеше да демонстрира способностите си при американския удар над Сирия с крилатите ракети \"Tomahawk\" през 2018 година, но руското ръководство беше достатъчно разумно да не я използва\", обяснява Александер Голц. Една от особеностите на S-400 е, че тя може да се използва самостоятелно. Именно това позволява на Турция да използва руското оръжие извън мрежата на НАТО. Остава въпросът как Турция ще защити своята S-400 от въздушни нападения. В Русия това се случва с помощта на модерна система за противовъздушна отбрана на къси разстояния. Дали Турция ще закупи и тази система от Русия? Засега не е ясно. Знае се обаче, че Москва е изразила желание да продава и други оръжия на Анкара. Идва ред и на S-500 Турция от своя страна се надява на технологичен обмен. Някои части за S-400 трябва да се произвеждат в Турция. \"Но това е по-скоро символично участие - няколко винта, не повече\", казва Александер Голц. Според непотвърдени съобщения в руските медии, Москва е отказала да даде достъп на Турция до електронни настройки, като например софтуера, програмиран да разграничава \"приятел\" от \"враг\". Докато Русия оборудва собствената си армия със S-400, тя вече работи усилено върху следващия модел противоракетна система. Той трябва да се нарича S-500 \"Prometheus\" и се очаква да влезе в експлоатация през 2020 година. Новата система трябва да бъде с още по-голям обсег на действие и да е способна да унищожава дори ниско летящи сателити.    ", "date": "2019.07.01", "title": "Новото оръжие на Турция: какво може руската противоракетна система S-400?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397394-%D0%BF%D0%BE%D0%BB%D0%BA-%D0%B4%D0%B8%D0%BC%D0%B8%D1%82%D1%8A%D1%80-%D1%81%D1%82%D0%BE%D1%8F%D0%BD%D0%BE%D0%B2-%D0%B3-%D0%BD-%D1%81%D1%8A%D0%B1%D0%B5%D0%B2-%D0%B3%D0%BE%D0%B2%D0%BE%D1%80%D0%B8-%D0%BB%D1%8A%D0%B6%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%84-16-%D1%81-%D0%B4%D0%B4%D1%81-%D0%B5-3-45-%D0%BC%D0%BB%D1%80%D0%B4-%D0%BB%D0%B2", "text": "\"Събев сам признава, че пакетът ще е ограничен, а основният въпрос е колко „малко ще е по-ограничен“. Отговорът е ясен – толкова, че да се влезе в политически поставената рамка от до 2.2 млрд. лв.\", написа във Фейсбук главният секретар на президента и бивш началник щаб на ВВС Димитър Стоянов. Димитър Стоянов, началник на кабинета на президента Радев, Фейсбук: Няма как да се подмине поредната изява на един известен „авиационен експерт“ сред политическия елит. Г-н Събев, явно още не може да преглътне незавидното си представяне на президентските избори през 2016г. и категорчната победа на ген. Радев и продължава да избива комплексите си и да говори чистосърдечни лъжи. В интервюто си пред Мая Георгиева, публикувано в любимия за всички българи сайт Faktor.bg, за пореден път манипулира обществеността, както впрочем го е правил и в интервюто си за в. Стандарт през 2017, по време на многоброините си телевизионни изяви по разни кабеларкии т.н. Фактите: - Според експерта Събев, САЩ са обявили публично офертта си „от 1.673 млрд. щатски долара, съответстващи на малко над 2.9 млрд. лв. е общата пакетна цена“. Факт, че цената е около 2.88 млрд. лв. (курс $/лв – 1/1.72), както и факт, че цената с ДДС е 3.45 млрд. лв. - Според г-н Събев „Това е одобрение на максималната рамка на програмата за България от Конгреса на САЩ, която дава възможност за допълнително разширяване на договорената програма, без да се изисква повторно одобрение от американския Конгрес.“ Тук е основната манипулация. Това не е максималната цена или рамка както е казал „експертът“ Събев, а това е цената на исканото от България като техника, въоръжение, логистика и др. услуги т.е. това е поискано с т. нар. LOR (Letter of request). Иначе казано – поисканото от България ще струва толкова и е гласувано от Конгреса на САЩ. Не допускам, че г-н Събев не знае тези подробности, все пак е първият представител на България в НАТО (законно или не, това е друг въпрос), заемал е ключови длъжности в ГЩ .... - Събев: „ние можем да вземем малко по-ограничен пакет от това, което е предложено, и да се надгради в следващите години до 1.673 млрд. щатски долара.“ Да разбирам ли, от казаното от Събев, че няма да има само един договор, а няколко и че ще се плаща още над споделената от министър-председателя цена от 2.2 млрд. лв. Колко г-н Събев до 3,45 млрд. лв. Събев сам признава, че пакетът ще е ограничен, а основният въпрос е колко „малко ще е по-ограничен“. Отговорът е ясен – толкова, че да се влезе в политически поставената рамка от до 2.2 млрд. лв. - Събев: „Но същевременно основателен е въпросът - когато той беше командир на ВВС и се подготвяше този проект, дали правилно е ориентирал правителството по отношение на евентуалната цена на един такъв проект. Защото това, което парламентът одобри първоначално - от 1.8 млрд. лв. и то с ДДС, очевидно се оказаха крайно недостатъчни. Още тогава е трябвало да бъде посочено, че е необходим по-голям финансов ресурс, ако искаме наистина да постигнем и получим един многофункционален пакет заедно със самия самолет, за да бъдат постигнати тези способности на българските ВВС, които са планирани.“ Поредната лъжа и доказателство за компетентността на г-н Събев. Ген Радев, като командващ ВВС е подписал Проект за инвестиционен разход през 2016г. на стойност 1,5 млрд. лв. Проектът е за доставка на 8 (9) F-16MLU, втора ръка, Eurofighter - втора ръка или 8 бр. нови JAS-39 Gripen. В проекта е записано, че финасирането не достига за закупуване на нови Ц, F-18 и т.н. Просто трябва да се чете преди да се говори, не може г-н Събев да разчита единствено и само на собствената си експертиза. Иначе въпросът има резон, но адресатът е неточен. Защо в Проектът за инвестиционен разход от 2018, приет с голяма охота и от правителство, и от комисия по отбрана, и от самото Народно събрание, е записано, че нови 8 бр. F-16 bl. 70 се включват във финансовата рамка от 1.8 млрд. лв. с ДДС, а само след 6 месеца се иска отпадане на ограничението по финансова рамка? Някой някъде, някога е излъгал и това няма нищо общо с президентската институция. - Събев: Освен това президентът спомена и за един скрит разход от 1 млрд. лева, необходим за пълния пакет въоръжение, без да поясни за какво точно става въпрос. Би трябва да бъде по-конкретен, когато дава такива цифри. Защото в общественото пространство остава впечатлението, че едва ли не с тези разходи, които Радев споменава - близо 3.45 млрд. лв. с този още 1 млрд. лв. цялата програма ще излезе над 4.5 млрд. лева. А това не е така. Пак не е разбрал г-н Събев – 2,2 млрд. лв при договор за доставка на 8 бр. F-16 bl.70, плюс още 1 млрд. лв г-н Събев е приблизително 3,2 млрд. лв. А, че има скрити и други разходи е факт: инфраструктура, самолето обслужваща техника, допълнително личен състав и т.н. - Събев: Според президента, от писмото на американската страна, в което е представен проекта на договор, на цена 2.2 млрд. лв. ще придобием пакет, който е значително орязан. Това засега е само негово мнение. Аз нямам информация, само хората от преговорния екит от Министерство на отбраната могат да кажат какво точно съдържа този пакет и дали действително е силно орязан. Г-н Събев, като нямате информация защо коментиирате и се опитвате да вкарате обществото в заблуда? Това, което казва президентът Радев е самата истина, а информацията е получена с любезното съдействие на Министерството на отбраната. Какво е в Словакия, г-н Събев въобще не ни интересува. И там са постъпили като нас. Няма как да намалиш цена на пакет с 30%, освен ако не орежеш пакета си. Това е! Е, за някои умни и красиви може и да може! Размахването на докладите от Словакия от четата на Събев, незнайно къде подготвени, доказва само едно: липсата на доверие в българската експертиза. Заместник-министърът на отбраната, вместо да заповядва публикуването им във вестник \"Армия\", по-добре беше да публикувал протокола от работата на водената от него политик-военна група. - Събев: Освен това президентът Радев подчертава, че пакетът няма никакви управляеми средства за оръжия от клас \"въздух-земя\", тоест за изпълнение на удари по наземни цели. Но в пакета, който предлага американската страна, има три типа управляеми авиационни бомби, които са с висока точност и освен това някои от тях могат да се пускат и от значително голяма дистанция от целта.   Г-н Събев казва, че не познава предложения от американската страна пакет, а тук казва, че са предложени три типа управляеми средства за оръжия от клас \"въздух-земя\". Няма достъп до документите, но знае. И със значителна дистанция да се пускат. Просто експерт. Да, ако за Събев дистанцията означава височината на която се пускат свободнопадащите бомби. Лъжа! Истината бе казана от президента Радев. Не случайно бе казано от него, че така F-16 по способности ще отстъпва на постъпилия на въоръжение във ВВС преди повече от 30 год. уникален Су-25. Въпреки, че не е информиран, Събев коментира ли коментира, прави оценки и дава насоки и препоръки. - Събев: Белгия не купува „Рефал“. Това няма смисъл от коментар. Лапсус е! - Събев: Очевидно е, че у президента има носталгия по проекта, по който той работи и беше класиран на първо място за покупка, а именно шведският \"Грипен\". Лъжа поредна! Президентът Радев не е споменал \"Грипен\", а това което каза е, че F-16 bl.70 е чудесен самолет и трябва да се използват всички аспекти на многофункционалността му, а не да се окастри пакета. Естествено Събев не пропуска да посъветва президента Радев: Добре е освен това да се знае, че тази модификация - Ф-16 блок 70, е значително по-добър от \"Грипен-С\". Експертът си е експерт!", "date": "2019.07.01", "title": "Полк. Димитър Стоянов: Г-н Събев говори лъжи! Цената на Ф-16 с ДДС е 3.45 млрд. лв"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397395-%D1%81%D0%BF%D0%B0%D0%B4%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%80%D0%BE%D1%83%D0%BC%D0%B8%D0%BD%D0%B3%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BE%D1%82-%D0%B4%D0%BD%D0%B5%D1%81", "text": "Цените за роуминг услуги между Северна Македония, Сърбия, Черна гора, Албания, Косово и Босна и Херцеговина ще намалят с 27% от днес, а от юли 2021 г. те ще бъдат напълно премахнати.   Динамиката на намалението на цените съответства на споразумението, подписано на Втората дигитална среща на високо равнище за Западните Балкани, като предпоставка за започване на процедурата за премахване на роуминга в Европейския съюз, съобщава БГНЕС. Габриел: Цифровизацията е условие за по-конкурентна европейска икономика Проучването на Агенцията за електронни комуникации (АЕК), проведено от 24 до 31 миналия месец, показва, че почти една пета от анкетираните, които знаят какво е роуминг, са чули за договора за регионален роуминг, с който от 2014 г. бяха намалени цените между Македония, Черна гора, Сърбия и Босна и Херцеговина. Миналата година Албания и Косово се присъединиха към регионалната инициатива. От анкетираните, които са чували за договора, 16% са използвали тази услуга. От друга страна, половината от потребителите на регионалния роуминг смятат, че тя е незначително по-евтина. Най-често роумингът се използва за изпращане на SMS съобщения - 78%, а за обаждания – 54,8%, докато интернет в роуминг използват само 18% от потребителите. Изследванията на СРС, оперативния орган на страните от Процеса на сътрудничество в Югоизточна Европа, показват, че 70% от икономистите в Югоизточна Европа смятат, че премахването на цените на роуминга ще спомогне за засилване на търговията. С Гърция също се очаква по-евтин роуминг, който ще се реализира след необходимите условия за влизане в сила на Меморандума за сътрудничество между двете страни, за който македонската страна вече е внесла предложение.", "date": "2019.07.01", "title": "Спада цената на роуминга на Балканите от днес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397393-%D0%B4%D0%BE%D1%86-%D1%80%D1%83%D0%BC%D1%8F%D0%BD%D0%B0-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D1%85%D1%80%D0%B8%D1%81%D1%82%D0%B8%D0%B4%D0%B8-%D0%BF%D0%BE%D0%B2%D1%82%D0%B0%D1%80%D1%8F%D1%82-%D1%81%D0%B5-%D1%81%D1%82%D0%B0%D0%BB%D0%B8%D0%BD%D1%81%D0%BA%D0%B8%D1%82%D0%B5-%D0%BC%D0%B5%D1%82%D0%BE%D0%B4%D0%B8-%D0%BD%D0%B0-%D1%86%D0%B5%D0%BD%D0%B7%D1%83%D1%80%D0%B0", "text": "Има безпрецедентен политически натиск \"отгоре\" да се представи социализмът едностранчиво - само като престъпен, казва авторката на един от учебниците по история \"Няма професионален историк, който да се съгласи на сделката да се подпише под политически пасквил\" - Нещата са скандални. Категорично става дума за политическа атака, за безпрецедентен политически натиск, напълно необоснован от фактологична, академична и всякаква гледна точка. Ситуацията е следната. Имаме нормален конкурс за учебници, имаме авторски колективи с университетски преподаватели, пет учебника преминават тази процедура, оценени от пет независими рецензенти в министерството, от комисии и учители. Одобрените текстове, уверявам ви, са абсолютно коректни, академични и няма нищо от това, за което ни обвиняват. Няма нито скрито нещо, нито замазано, нищо възхвалявано. Какъв е проблемът? Проблемът за тези хора е, че подходът, който сме приложили в учебниците, е професионален исторически подход. Тоест посочени са абсолютно всички характеристики на режима - и жертвите, и репресиите, и Държавна сигурност, но за критикуващите проблемът е, че оценките не са достатъчно крайни. Те искат този период да се характеризира като изцяло престъпен, да не се прави никаква диференциация в него, а има разлики в 40-те, 50-те, 70-те и т.н. години. Само пример давам: \"Да се включи Държавна сигурност!\". Разбира се, че е включена, в учебниците пише: \"Държавна сигурност - част от репресивния апарат\".  Но това не е нещо уникално за България, то е в контекста на Студена война, на противоборство на системи и т.н. - Разбира се. Няма професионален историк, независимо от убежденията му, който да си сложи подписа под някакъв исторически пасквил, който отразява нещата в черно-бяло, независимо за кой исторически период става дума. Всеки професионален историк, пък и всеки човек знае, че в историята черно-бяло няма - има ги негативни характеристики на всеки период,  но има и постижения. И те не може да бъдат отречени и заметени, защото иначе се получава непрофесионален политически пасквил.  Тоест има обективно представени факти, има го едното, има го и другото. Едни хора обаче са се хванали да критикуват учебниците, повтарям - след завършена процедура в министерството и независимо от оценяване от рецензенти и комисии. Да ви кажа кой подхвана темата, за да ми отговорите вие откъде идва този натиск. Хората, които атакуват, са всеки път едни и същи - журналистът Христо Христов, който си изучава някакви неща, няма лошо, но той да дойде и да каже на университетските преподаватели от Софийския университет как да интерпретират фактите е, меко казано, скандално.  За г-жа Евелина Келбечева пък елементарна справка в  информационната служба НАЦИД показва, че въпросното лице не е хабилитирано - не знам защо всички - и тя самата, я титулуват професор, тя не само не е професор, тя не е и доцент, а е обикновен \"малък доктор\"  по археология. Това всеки може да го види в регистъра на НАЦИД.  И никой не смее да попита въпросната госпожа в каква компетенция се изявява - и тя, и Христо Христов, в какво качество  тези лица се осмеляват да атакуват пет екипа от университетски преподаватели от държавни университети. Ние не сме в частни структури, във фондацийки, в грантове - ние си изпълняваме дълга пред обществото  и пред научната съвест. И ще продължим да пишем професионално и съвестно! - Това е абсолютно скандално. Първо, то се прави след завършени процедури, минали всички етапи на оценяване и одобряване от независими експерти, комисии и учители.  Второ, министърът го прави под натиска на тези хора и казва, че някои историци били възразили. Кои са тези професионални историци, които са възразили?!  И как може приказките на тези елементи да са основание за министъра? Скандалът е в министъра, иначе всеки може да си изразява каквото иска мнение, в демократична държава сме. И толкова сме демократични, че министърът на образованието, вместо да се довери на пет авторски колектива от хабилитирани университетски преподаватели и на независимите оценители, той решава, че такива лица са му достатъчни, за да спре една завършена процедура. Ако това не е скандално, аз не знам кое е.  - Разбира се, че е скандално. Както е скандална и претенцията защо сме написали, че от 1962 г. и при Живков нататък нямало лагери. Ами написали сме, защото отговаря на фактологическата истина, независимо дали на някого тя му харесва, или не. Разбирате ли колко е дълбок скандалът? - Същите тези лица, които споменах, не зная в какво качество, но те седяха на масата в министерството, когато ние обсъждахме програмата за Х клас миналата година. И имахме скандали, защото те в тяхното непрофесионално качество  се осмеляваха да дават указания. Г-жа Келбечева даваше наставления какво да има във всеки един урок - буквално от палеолита до периода на социализма. И нейното мнение бе взето предвид от зам.-министъра Николов, който също смяташе, че трябва в тези крайности да се представят нещата. - Да, те са докарани там. В какво качество каниш човек, който не е хабилитирано лице и не е специалист - добре, за археологията може като доктор да се изкаже нещо, но е скандално, когато тези хора определят какво да има в програмите по история. Имахме много големи спорове, но въпреки това залегнаха техните виждания в програмата. Защо никой не се довери на историците, които работят в държавните университети, в БАН, минали през всички стъпала на хабилитиране. Ние не обслужваме чужди интереси.  Защо се намесват хора, които работят в частни и в чужди институции? - Да, има само една истина - и ето, ние ще ви кажем сега коя е тази истина. Това е подходът. Моите деца сега ще бъдат единият в седми клас, другият - в десети. Това са двете години, в които се учи история на България. И за мен е изключително важно какво ние даваме на своите деца - оставете като информация, информация всеки може да намери, а като начин за разбиране на историята и на близкото ни минало. Не може с тези черно-бели категории. Повтаря се точно това, което се отрича - сталинските методи на цензура и на налагане на една истина, в момента ги виждаме обаче в безпрецедентен вариант, налагани с директиви директно от министъра.  Министърът на образованието да ви  даде две страници с \"препоръки\" конкретно по историческото съдържание и интерпретацията му! Това никога не е било, уверявам ви! - Едни 3500 знака... - Да, и въобще не се изучава както трябва. Като ви направят една такава програма, като ви наблъскат учебниците с ненужна фактология в една посока само, знаете ли какъв е резултатът? Никой в училище не преподава целия материал, даже до Втората световна война не стигат. Защото първо няма време, второ учителят си вика: \"Абе, тука тия се карат и всеки ден ми свеждат нови работи, я да не  го преподавам това нещо, да си гледам Крум и Омуртаг да си ми е чиста работата\". Тези деца нямат представа какво се случва в България по време на Втората световна война, камо ли какво се случва след нея. Това е резултатът. Пък ние ще си пишем за Държавна сигурност. Сега се сещам за още един пример, защото са безумни нещата. Да се включел Христо Явашев в учебниците. Извинете, Христо Явашев може в изкуството си да е артист, опакова неща - моите уважения, но това е човек, който се е отрекъл от България, не е казал една добра дума за България, не желае да говори български език и да има нещо общо с нея. При толкова прекрасни творци, които имаме, защо трябва точно него да включим?! Ето такива неща са абсурдни. Атаката всъщност не е по съдържанието, него си го има в учебниците най-коректно. Те прехвърлиха атаката само върху интерпретацията. Правят се едни много подли и злостни опити за манипулации срещу някои от колегите автори на учебници, като минават на лично ниво и раздават политически оценки на тези колеги, които са абсолютно професионални историци и текстовете им са абсолютно балансирани. Идеята е да се атакуват и лично някои имена - абе, те тия са комунисти, затова така пишат. И без никой да е прочел какво те пишат, се лепи този етикет, защото много лесно върви така на площадно ниво. Което е много скандално и аз абсолютно се възмущавам от тези атаки. Това си е чисто политическа акция. Срещу мен ги няма, защото просто съм родена през 1977 г.  Между историците ние драма за периода на социализма нямаме никаква. Периодът е представен максимално обективно, балансирано и професионално. Но явно не това се търси.  - Нямам представа как министърът ги вижда тези неща. Но аз не виждам и кой ще си пренапише учебника. Ако е въпрос да се добавят едно-две изречения, за да се \"уплътни фактологията, няма проблем. Но ако се върви наистина по тези спуснати от него директиви - да се включи това и онова, мисля, че няма професионален историк, който да се съгласи на такава мръсна сделка. Как ще дойде някой да ти каже ти какво да напишеш като професионалист. Това е безобразие, какъв професионалист си, ако политическо лице ти казва какви факти да напишеш, как да ги интерпретираш. Тогава какви сме ние и за какво става дума? Да си вземат едни такива странични лица, направо да им диктуват уроците  и да напишат каквото желаят. Скандално е и е тъжно, разбира се. Но да се надяваме, че ще има разум. Аз виждам по моите студенти - те искат баланс, искат нормално да се представя историята. Навремето моята дисертация беше за образованието и там са данни на ЮНЕСКО - не наши, за високото равнище на това образование при социализма, пределно ясно е казано, че България е на първите места. Но натискът е много силен да се представи периодът едностранчиво, единствено и само като престъпен. Извинявайте, кой историк ще си сложи официално името под такава квалификация. *   ", "date": "2019.07.01", "title": "Доц. Румяна Маринова-Христиди: Повтарят се сталинските методи на цензура"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397388-%D0%BD%D0%BE%D0%B2%D0%B0%D1%82%D0%B0-%D0%B7%D0%B4%D1%80%D0%B0%D0%B2%D0%BD%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%BA%D0%BE%D0%BB%D0%BE%D1%81%D0%B0%D0%BB%D0%BD%D0%BE-%D0%BA%D0%BE%D0%BB%D0%B8%D1%87%D0%B5%D1%81%D1%82%D0%B2%D0%BE-%D0%BF%D1%83%D0%B1%D0%BB%D0%B8%D1%87%D0%BD%D0%B8-%D0%BF%D0%B0%D1%80%D0%B8-%D1%89%D0%B5-%D0%B8%D0%B7%D1%82%D0%B5%D0%BA%D0%B0%D1%82-%D0%B2-%D1%87%D0%B0%D1%81%D1%82%D0%BD%D0%B8-%D0%B4%D0%B6%D0%BE%D0%B1%D0%BE%D0%B2%D0%B5", "text": "„Новите предложения на министър Кирил Ананиев за промени в здравноосигурителния модел предвиждат огромно количество публичен ресурс да отиде в ръцете на частни застрахователи“. Това обяви в предаването „Неделя 150“ по БНР бившият ресорен министър и първи шеф на НЗОК д-р Илко Семерджиев. Той твърди, че е запознат с презентацията, която Ананиев ще представи на 15 юли: „Аз видях какъв е моделът, видях новата му презентация, която всички ще видим на 15 юли, и мога да ви кажа следното – той е по-зле и от онова, което представи преди една година. Той е толкова недомислен и толкова корпоративно зависим. Той регулира застрахователите да влязат в основния пакет, което съчетано с един от регламентите, които дава – застрахователите да формират печалба от публични средства, това наистина минава вече абсолютно всички очаквания. Колосално количество публични пари ще изтекат в частни джобове“.     Д-р Семерджиев прогнозира сериозна криза в здравеопазването и административен фалит на болници. Той коментира и новата методика за формиране на възнагражденията в сектора, която здравният министър предлага – заплатите на санитар – медицинска сестра – лекар да бъдат в съотношение 1 към 1,7 към 2,2:     „Ако 50% от приходите на болничните лечебни заведения отиват за заплати и от тях още 25% са възможност за допълнително материално стимулиране, към тях добавете и 33% осигуровки, ще видите, че за стопански разходи на болницата не остават абсолютно никакви пари, тоест това ще бъде административен фалит на болниците. Тези 50 млн. лева се споменаха, но тях не ги дават допълнително. Те са за сметка на резерва на НЗОК. Ще имаме доста сериозна и тежка ситуация в здравеопазването, още повече че за тази година бюджетът е планиран с минус 50 млн. лева“. „Един общопрактикуващ лекар получава по-малко пари за свой пациент от един избирател, който е избрал определена партия. Това е жалката картинка в България. Ние имаме изключително неглижиране на здравната помощ“, каза още д-р Илко Семерджиев. Аркади Шарков, икономист от групата „ЕКИП“, подчерта в предаването, че никога не е бил оптимист по отношение на централизираното определяне на заплати и взимането на решения по този начин, защото „това е един тип командна икономика“: „Третирането на търговски дружества, каквито са държавните, общинските и частните болници, по различен начин, може и се интерпретира от Европейския съюз като държавна помощ, за което съвсем спокойно могат да ни наложат глоби… Оценката на труда не се прави централизирано, няма как един труд са оцени с коефициент. Трудът се измерва субективно. С този коефициент ще се създадат търкания в системата“. Шарков уточни, че когато се говори за заплати, трябва да се мисли и за осигуровките, и за тежестта, която пада върху болниците по този начин. „Тук отново имаме проблем. Другият проблем е, че не се затварят болнични заведения“. „Преди да се говори за увеличаване на каквито и да е пари в здравеопазването, те трябва да бъдат съфинансирани от държавата и след това да се говори и за реформи. Нещо, което липсва в здравеопазването, е последователна политика – да се следва единна стратегия от всичките министри. Здравеопазването не е политически сектор. В момента, в който се политизира, се получават тези диспропорции в системата“, каза още Аркади Шарков.  ", "date": "2019.07.01", "title": "Новата здравна реформа: Колосално количество публични пари ще изтекат в частни джобове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397389-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BA%D1%8A%D0%BC-%D1%80%D0%B0%D0%B4%D0%B5%D0%B2-%D0%BA%D0%B0%D1%82%D0%BE-%D0%BD%D0%B5-%D1%82%D0%B8-%D1%85%D0%B0%D1%80%D0%B5%D1%81%D0%B2%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-f-16,-%D0%B7%D0%B2%D1%8A%D0%BD%D0%BD%D0%B8-%D0%BD%D0%B0-%D1%82%D1%80%D1%8A%D0%BC%D0%BF", "text": "“Ти си върховен главнокомандващ, плюс това си бил шеф на ВВС. Ако искаш да бъдеш полезен, опитай да помогнеш с нещо през институцията, която представляваш, а не само да критикуваш. Да, има много неща, които и на мен не ми харесват в американското предложение за договор за ф-16, както по отношение на финансовите параметри, така и отношение към нашата авиация. Но аз се опитвам нещо да променя в разговори и преговори, а ти само критикуваш. Обади се Тръмп и опитай да помогнеш. ВВС не е моя лична собственост. Опитай да помогнеш с контактите си в САЩ!”. Това заявява вицепремиерът Красимир Каракачанов в отговор на критиките на президента за висота цена на новите изтребители пред журналисти в Троян.       “Аз не знам от къде Радев твърди, че цената за самолетите е  3,2 млрд. лв., след като още преди 10 дни ние сме му изпратили, по негово искане, предложението за договор”, допълни Каракачанов пред медиите. В местността Хайдушкото сборище край троянското село Балканец вицепремиерът участва в традиционния празник на планината, билките и туризма. По думите му в договора ще има определени корекции, но президентът е бил информиран за всеки етап, когато той е поискал. Според вицепремиерът, ако се стигне до подписване на договора, до края на юли процесът ще е приключил: “Ние ще направим своя доклад до Министерския съвет, той трябва да вземе решение и да го вкара в Народното събрание. Парламентът ако одобри това предложение, до края на юли той може да се сключи”, подчерта Каракачанов. ” Ако беше лесно самият президент Радев, още когато беше командващ на ВВС, щеше да реши проблема. Само че той не се решава вече 10-12 години, сега сме на крачка да сключим договор”, коментира още военният министър. По думите му има неща, които в този договор и на него не му харесват и това е заявено. Пред   Каракачанов подчерта, че проблемът с неводоволството на президента е от 7-8 месеца – това не му харесало, онова не му харесало. “Президентът можеше чрез ранга, който заема, да потърси контакт със своя американски колега и ако има някакви съображения да ги каже и да помогне малко в този процес, защото е лесно да критикува, трудно е да се върши работа.Разбирам да го прави социалният министър, но това е върховният главнокомандващ”. “При тях се смениха трима военни министри за това време. Казах им, че искат да вземат на босия цървулите, защото ние не сме Германия, Франция или Великобритания. И те намалиха цената. Казал съм, че това, което предлагат по този начин, нас не ни устройва. Казах го на тези, които са ми равностойни по институция – генерал Матис, министър Шанахън, посланика, генерал Хупър. Защо  Радев не помогна като институция, а не да пита защо ракетите са 16, а не 18, защо пилотите ще бъдат еди колко си и още и още…”, негодува военният министър. Каракачанов укорява Радеве, че непрекъснато атакува кабинета. “Защо критикува българското правителство? Американците виждат, че при нас има разнобой и си гонят икономическите интереси. При тях, както и при руснаците, няма братство и партньорство – има икономически интереси. Кажи го на американците в прав текст – че не харесваш договора. А не да биеш по собственото си правителство, за да се харесаш на електората”, продължава гневен Каракачанов. Според него целта на президента не е да провали сделката. “Той знае, че ако стане така, скоро нов самолет няма да видим. А такъв не сме вземали от 30 години. Просто печели политически дивиденти покрай мръсната работа, която трябва да свършим ние. Когато аз тръгнах да ремонтирав Миг-29 не чух подкрепа от президентството. А като командир на ВВС той беше предложил като купим старите Ф-16 да махнем МиГ-овете. Не може да демотивираш пилотите, не е патриотично. Не може да използваш армията, за да удариш правителството”, заявява военният министър. По отношение спора между министрите Красимир Каракачанов и Емил Караниколов и председателя на парламента Цвета Караянчева за ремонта на руските самолети Су-25 военният министър подчерта пред  : “Аз няма какво да се разбирам, има закон и съм длъжен да го изпълнявам”.  ", "date": "2019.07.01", "title": "Каракачанов към Радев: Като не ти харесва цената на F-16, звънни на Тръмп"}
{"url": "http://www.classa.bg/%D1%81%D0%B2%D1%8F%D1%82/item/397390-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%B3%D1%80%D0%B0%D0%B2%D0%B8%D1%82%D0%B8%D1%80%D0%B0%D1%82-%D0%BE%D0%BA%D0%BE%D0%BB%D0%BE-%D1%82%D0%B8%D0%BC%D0%B5%D1%80%D0%BC%D0%B0%D0%BD%D1%81-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%B5%D0%BA", "text": "Срещата на върха на европейските лидери, на която трябваше да бъдат обсъдени възможните кандидати за поста председател на Европейската комисия, завърши без постигането на какъвто и да е било напредък. Въпреки надеждите, че в неделя страните членки ще успеят да се обединят около кандидат, това така и не стана.  Желанието да бъде издигната кандидатурата на холандския социалист Франс Тимерманс, за което още през уикенда  , не можа да се осъществи заради недоволството от страна на нейни колеги от дясноцентристката Европейска народна партия (ЕНП).     Липсата на единство между лидерите накара председателя на Европейския съвет Доналд Туск да прекъсне временно срещата и да проведе отделни срещи с всеки един от държавните ръководители в търсене на компромис. В крайна сметка бе взето решение срещата да продължи и в понеделник. В разговора си с Туск българският премиер Бойко Борисов е заявил, че до вчера решението на Европейската народна партия е било ЕК да бъде оглавена от Манфред Вебер. По неговите думи, цитиран от БТА, Вебер има повече тежест в Европейския парламент и затова се очертава компромис Тимерманс да поеме ЕК. Той добави, че след разговорите си с държавните и правителствените ръководители на Германия, Франция, Холандия, Испания, се е очертало виждането, че е по-добре да не се проявява инат в сложните преговори за разпределението на висшите постове в ЕС. Това е и преобладаващото послание от продължилите до късно през нощта разговори между европейските лидери, които въпреки липсата на единство изглежда се намират все по-близо до т. нар. „кандидат от Осака“ – Франс Тимерманс. Все още продължава да има опозиция, но тя изглежда преодолима, посочва Bloomberg. Друг фактор, който застрашава избора на еврокомисаря, е и това, че мнозинството му в Европейския парламент ще бъде минимално и е възможно да пропадне, ако някои от дясноцентристите все пак решат да не го подкрепят. Надеждите са, че това няма да стане, тъй като Ангела Меркел – един от най-влиятелните лидери в политическото семейство на ЕНП, вече намекна, че е склонна да подкрепи неговата кандидатура. Един от по-непримиримите противници на Тимерманс е унгарският премиер Виктор Орбан, който определи като историческа грешка плана на председателя на Европейския съвет Доналд Туск да предложи социалдемократа Франс Тимерманс начело на Европейската комисия. В писмо, адресирано до лидера на Европейската народна партия Жозеф Дол, което бе публикувано в Twitter, Орбан се възмущава от евентуалната номинация на Тимерманс начело на ЕК. Този сценарий ще даде ключов пост на една политическа формация, класирала се на второ място на евровота, посочва още БТА. Партията Фидес на Орбан е член на ЕНП, която се класира на първо място на евровота през май. Според Орбан е унизително партията, класирала се начело на евроизборите, да остави ключовия пост, за който се е борила, на друг, който е в по-лоша позиция.  Унгария е от страните, които са най-враждебно настроени към номинацията на Тимерманс, заедно с останалите страни от Вишеградската група, плюс Италия. Тимерманс, който е фигура номер две в ЕК сега, поде процедурите за нарушение на правилата на правовата държава срещу Унгария и Полша, припомня Франс прес. Според приближени на Манфред Вебер, кандидата на ЕНП за поста на председател на ЕК, той се е отказал от него при условие да бъде избран в сряда начело на Европейския парламент, което налага подкрепа за него от страна на социалистите и центристите.  ", "date": "2019.07.01", "title": "Европейските лидери продължават да гравитират около Тимерманс за председател на ЕК"}
{"url": "http://www.classa.bg/%D1%81%D0%B2%D1%8F%D1%82/item/397391-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B2%D1%8A%D0%B7%D1%85%D0%BE%D0%B6%D0%B4%D0%B0-%D1%81%D0%B0%D1%89-%D0%B2-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0%D1%82%D0%B0-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%BE-%D0%B2%D0%BB%D0%B8%D1%8F%D0%BD%D0%B8%D0%B5", "text": "Проучването сочи също опасностите от нарастващото сближаване между Москва и Пекин Русия превъзхожда САЩ в надпреварата за глобално влияние. Това е оценката на Пентагона и независими стратези, изложена в документ с обем над 150 страници, предназначен за началниците на щабовете, отбелязва изданието Politico в европейската си редакция, като подчертава, че разполага с копие от текста. САЩ не са добре подготвени да се противопоставят на все по-нахалната политическа война, която Русия води, за да подкопае демокрациите, предупреждават Пентагонът и независимите стратези. В Бялата книга се твърди, че САЩ все още подценяват обхвата на руската агресия, която включва използването на пропаганда и дезинформация, за да въздейства върху общественото мнение в Европа, Централна Азия, Африка и Латинска Америка. Проучването сочи също опасностите от нарастващото сближаване между Русия и Китай, които са свързани от споделения страх от международните съюзи на САЩ и привързаността си към \"авторитарната стабилност\". В документа не се съдържат никакви критики към американския държавен глава Доналд Тръмп, но той бе представен на фона на раздразнението сред мнозина от демонстративното одобрение, което той показва спрямо авторитарни лидери като Владимир Путин и Ким Чен-ун. На мнозина във Вашингтон не се харесва и фактът, че лидерът на Белия дом често се присмива на твърденията за руска намеса в президентските избори в САЩ от 2016 г.  В интервюта с POLITICO други наблюдатели подкрепиха предупрежденията в доклада, като заявиха, че САЩ трябва да положат допълнителни усилия.  \"Русия атакува западните институции по начин, по-проницателен и стратегически дискретен, отколкото мнозина осъзнават\", каза Наталия Арно, председател на фондация \"Свободна Русия\", антипутиновски мозъчен тръст, базиран във Вашингтон. Наскоро фондацията е провела проучване на руските усилия за подкопаване на Запада. \"Атаките може и да изглеждат по-фини и хитри, но са също и разрушителни, защото повлияват на правителства, подкопават закони, възпрепятстват правоприлагащите органи и прикриват военната намеса\".  Некласифицираната „Стратегическа многопластова оценка“ отбелязва ясно заплахата за националната сигурност, която, ако не бъде туширана, в крайна сметка може да доведе до въоръжен конфликт.    ", "date": "2019.07.01", "title": "Проучване на Пентагона: Русия превъзхожда САЩ в надпреварата за глобално влияние"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/397392-%D0%BE%D1%82-%D0%B0%D0%B3%D0%BD%D0%B5-%D0%B4%D0%BE-%D0%B4%D1%83%D0%B1%D0%B0%D0%B9-%D0%B7%D0%B0-%D0%BE%D0%BF%D1%80%D0%B0%D0%B2%D0%B4%D0%B0%D1%82%D0%B5%D0%BB%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0", "text": "За масови опити да се подкупят съдиите по тежки и дори по-леки дела разказва пред lupa.bg магистрат с черна тога.  От агънца, до баровски екскурзии до Дубай били предложенията, които трябвало да донесат оправдателна присъда.      Lupa.bg направи проверка и научи, че десетки дела са оставени недовършени в прахта, като няма никаква причина да не се насрочват заседания, освен, че хората в тоги не определят нови дати. Така след изтичането на определена давност, те се закриват тихомълком. Имало е случай в Съдебната палата в столицата, когато съдия насрочва дата за следващо заседание на 26 юни. \"Как, вие на тази дата сте в Дубай\", казал с усмивка подсъдим бизнесмен. След кратко мълчание, съдията насрочил друга по-ранна дата. След близо година срещи и раздели в съдебната зала, богаташът получава оправдателна присъда. За по дребни дела, имало случаи, в които хора от село идвали с цяла торба домашно прясно мляко, като обещавали, че при оправдателна присъда ще снабдяват съдията ежедневно в рамките на една година, разказват представители на Темида.  Най-често обаче се предлагали пари, като съдиите си имали тарифи, спрямо тежестта на престъплението и това, колко дълго осъденият би търкал нара в затвора.      С недоволство съдиите признават, че при тях идват такива, които са пропуснали да си решат проблемите на ниво дознател, където цифрите били пак големи, но тройно по-малки. Имало и доста дознатели, които не приемали рушвети, защто се страхували да не попаднат в клопка.  Преди години имаше и случай, в който изчезнаха пачките на подсъдим с подкуп съдия, помнят колегите му. Парите от рушвета на арестувания русенски съдия Николай Стефанов не били открити, когато се гледало съдебното заседание. Той бе задържан при специализирана акция на ДАНС и прокуратурата. Обвинен е, че е поискал и приел 1000 лева подкуп, банкнотите обаче изчезнали вдън земя.     Според гледащата тогава делото съдия Александра Йорданова, имало достатъчно доказателства срещу колегата й, че той е поискал пари от клиенти на адвокат Свилен Стефанов, за да уреди споразумение с прокуратурата. Адвокат Стефанов е бивш районен прокурор на Русе. Преди години той бе заплашен с дисциплинарно уволнение и сам напусна поста си. \r\n", "date": "2019.07.01", "title": "От агне до Дубай за оправдателна присъда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397384-%D1%82%D0%BE%D0%BA,-%D0%BF%D0%B0%D1%80%D0%BD%D0%BE-%D0%B8-%D1%82%D0%BE%D0%BF%D0%BB%D0%B0-%D0%B2%D0%BE%D0%B4%D0%B0-%D0%BF%D0%BE-%D1%81%D0%BA%D1%8A%D0%BF%D0%B8-%D0%BE%D1%82-1-%D1%8E%D0%BB%D0%B8", "text": "Скокът на цената на тока е средно около 3,5% за страната Токът, парното и топлата вода поскъпват от 1 юли. Средно за страната цената за топлоподаването се увеличава с 4,5%. Най-скъпо ще струва в Разград – с увеличение от близо 18% и Габрово – с близо 13%. След тях се нареждат Враца, Велико Търново и Пловдив, предаде репортер на БГНЕС.  Скокът на цената на тока е средно около 3,5% за страната. Увеличението е в рамките на годишната инфлация. Според председателя на КЕВР Иван Иванов, ако трябва да се изпълнят желанията на ЕРП-тата, то скокът трябва да е от 50%, но това няма как да се случи. От НЕК пък са изчислили, че енергията струва на домакинствата по 1 лев на ден.  С 0,6% поевтинява природният газ за следващото тримесечие. Утвърдената от КЕВР цена е 44,90 лв./MWh, което е с 0,27 лв. по-малко спрямо тази за второто тримесечие. Цената е без ДДС и не са включени такси за достъп, пренос и акциз.  От държавното дружество „Булгаргаз“ обясниха, че поисканото намаление на синьото гориво е заради договорени доставки втечнен газ от САЩ. Първата партида от 50 млн. куб. метра газ беше доставена от холандската компания „Колмар“. Втората доставка ще извърши „Бритиш Петролиум“ за третото тримесечие на годината.   \r\n    ", "date": "2019.07.01", "title": "Ток, парно и топла вода по-скъпи от 1 юли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397385-%D0%BE%D1%82-%D0%BD%D0%B0%D1%88%D0%B8%D1%82%D0%B5-%D0%BB%D0%BE%D0%BA%D0%B2%D0%B8-%D0%BF%D0%BE-%D0%B4%D1%8A%D0%BB%D0%B1%D0%BE%D0%BA%D0%B8-%D0%BD%D0%B5%D0%BC%D0%B0", "text": "Неделя.  Гъст черен дим се носи над Сточна гара. Или нямаме папа, или нямаме хал-хабер как да стопанисваме гуми. При всички положения е някакъв упадък. Затова отнякъде в ефира долита моралистът Сидеров, който е решил да зачене темата с абортите. Така щял да вдига прираста на населението. Забелязал съм, че някои мъже, като наближат възрастта на спада, и рязко решават да повдигат импотентни теми. Тази очевидно е такава; у нас абортът не е духовна дилема, а вторият по популярност контрацептив. Обаче Волен копнее за внимание и го получава. И ние понякога бъркаме Алабама с Ала-бала.     Нека припомним: правото на жената да бъде или да не бъде майка е свещено! Освен ако отказва да ваксинира детето си, тогава личният й избор спира да има значение и за най-големите либерали. Понеделник.  Истанбул отново е наш. Искам да кажа, бихме тамошните злодеи, без да ни изисква усилие. Евала! Пукни се, Гербдоган! Имаме опозиционер на кметския пост, което е напълно достатъчно да му отдадем сърцето си, както диктува избирателният подход у нас. Сега новият демократ ефенди има мегдан да ни разочарова начисто. Вали. Негативно погледнато: почти невъзможно е да се палят гуми в такова време. Сред позитивите трябва да отбележим, че акулските перки по Графа най-после изглеждат естествено сред цялата тая вода. Тече дебат за размерите на локвите у нас и в чужбина. От нашите по-дълбоки нема! Тоя Граф е такъв дизастър, че очаквам Майкъл Бей да направи филм за него. За режисьора говоря, не за новия кмет на Истанбул. Той е Екрем Бей. Тепърва ще го видим неговия филм. Вторник.  В Иран имало някакъв  , който използвал това качество пак за вкарване, ама на фенки в леглото. Те не хващали разликата, защото бил наистина много бърз. Уточнявам: информацията я дължим на легалните канали, не е събрана с американски дрон или нещо подобно. В учебниците по история за 10-и клас четем, че и до ден днешен имало спорове дали Петър Младенов е искал да дойдат танковете или Станко. Тази дилема за пред младежта е формулирана от проф. Баева, стар комунистически кадър. Това само показва, че Младенов беше толкова къркан, та и неговите не му разбираха какво фъфли. Тогава никой не предположи, че е ставало дума за тинк-танкове. Вие, скъпи десетокласници, приемате ли тезата, че някой все още мисли самостоятелно наоколо? И още едно питане. Всъщност четете ли ги изобщо тия учебници? Сряда.  Разговорихме се тия дни за учебници. Следващия пример го няма вътре, самоподготовка е. Борисов вика, че Гоце Делчев била като Че Гевара. Демек, и за двамата нищо не знае, но имат мустаци. Пардон, подведох ви. Не е нищо да не знае. Аржентинец бил Че. С което само дразни съседите, които се канеха да обявят и Гевара за македонец. Аз като ви разправях, че Се-не-верна Македония е по-добро име за републиката от Северна, вие не ми вярвахте. Чакайте да не развалим отношенията, че тъкмо се лъжем нещо за Европейския съюз. Горещо препоръчвам все пак да не се бърка Че Гевара с Че Верме. Че стават обърквания. Четвъртък. То не знам колко вече е изненада, но пак нещо се прецака с Графа. Сега пък оправят фугите. Не били композирани правилно. Може би е крайно време Фандъкова да напомни от критиците си от градската десница, че тоя ремонт е дело на артистични роми, които са нямали шанса да се целуват с Рут Колева. Повече либерална толерантност е нужна, не тоя архитектурен нацизъм, за който лелеем. И още нещо по темата: не си даваме сметка какъв късмет вадим, че името на улицата е точно такова. Сега вече е късно руснаците да приемат закон за защита на историческата си памет в чужбина. Ние вече максимално им се подиграхме с Граф Игнатиев. И ако мемориалът на Съветската армия още ви е трън в очите, да знаете - няма нужда да бъде бутан. Необходимо е само Столична община да го ремонтира. Петък.  Премиерът продължава да обхожда родината, за да се обикнат отново. Кара някаква баничарка от по-луксозните, пита какво е това и онова, после разправя истории от детството си. Народен чиляк, дума да няма. Това автоматично ни отвежда до друг чудесен хепънинг от този род: Православния джулай на Каварна. Не е истинска юрая-хипария това, викат скептиците, по-скоро е поп събитие. Аз съм тотално ЗА! Намирам го за първата крачка към Православния аборт. Нещо, за което съм сигурен, че Сидеров умира от яд, как не се е сетил пръв. Събота.  Имам чувството, че Елена Йончева май нещо не харесва особено магистралите. На документи, вика, били изрядни, ама да сме викнели европейска комисия да ги оцени. Тая липса на доверие ще ни съсипе. Не очаквах подобно съмнение от документалист. Докато сме на документалната тема: горещи поздравления на екипа, заснел впечатляващия филм „Дебел средношколец с диагоналка тормози даскалица\". Гледахте ли го? Свива дневника невръстният толуп, после принуждава учителката да му пише тройка, тресе я интензивно от щастие, вилнее из стаята и накрая вика, че тая държава  да се оправи. Това последното е от следващата сцена, просто знам продължението. Междувременно Тръмп се разбра с китайците за хуавей. А се бяхме притеснили, че ще съществува телефон, с който няма да могат да се снимат подобни клипчета.  ", "date": "2019.07.01", "title": "От нашите локви по-дълбоки нема"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397386-%D1%88%D0%B5%D0%BF%D0%B0-%D1%85%D0%BE%D1%80%D0%B0-%D1%81%D1%82%D0%B5", "text": "От няколко седмици по сайтове и ефирни телевизииу нас се върти клип, озаглавен \"Маса хора сме!\". Направената инвестиция е много сериозна, защото справката за цените в прайм-тайма на две от най-масово гледаните телевизии показва ,че за една минута рекламно време цената се движи от 14 хиляди до 7-8 хиляди лева или за един месец само са излъчване са платени стотици хиляди лева на телевизиите.Сигурно няма да сме далеч от истината ако предположим, че целия творчески екип, включая и стотината професионалните актьори и студенти, са получили холивудски хонорари за участието си в едноминутната рекламна продукция. Още по-интересно и многозначително е, че тази агресивна политическа акция се продуцира директно от правителството на САЩ чрез посолството на Съединените щати в България. \r\n           От репликите на насядалите около масите актьори ( дадени в скоби по-долу в текста - б.а.) разкриваме смисловите акценти и посланията на авторите към българската общественост: \r\n Посолството на САЩ определя  живота на българина до 1989  година като  скрит и двуличен:  (-  !);  без възможност гражданите да пътуват зад граница : (- и с пълна безперспективност за хората : (-   ). \r\n Посолството на САЩ определя  българската действителност след 1989  година и до днес като територия , където  нищо не е наред : (-  ) и най-вече с  отсъствието на компетентно държавно управление:  (-  ) \r\n Посолството на САЩ призовава българското общество да  инициира и извърши промяна : ( -   (-   , (-  !), (- );  да бъдат мобилизарани хората:  (-  ),( -  )  и всеки да вземе участие в това дело:  (- !) , защото (-  . \r\n Клипът завършва с  ангажираща декларация :\" или с други думи казано: \"Американофили от всички маси, съединявайте се!\". \r\n И понеже от рекламния клип не става ясно какво точно авторите определят като \"силен български дух\", чиито вектор да е насочен към събирането на\" критична маса\" за революционни действия, най-вероятно \"цветни\", уместно е да си припомним някой стари и по-нови истини за случилото се и случващото се в демократична България. \r\n Както информира сайта www.dnevnik.bg от 6 юни 2019 година, рекламната кампания на Посолството на САЩ \" Силата е в теб! \" има за цел да се направи нещо за противопоставяне на масираната обработка на източно европейците и на българите в частност срещу тезата, че с влизането си в евроатлантическите структури са допуснали грешка и че винаги ще бъдат \"малкия брат\" и \"втора категория хора\" спрямо Запада. Разкриването на тази проблематика е възложено на рекламния и маркетингов гигант \"Джей Уотър Томпсън\" като четирите обособени теми се финансират от Държавния департамент на САЩ от бюджета за комуникации със съюзническите държави, а съдържателната част от информацията се предоставя от различните правителствени агенции на САЩ, работещи в страната. С други думи, това е съставна част от официалната политка на САЩ за страните от Източна Европа, от който факт може да се направят и съответните изводи за целите, методите и формите на американската пропаганда по нашите земи в бъдеще. \r\n След провокираната от радио \"Свободна Европа\" – също правителствена агенция на САЩ – кампания \"Апартаменгейт\", отсвирването на Цецерон и масовото излъчване по всички възможни информационни канали на клипа \"Маса хора сме!\", можем да направим извода, че Винету вече не е желания от белите хора български вожд. Навремето Тодор Живков, след като разбра ,че Горбачов е изпратил хора да го свалят от власт, сам направи така, че да си отиде мирно, защото, както казваше: \"Не мога да правя курбан с българския народ заради себе си!\". А когато и внучката сподели ,че Винету се е учил от Тато, направо е за чудене как той, който два пъти сдава властта след като стотина човека блокираха \"Орлов мост\" и след една изборна загуба, сега, когато ачик-ачик Големият брат му дава иширети, той не се усеща! \r\n Вторият извод, който трябва да направим, че подходите в американската стратегия за поддържане на геополитическото си влияние в Централна и Източна Европа търпят сериозни изменения. Грубата сила и многото новонапечатани и необезпечени долари, изхарчени в новите демокрации, отстъпват място на по-фини методи за промиване на мозъци и пране на съвести. Явно след президентските избори в Украина, където в продължение на години бяха изсипвани безрезултатно милиарди долари и бе провокирана груба националистична, профашистка русофобска кампания се оказа, че медийният образ на \"човека с желязната хватка\", който разстрелва корумпирания парламент и чиновниците, получава доверието на огромното болшинство украински граждани. Рекламната кампания на Държавния департамент \"Силата е в теб!\", която понастоящем се експериментира в България , в много отношения напомня схемите на Стивън Бенън при овладяването чрез социалните мрежи на настроенията и желанията на американските избиратели в полза на кандидата Доналд Тръмп. \r\n Третият извод е , че и най- мощно финансираната кампания, режисирана с холивудски приеми и хватки и с участието на най-добрите актьори не постига търсения резултат, ако не се базира на обективен, честен анализ на манталитета, разбиранията, традициите, представите за добро и зло, народопсихологията, вярата и историческите корени на хората, обект на идеологическо въздействие! Всичко това го няма в клипа, а в действителност виждаме хора от различни профессии, в различна обстановка , но винаги около маса да казват \"Маса хора сме!\", \"Трябва промяна!\" , или по нашенски:\"Дайте да дадем!\" , но какво? защо? кога? и как? – не става ясно. \r\n Посолството на САЩ в България не може да не си спомня , че през 1990 година, по покана на Андрей Луканов, в София пристигна представителна делегация на Американската търговска камера под ръководството на нейния вицепрезидент Ричард Ран за да изготви \"Програма за преход на България към пазарна икономика\" т.е. обществено-политическата формация \"социализъм\" да бъде заменена с \"капитализъм\". Само за няколко месеца групата изготви своя план, представи го на английски език в Народното събрание и под бурните аплодисменти на народните представители българският народ пое по пътя към така жадувания свободен свят. \r\n И така вече 30 години – все вървим и все не стигаме! За да може днес американското посолство от всеки телевизор да ни изненадва със заключението, че в България няма образование, няма култура, няма нищо, даже държава няма!!!Е, нагарча от популизъм в подхода! А визите? А \"заслугите\" на \"Отвореното общество\" и соросоидите към българското образование и култура?! Забравяме ли ги? \r\n За да стане ясно за какво точно става дума, ще цитираме д-р Бърнард Х.Сайгън, натоварен в групата на Ран-Ът с внасянето на промени в Конституцията и законите на България в началото на 90-те години.: \" европейски–б.а..) \". \r\n Ето, в това е разковничето и фундаменталната грешка в подхода на американците към нас, българите, и не само към нас. Това е и причината американският модел да не работи в България! От 1990 г. насам \"буквата\" в закона е променена според американските пазарни и протестантски \"рецепти\" и формално законите се изпълняват. Но опитът да се въплати американски дух в закона се натъкна на жестока мълчалива и всеобща съпротива, защото \"американският дух\" няма нищо общо с \"българския дух\"! \r\n При нас съединението прави силата, а у американците индивидуалната свобода е всесилна и свещенна! При тях няма колективизъм , а има индивидуализъм и \"американска мечта за всеки\", няма съборност, а има лична , индивидуална връзка с Господа! Те нямат страх пред Бога , защото за греховете си получават индулгенция! \r\n Вие, американците, ни напътствате, че \"Силата е в теб!\", а ние казваме: \" Силата е в нас!\". \r\n Духовността на българите идва от много стари времена.Тя е отвоювана с меч, с вяра и слово! Тя е непобедима и е родила велики дела и личности! Тя е водила българите заедно през годините, сплотявала ги е, давала им е надежда във векове на тъмнина и мъка. \r\n Съборността, православната вяра и българският език ще спасят България! \r\n Чуйте, уважаеми колеги, какво пише на 2 август 1876 г. в репортажа си от опожарения и обезглавен Батак  един велик американец, Джанюариъс Макгахан ,  освободителят на България :  превода на Стефан Стамболов от 1880 г. – б.а.) \r\n Такъв е духът на българите – да изучават децата си, даже когато нямат и своя държава, късайки от залъка си, намирайки се под робство. Това няма нищо общо с тиражираната картинка как \"българите \"философстват\" на маса\" , за това \" . \r\n Господа американци! Учете се от вашия велик сънародник, преди да обвинявате Русия в хибридната война срещу вас и НАТО в България и не се тревожете, когато социолозите констатират , че за българите военната заплаха от САЩ е четири пъти по-голяма от тази, идваща от Русия! Ето обяснението на този факт така , както го е видял Макгахан през август 1876 година: \" !\". \r\n В края на своята последна дописка Макгахан изразява своето мнение, че доста от нещата няма да бъдат реално направени, защото старите оядени господа, които държат Европа в ръцете си, не се интересуват от закланите мъже, жени и деца и тяхната съдба. \r\n Въпреки това, според кореспондента, отплатата ще дойде с идването на руските войски. Точно това многократно той казва и при напускането на родопските селища на местни жители:  Точно това се случва и година по-късно с обявяването на Руско-турската война, която военният кореспондент също следи на място, движейки се с руската армия. \r\n Уважаеми господа от Посолството и от правителствените агенции на САЩ в България, които събирате информация: четете репортажите на Макгахан, замислете се над написаното от него и ще узнаете истината за силата на българския дух, за България и българите така, че да работим заедно в името на мира , свободата и прогреса! \r\n", "date": "2019.07.01", "title": "Шепа хора сте"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397387-%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%B5-%D0%BA%D0%B0%D1%82%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BD%D0%B5%D1%89%D0%BE-%D1%81%D1%82%D0%B0%D0%B2%D0%B0-%D0%B8-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D1%8F%D1%82", "text": "От човекът зависи. Никому не е тайна, че българинът става все по-арогантен и безпардонен. То е и до интелекта на един човек. Има чувство за безнаказаност. Властите трябва да си влязат в роля и да наказват много строго. По българските пътища се кара безобразно. В Босна по време на война имаше по 12 жертви за 24 часа. У нас- 26 бяха за едно денонощие. Значи у нас по-зле от война.     Това каза Вежди Рашидов по БТВ.  Партиите да решат за субсидиите. Намаляването ще доведе до други изменения. Други пари ще управляват, но няма да са тези на шлосера. Аз ГЕРБ го разбирам и подкрепям. Не може един премиер да го предизвикваш бързо.  Пеевски мисля, че е полезен, прави няколко законопроекти, които минаха. Не мега да го коментирам. Усеща се отсъствието на Цветанов. Проблемът е, че трябва да си дадем сметка, че всяка партия е като бизнес-има си лидер, той решава.  Хубаво е вътрешните проблеми да се решат в самата партия. Какво лошо има Лютви Местан? И в семейството е така, живеят хубаво, а после нещо става и се разделят. Това семейство има лидер-той е премиерът. Той си направи и регистрира партията. Няма да мога да изкоментирам Ахмед Доган. Само глупав човек, може да си мисли, че ще има конфликт на интереси. Това каза Рашидов за проверката на КПКОНПИ за „Апартаментгейт“. „Всички купуват на данъчна оценка. Аз взех на чертеж, не можах да купя на изкоп“, допълни той.", "date": "2019.07.01", "title": "Вежди Рашидов: Партията е като семейство-нещо става и се разделят"}
{"url": "http://www.classa.bg/%D1%81%D0%B2%D1%8F%D1%82/item/397380-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-%D0%B8%D0%B7%D0%B1%D0%B8%D1%80%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%BD%D0%B8-%D0%BC%D0%B0%D1%80%D1%88%D1%80%D1%83%D1%82%D0%B8,-%D0%B7%D0%B0-%D0%B4%D0%B0-%D0%BF%D1%80%D0%B5%D0%BE%D0%B4%D0%BE%D0%BB%D0%B5%D0%B5-%D0%BD%D0%B5%D0%B6%D0%B5%D0%BB%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%B0%D0%BD%D0%B8%D1%8F", "text": "Компанията Nord Stream 2, която се занимава с изграждането на газопровода за транспортиране на руски газ за Европа, съобщи за оттеглянето на искането за разрешение за изграждане на газопровода в териториалните води на Дания, на юг от остров Борнхолм. Вместо това сега тя се фокусира върху два алтернативни маршрута – на северозапад и югоизток от Борнхолм - които не преминават през териториалните води на Дания и обхващат само изключителната икономическа зона. \"Северен поток 2 подаде заявление за разрешително от датското правителство през 2017 г., но за повече от две години Дания не показа никакви признаци, че решението ще бъде взето. Междувременно компанията, като инвеститор, се нуждае от законодателна сигурност и защита на легитимните очаквания \", обясни изпълнителният директор на компанията Матиас Варниг. Заявлението от 2017 г. включва всички документи за оценка на въздействието върху околната среда и маршрутът е избран въз основа на препоръките на компетентните органи на Дания. След представянето му, законодателството на страната е претърпяло промени, като на министъра. на външните работи е предоставено правото на вето върху инсталирането на газопроводи в териториалните й води. Законодателната промяна означава, че министърът трябваше да обяви своето решение по този въпрос, било то положително или отрицателно, преди да може да се проучи заявлението на „Северен поток 2\" от Датската енергийна агенция. От 1 януари 2018 г. до днес министърът не е постановил решението си и не е известно кога този процес ще бъде завършен, нито кога Датската енергийна агенция ще може да даде необходимото разрешение. За разлика от тях, алтернативните маршрути, върху които „Северен поток 2\" сега се съсредоточава, не изискват разрешение от външния министър. Решението за одобряване на някой от тези маршрути трябва да бъде взето само след открито проучване на заявлението в съответствие с Конвенцията на Организацията на обединените нации по морско право, която задължава разрешаване на изграждането на тръби, ако отговарят на определени екологични изисквания. и не нарушават безопасността на корабоплаването. Проучването на заявлението за разрешение за изграждане на газопровод северозападно от Борнхолм, представено през август 2018 г., вече е завършено и показва, че всички технически и екологични изисквания са спазени. Втората молба, подадена през май тази година за маршрута към югоизточната част на датския остров, все още се изучава, въпреки че в неотдавнашното публично изслушване не е имало значителни опасения относно техническите рискове или опасности за екологията. „Северен поток 2\" ще удвои доставките на природен газ от Русия до Германия през Балтийско море. Тръбопроводът съответства на разширяването на сегашния газопровод „Северен поток\" и ще може да снабдява 26 милиона жилища и значително да намали разходите за енергия в прекомерните сметки на европейските граждани.", "date": "2019.07.01", "title": "Северен поток 2 избира алтернативни маршрути, за да преодолее нежеланието на Дания"}
{"url": "http://www.classa.bg/%D1%81%D0%B2%D1%8F%D1%82/item/397381-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D0%B8,-%D0%BD%D0%B5%D0%BE%D0%BD%D0%B0%D1%86%D0%B8%D1%81%D1%82%D0%B8-%D0%B8-%D0%BA%D1%8A%D1%80%D0%B2%D0%B0%D0%B2%D0%B8-%D1%81%D0%BF%D0%B8%D1%81%D1%8A%D1%86%D0%B8-%D0%BA%D0%B0%D0%BA%D0%B2%D0%BE-%D1%81%D0%B5-%D0%BA%D1%80%D0%B8%D0%B5-%D0%B7%D0%B0%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B0%D0%BB%D1%82%D0%B5%D1%80-%D0%BB%D1%8E%D0%B1%D0%BA%D0%B5", "text": "Германия има проблем с неонацистите. Това отдавна вече не е новина, особено покрай възхода на крайнодесните и размириците в Кемниц и Кьотен. Сега обаче след   картината на радикализираните елементи в страната става по-ясна и по-плащеща. Националната разузнавателна агенция на Германия обяви, че група неонацисти от провинциалните подразделения на полицията и от Бундесвера са били засечени да подготвят списъци с нарочени за \"отстраняване\" политически и обществени лица.      Допълнително с това групата е поръчала над 200 чувала за трупове, каквито се използват в моргите, както и големи количества негасена вар, като част от подготовката за т.нар. \"Ден Х\", в който ще се задейства голям план за промяна на обществото в страната. Групата Nordkreuz (\"Северен кръст\") е съставена от над 30 души, който са свързани с полицията и армията, включително и няколко бивши и един активен член на елитния отряд на полицията на провинция Мекленбург-Западна Померания. Въпросните членове на Nordkreuz са \"препъри\" - готвещи се за апокалипсиса - термин, използван за описване на онези хора, които се подготвят за социален колапс или природно бедствие, като организират за себе си убежища с храна, материали от първа нужда и оръжия. През 2017 г. в интервю за местния вестник \"Меркише Алгемайне\" членове на Nordkreuz се описват като хора със \"здравословно консервативно отношение\" към света и единственото, което правят, е да събират продоволствия в случай на голям катаклизъм. Според вестникарската мрежа RedaktionsNetzwerk Deutschland (RND) в случая всички членове на групата са обучени стрелци с достъп до огнестрелни оръжия и боеприпаси. В петък RND излезе с обширен материал по темата, позовавайки се на източници във Федералната служба за защита на конституцията (BfV) - вътрешното разузнаване на Германия. BfV също вярва, че групата, която е извършвала комуникациите си чрез приложението Telegram, се е подготвяла с голяма интензивност за \"Деня Х\". Важна част от плановете им включват отстраняването на ключови личности от политическия и обществения живот, като за целта с помощта на данни от полицията са изготвени списъци с над 25 хил. имена и адреси на набелязани за \"прочистване\" хора. Според RND, всеки член на Nordkreuz е изследвал собствената си местна област за потенциални цели. В по-голямата си част участниците в конспирацията са концентрирани в североизточната част на Германия и провинциите Мекленбург-Западна Померания и Бранденбург, по-специално в градовете Висмар, Лудвигслуст и Шверин. Въпреки това в списъците има имената и на политици на федерално ниво, включително външният министър на страната Хайко Маас, бившият президент Йоахим Гаук, зам.-председателя на Бундестага Клаудия Рот и други. Конспирацията излезе на светло, след като федералните прокурори подадоха молба преди няколко седмици до парламентарната комисия за надзор върху събирането на разузнавателна информация с искане да се извърши по-широко наблюдение над NordKreuz. Към молбата е прикачен и списък с поръчаните от групата материали, които могат да се използват за отърваване от трупове - включително негасена вар в големи количества и над 200 чувала за трупове. Държавните прокурори разследват Nordkreuz от 2017 г. по подозрение в изготвяне на план за терористично нападение. Трима членове на групата са обект на отделно разследване от провинциалната прокуратура на Мекленбург-Западна Померания за кражба на картечница и над 10 хил патрона за нея от град Шверин. Подобна предполагаема конспирация на крайно десни препъри с включен списък с набелязани жертви беше разкрита преди 2 години покрай случая \"Франко А.\" - войник от Бундесвера с крайно десни възгледи, обвинен за подготовката на вълна от терористични нападения, които впоследствие да бъдат приписани на сирийски бежанци. Самият той се представя за бежанец от страната. Разследването на по-широката конспирация там в крайна сметка бе отхвърлено поради липса на ясни доказателства. Според RND мрежата \"Ханибал\", с която Франко А. е имал връзки, също е била съсредоточена в Мекленбург-Западна Померания и има връзка с Nordkreuz.  Следователите смятат, че в Германия към момента има около 4 групи крайнодесни препъри, готвещи се за \"Деня Х\" в различни региони на страната. Към момента обаче това подозрение не е потвърдено и няма достатъчно доказателства в негова подкрепа. И все пак списъците с набелязани жертви се оказват съвсем реални на фона на убийството на Валтер Любке от партията на канцлера Ангела Меркел. Той бе намерен застрелян на терасата си във Волфсхаген, Хесен, на 2 юни. За убийството му бе заловен 45-годишният Щефан Ернст, който има редица присъди за насилствени антимигрантски престъпления. Любке бе омразна фигура в крайнодесни форми в интернет, настроени критично към решението на канцлера Ангела Меркел през 2015 г. да приеме около един милион бежанци в разгара на бежанската криза. Самият Ернст призна, че е извършил престъплението, твърдейки че е действал сам. Въпреки това обаче други двама мъже също бяха задтржани за съучастие в убийството, като подозренията спрямо тях са, че са му осигурили оръжието и са му помагали за осъществяване на контакти. В годишния си доклад, публикуван в четвъртък, BfV отбелязва, че за 2018 г. в страната има около 24 100 крайнодесни екстремисти - със 100 повече, отколкото през 2017 г. - от които за 12 700 се смята, че са \"ориентирани към насилие\". Въпреки това в доклада не се споменава нищо за Nordkreuz. В събота Мартин Дулиг, министър на икономиката и ръководител на Социалдемократическата партия (СДП) в провинция Саксония, разкри, че неизвестно лице е изпратило фалшива пушка в дома му като заплаха за смърт.  \"Всеки ден ме заплашват и обиждат, както много други политици и граждани, които работят в подкрепа на нашето хуманно общество и на нашата демокрация\", каза той пред вестник Die Welt. \"Не правя повечето от тези заплахи публични... но това е насочено към семейството ми.\"  ", "date": "2019.07.01", "title": "Конспирации, неонацисти и \"кървави списъци\" - какво се крие зад убийството на Валтер Любке"}
{"url": "http://www.classa.bg/%D1%81%D0%B2%D1%8F%D1%82/item/397382-%D0%B2%D1%81%D0%B5-%D0%BE%D1%89%D0%B5-%D0%BD%D1%8F%D0%BC%D0%B0-%D0%B8%D0%B7%D0%B1%D1%80%D0%B0%D0%BD-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F", "text": "Извънредното заседание на лидерите на Европейския съюз в неделя вечерта приключи без резултат и все още няма избран нов председател на Европейската комисия. Разговорите продължават и в понеделник след провеждането на двустранни срещи, съобщава в Twitter говорителят на председателя на Европейския съвет - Доналд Туск. Туск е прекъснал преговорите, защото са се появили разногласия между евролидерите, които не биха позволили да се стигне до конструктивно решение.     Засега не е ясно колко време ще продължат двустранните консултации и кога ще приключи последвалото ги заседание. Припомняме, че още преди началото на извънредната среща стана ясно, че водещият кандидат от Европейската народна партия - Манфред Вебер - отпада от надпреварата за наследник на Жан-Клод Юнкер. Още в края на миналата седмица германският канцлер Ангела Меркел каза, че може да се откаже от избора си на лидер на Еврокомисията в името на компромиса. Премиерът Бойко Борисов от своя страна изрази несъгласието си с отпадането на кандидатурата на Вебер. Според Борисов в лицето на Вебер има водещ кандидат, спечелил европейските избори, и няма логика той да не заеме поста на Юнкер. Като вероятен фаворит за председателския пост беше посочен холандецът Франс Тимерманс, но страните от Вишеградската четворка се обявиха против неговата кандидатура. Други европейски лидери също са против идеята постът на председател на Еврокомисията да бъде зает от представител на социалистите.", "date": "2019.07.01", "title": "Все още няма избран председател на Европейската комисия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397383-%D1%8E%D0%BB%D0%B8-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B4%D0%BE-36-%D0%B3%D1%80%D0%B0%D0%B4%D1%83%D1%81%D0%B0", "text": "Новата седмица започва със слънчево време. Температурите ще се повишават и максималните ще бъдат между 31 и 36 градуса. Над Черноморието ще бъде слънчево. Ще духа слаб югоизточен вятър. Максималните температури ще са 30-31 градуса. Температурата на морската вода ще е 26-27 градуса. Вълнението на морето ще бъде около 2 бала. И над планините ще е слънчево. Ще духа до умерен, по високите и открити части - и временно силен, североизточен вятър. Температурите ще се повишат, максималната на височина 1200 метра ще бъде около 25 градуса, на 2000 метра - около 17 градуса.     Атмосферното налягане слабо ще се понижи, но ще остане по-високо от средното за месеца.И във вторник, 2 юли, ще бъде слънчево и горещо с максимални температури между 34 и 39 градуса, до около 30 градуса ще остават температурите по Черноморието, където ще духа бриз. В сряда, 3 юли, ще се задържи горещо. Ще бъде слънчево, но по-късно след обяд ще се развие купеста облачност, по-значителна над северните и планинските райони. На отделни места ще превали краткотраен дъжд, придружен с гръмотевици. Възможни са градушки. Вятърът за кратко ще се ориентира от северозапад, до вечерта - от север-североизток, ще бъде слаб до умерен.", "date": "2019.07.01", "title": "Юли започва с температури до 36 градуса"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/397373-%D0%B3%D0%BE%D0%BB%D1%8F%D0%BC%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D1%89%D0%B5-%D0%B7%D0%B0%D1%81%D0%B5%D0%B3%D0%BD%D0%B5-%D0%B2%D1%81%D0%B5%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD", "text": "От днес се увеличават всички пенсии с 5,7%. Същевременно обаче увеличение има и на цените на топлата вода и на тока средно с 4 на сто. Като се прибави и инфлацията, реално увеличението ще се компенсира с новите по-високи цени. Единствено природният газ ще бъде по-евтин от 1 юли – с под 1 процент. Държавата е предвидила допълнително 277 млн. лева, за увеличение на всички пенсии от 1 юли. Така средната пенсия у нас ще стане 386 лева. Минималната пенсия за стаж и възраст ще нарасне с 12 лева, а социалната със 7 лева. Вдига се и таванът на пенсиите до 1200 лева. Така около 43 000 души ще получат реалните си пенсии, а други 26 000 ще останат с таван. Изплащането ще започне след седмица. Увеличение обаче ще има и на консумативите.      Парното и топлата вода ще поскъпнат с 4,5% средно. В София увеличението ще бъде 4,3 на сто, а в Пловдив – 7,4. Най-голямо повишение на цените ще има в Разград и Габрово – над 17 и над 12% съответно. Единствено в Сливен отоплението ще поевтинее. Очаква се Комисията за енергийно и водно регулиране да приеме и увеличение на цените на тока средно с 3.5%. Простата сметка показва, че при средно потребление с две тарифи – дневна и нощна, сметката на битовите потребители ще се увеличи с близо 3 лева на тока и с още 7 лева през зимата за парно.", "date": "2019.07.01", "title": "Голяма финансова промяна ще засегне всеки българин!"}
{"url": "http://www.classa.bg/%D1%81%D0%B2%D1%8F%D1%82/item/397374-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%B1%D0%BE%D0%B3%D0%B0%D1%82%D0%B8%D1%8F-%D0%BA%D0%BB%D0%B0%D0%BD-%D1%80%D0%BE%D1%82%D1%88%D0%B8%D0%BB%D0%B4,-%D0%BA%D0%BE%D0%B9%D1%82%D0%BE-%D1%82%D0%B0%D0%B9%D0%BD%D0%BE-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D1%81%D0%B2%D0%B5%D1%82%D0%B0", "text": "Веднъж немският поет Хайне каза: \"Парите са Господ на нашето време, а Ротшил са техният пророк\". Някога за най-богатото семейство в света се смяташе кланът на Ротшилдови, но в наше време съвременните милионери леко са ги поизтласкали от списъка на Forbes. Гейтс, Зъкърбърг и другите са спечелили богатствата си за броени години, докато Ротшилд са трупали парите си със столетия.      В момента всеки член на огромното семейство владее относително неголям капитал от няколко десетки милиона или милиарда долара, но сумарно Ротшилд владеят богатство, което се оценява на около 2-3 трилиона долара. Историята на семейството обаче от време на време обаче изглежда като истинска фантастика.      Всичко започва във Франкфурт през втората половина на XVIII век. Бедното еврейско момче Майер Амшел след смъртта на баща си е било принудено да си търси работа. Момчето обаче решило да претърсва бунищата за ценни предмети, на които да им придава търговски вид и да продава на колекционерите.      Своето първо антикварно павилионче Амшел отваря в малък хан, където наема малка стая. Пред входа е висял стар червен щит, на немски Rot Schild (червен щит), откъдето произлиза в народа името \"Павилиона Ротшилд\".      Трябва да се знае, че по онова време Германия е била обединение от множество княжества, като всяко от тях е имало свой владетел и само е секло монети. Затова много скоро Амшел разбрал, къде може да се припечели добре и отворил в своя павилион обменно бюро. Търговците от другите княжества разменяли своите монети за местните.      Скоро предприемчивият млад мъж започнал да изкупува местата за обмен на монети и така, на практика, установил монопол. Това на свой ред му позволило да открие след време собствена пълноценна банка. Но истинският пробив за него било друго събитие.     Майер, който по онова време вече знаел цената на бранда и приел името Ротшилд, подарил ценна колекция от монети на принц Фридрих Вилхелм IX фон Хесен-Касел. В замяна той поискал само да служи на високопоставената особа. По-късно принцът става курфюрст, а Ротшилд негов личен банкер. Благодарение на това покровителство Майер с лекота започва да предоставя държавни заеми в нечувани до тогава размери.      След известно време синовете на Ротшилд възмъжали. По-късно те ще бъдат наричани петте пръста. Старецът Майер изпратил всеки от тях в главните центрове на Европа - Манестър, Неапол, Париж, Виена и Франкфурт, където те открили свои собствени банки.      Наполеоновите войни станал златна жила за Ротшилд. Имайки банки на практика във всички страни, те могли легално да плащат на армиите на двете противопоставящи се страни. Обещавайки на Наполеон, че френското злато няма да напусне страната, те го продавали на англичаните, а след това в качеството на менителници те го превеждали в Испания, където спонсорирали армиите на Уелингтън.      Междувременно изпратеният във Виена Соломон Ротшилд става главен банкер на Австроунгарската империя, получавайки подкрепата на княз Метерних. По този начин започва да се формира първата европейска финансова империя.      Само един път в историята Ротшилд правят безумна афера, която им носи милиони. Става дума за битката при Ватерло. Фразата \"Който владее информацията, той владее света\" е била казана именно от Майер Ротшилд. Семейството е имало широка мрежа от пощенски гълъби и коне, които на мига донасяли новините на собствениците им.      Братята Ротшилд лично наблюдавали хода на битката и, когато станало ясно, че Наполеон ще претърпи поражение, с всички сили се запътили към Лондон. На борсата те започнали да продават собствените си ценни английски и пруски книжа, уж боейки се от поражение от англичаните. Примерът им бил последван от мнозина. После обаче братята изкупили всичко буквално на безценица.      На следващия ден светът научава за поражението на Наполеон. Мнозина, които по-рано били продали своите английски ценни книжа, се самоубили, а Ротшилдови получили около 40 милиона фунта стерлинга печалба - баснословна сума за онези времена. Оттогава те винаги влагат парите си много обмислено.      Умирайки, Амшел Ротшилд оставя на своите потомци следните указания. Основното е винаги да се подкрепят и да взимат решенията заедно. Въпреки това, че братята са се намирали в различни краища на Европа, тяхната империя винаги е била много добре осведомена за делата във всяка една точка на света.     Още през 70-те години на XIX век тяхното състояние вече е оценявано на безумните 1 милиард долара. Парите им са били навсякъде: разработването на диамантени находища в Южна Африка, строителството на железопътни линии във Франция, строителството на суецкия канал. Пруските крале, руските царе, австрийските императори - всичките са взимали заемни от Ротшилд. По онова време се появява и първата теория на заговора.      Днес за главата на огромния клан формално е смятан Александър Ротшилд - първият представител на седмото поколение на това древно семейство. Още от времето на Амшел в семейството съществува ясна традиция наследството да се предава само на мъжките наследници. Всъщност, за да не напуска богатството пределите на клана, Ротшилд често са сключвали семейни бракове между първи и втори братовчеди.      Заради огромното им богатство, също толкова огромното влияние и навика да са винаги в сянка, мнозина са убедени, че Ротшилд тайно управляват света.", "date": "2019.07.01", "title": "Цялата истина за богатия клан Ротшилд, който тайно управлява света"}
{"url": "http://www.classa.bg/%D1%81%D0%B2%D1%8F%D1%82/item/397375-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80%D0%B0-%D0%BD%D0%B0-%D0%B4%D1%83%D0%B1%D0%B0%D0%B9-%D0%B1%D1%8F%D0%B3%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-%D1%81-40-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B4%D0%B0-%D1%82%D1%8A%D1%80%D1%81%D0%B8-%D1%83%D0%B1%D0%B5%D0%B6%D0%B8%D1%89%D0%B5-%D0%B8-%D1%80%D0%B0%D0%B7%D0%B2%D0%BE%D0%B4", "text": "Принцеса Хая Ал Хусейн, шестата съпруга на Мохамед бин Рашид ал Мактум - премиер и вицепрезидент на Обединените арабски емирства, както и губернатор на Дубай – е избягала в Европа, за да търси убежище и развод с шейха, съобщиха няколко арабски и британски медии. Принцесата, която е полу-сестра на крал Абдула на Йордания, не е виждана публично от 20 май, а акаунтите й в социалните мрежи, които често са пълни със снимки на нейната благотворителна дейност, остават без движение от февруари. Според британски медии, принцесата, заедно с 11-годишната си дъщеря и седемгодишния си син, е избягала първо в Германия, с помощта на дипломат от тази страна, и предполагаемо е взела 40 милиона долара, за да започне нов живот. В Германия се предполага, че е поискала политическо убежище, като властите на европейската страна са отхвърлили молба от съпруга й да я върнат в Дубай. Понастоящем шестата съпруга на милиардера губернатор на Дубай се крие в Лондон, според източници, близки до семейството, цитирани от Daily Mail, а също и според източници на The Daily Beast. Междувременно, в един акаунт в Instagram, свързан с губернатора на Дубай, е публикувано стихотворение, за което се предполага, че е написано от шейха, който говори за предателство, с фрази като \"ти изневери на най-ценното нещо\" и \"Аз ти дадох увереност и пространство. Най-голямата грешка, която направи, е лъжата.\" Новината за предполагаемото бягство на съпругата на шейха все още не е официално потвърдена. Миналата година една от дъщерите на губернатора на Дубай, принцеса Шейха Латифа бинт Мохамед ал Мактум, бе насилствено върната в страната след неуспешен опит за бягство. Преди това принцесата публикува видеоклип, в който обявява решението си да избяга, описвайки живота на затворник, който води.", "date": "2019.07.01", "title": "Съпругата на губернатора на Дубай бяга в Европа с 40 милиона долара да търси убежище и развод"}
{"url": "http://www.classa.bg/%D1%81%D0%B2%D1%8F%D1%82/item/397376-%D0%BD%D0%BE%D0%B2%D0%B0%D1%82%D0%B0-%D1%80%D1%83%D1%81%D0%BA%D0%B0-%D0%B2%D0%BE%D0%B5%D0%BD%D0%BD%D0%B0-%D1%82%D0%B5%D1%85%D0%BD%D0%B8%D0%BA%D0%B0-%D0%BF%D0%BE%D0%BA%D0%B0%D0%B7%D0%B2%D0%B0-%D1%81%D0%B2%D0%BE%D0%B8%D1%82%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8-%D0%B2-%D0%BF%D1%83%D0%B1%D0%BB%D0%B8%D1%87%D0%BD%D0%BE-%D1%88%D0%BE%D1%83", "text": "Присъстващите на военния международен технически форум \"Армия 2019\", който се провежда в провинция Москва, успяха да видят в действие артилерийски единици, бронирани превозни средства, противовъздушни отбранителни системи, бойни самолети и хеликоптери, в рамките на програмата за демонстрация, наречена \"Любезни мъже\". Тази събота, по време на втория ден от форума, в едно впечатляващо шоу, своите способности показаха екипите на сухопътната армия и танковите части, включително огнехвъргачките и противотанковите оръжия. Зрителите също успяха да видят „атаките\" на хеликоптерите Ка-52 и Ми-35М, оборудването на въздушно-десантните сили, както и кацането и извършването на бойни мисии от разузнавателните части. В рамките на военно-техническия форум \"Армия 2019\", руското министерство на отбраната подписа редица от договори на обща стойност над 15 милиарда долара. Наред с другите беше подписан договор за производство и доставка на крилати ракети 9M728, които са част от ракетната система \"Искандер-М\", както и за снабдяването с противовъздушни управляеми ракети 48N6P-01 за S-400. Руските военни също подписаха ангажименти за доставка на две мултифункционални атакуващи подводници от четвърто поколение с крилати ракети, Проект 885 или Ясен-М, а подобно споразумение беше постигнато и по отношение на дизеловите подводници от четвърто поколение, проект 677 клас Лада. Някои местни медии отразиха и договора на Министерството на отбраната за доставката на изтребители Сухой Су-57 и 98 хеликоптера Ми-28НМ, усъвършенствана версия на Ми-28Н, известна като \"Нощен ловец\".", "date": "2019.07.01", "title": "Новата руска военна техника показва своите възможности в публично шоу"}
{"url": "http://www.classa.bg/%D1%81%D0%B2%D1%8F%D1%82/item/397377-69-%D0%BA%D0%BE%D0%BD%D1%82%D0%B5%D0%B9%D0%BD%D0%B5%D1%80%D0%B0-%D1%81-%D0%BA%D0%B0%D0%BD%D0%B0%D0%B4%D1%81%D0%BA%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8,-%D0%BD%D0%B0%D0%B9-%D0%BD%D0%B0%D0%BA%D1%80%D0%B0%D1%8F-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%B2-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B5-%D0%B4%D0%BE-%D0%B2%D0%B0%D0%BD%D0%BA%D1%83%D0%B2%D1%8A%D1%80", "text": "Товарният кораб Анна Маерск пристигна на пристанището в 7:00 в събота. Скоро контейнерите ще бъдат разтоварени и съхранявани в пристанището, преди да бъдат прехвърлени в съоръжение, което превръща отпадъците в енергия в град Бърнаби. Там боклукът ще бъде изгорен и енергията, създадена в процеса, ще бъде продадена на канадската компания BC Hydro. \"Това е малко уникален материал\", казва Пол Хендерсън, генерален мениджър на службата за твърди отпадъци в регионалния район на Голям Ванкувър. \"Трябваше да работим с оперативни процедури за сигурност при получаване на товара, защото е бил във Филипините от дълго време\", добави той. Контейнерите за боклук бяха изпратени до Филипините от компания с канадски произход между 2013 и 2014 г., погрешно означени като пластмаса за рециклиране. По-късно станало ясно, че това е предимно нормален боклук, който включва мръсни пелени, кухненски отпадъци и електронни предмети, съобщават медиите. Преди няколко месеца президентът на Филипините Родриго Дутерте заповяда да бъде върнат боклука в Канада, в резултат на което товарът напусна на 1 юни. На 8 юни е бил прехвърлен на Анна Маерск в Тайван и е пътувал до родината си през Тихия океан. Рециклирането на отпадъци се превърна в глобален проблем. Миналата година Китай забрани влизането на отпадъци от други страни - решение, което накара някои развити страни да останат без местоназначение за боклука си.", "date": "2019.07.01", "title": "69 контейнера с канадски отпадъци, най-накрая пристигнаха в пристанище до  Ванкувър"}
{"url": "http://www.classa.bg/%D1%81%D0%B2%D1%8F%D1%82/item/397378-%D0%B7%D0%B0%D1%89%D0%BE-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%81%D1%82%D0%B0%D1%80%D0%B0%D1%82%D0%B0-%D0%BB%D0%B8%D1%80%D0%B0", "text": "Една от централните теми на последния анализ на Макс Кайзер, е използването на старата лирета от италианската мафия като своя собствена паралелна валута. Той отбелязва, че престъпните организации в Италия все още използват валутата, която е престанала да бъде законно платежно средство в края на февруари на 2002 г. Според Макс италианската лира има \"всичко необходимо, за да си струва парите: тя е оскъдна, хората я използват като разчетна единица и пари\". Също така той отбеляза, че по същите тези причини биткойнът също се счита за пари. \"Ето защо щатският долар със сигурност ще изчезне, точно както останалите фидуциарни валути са изчезнали през последните 300 години\", казва Макс. Според него британската лира \"е единствената, която е просъществувала\", макар че припомня, че \"тя е загубила 99,5% от покупателната си сила, така че нищо не струва\". \"Лиретата може да бъде използвана, защото хората казват, че това са пари, признават ги като такива и е оскъдна, не трябва нищо повече\", заключава водещият. Той цитира думите на Джузеппе Арборе, ръководител на Guardia di Finanza (специална италианска полиция), че \"когато дадена банкнота е приета вътрешно в една организация, дори и да не е законно платежно средство, тя може да се използва за извършване на транзакции. \" \"Удивително е как една банкнота има реална стойност, едва когато са спрели да я печатат\", отговаря Макс.", "date": "2019.07.01", "title": "Защо италианската мафия използва старата лира?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397372-%D0%BC%D0%B0%D1%80%D0%B5%D1%88%D0%BA%D0%B8-%D0%B0%D0%B7-%D1%81%D1%8A%D0%BC-%D0%B4%D0%BE%D0%BD-%D0%BA%D0%B8%D1%85%D0%BE%D1%82-%D0%B2-%D1%81%D1%8A%D1%87%D0%B5%D1%82%D0%B0%D0%BD%D0%B8%D0%B5-%D1%81-%D1%80%D0%BE%D0%B1%D0%B8%D0%BD-%D1%85%D1%83%D0%B4", "text": "Партийната субсидия няма да стане един лев”, заяви в студиото на „Събуди се” по Нова телевизия Веселин Марешки, лидер на „Воля”. Той потвърди, че ако бъде внесен законопроект за такъв размер на субсидията, ПГ на „Воля” ще гласува „за”. По думите му, в основата на едни 2 млн. лв. се крият други проблеми, различни от това колко ще се дава на една партия за един глас. „Не може да смятаме, че един е по-умен от народа, независимо дали се прави грешка или не. Но трябва народът постоянно да бъде питан. В по – мъдрите държави е така – всичко се решава с референдум”, каза Веселин Марешки.     Той коментира и притеснява ли го възможността партиите да се финансират от бизнеса. Марешки каза, че не разбира думите за задкулисия и напомни, че той никога не се е възползвал от политиката си в името на бизнеса си. На въпрос дали е Дон Кихот, лидерът на “Воля” отговори: “Може би съм Дон Кихот в съчетание с Робин Худ”. Относно това дали ще се кандидатира за кмет на София, Веселин Марешки заяви, че е съобщил за намеренията си с лек сарказъм. “Не може години наред едни и същи хора да гледаме – чакаме Мая Манолова, Слави Трифонов… Ако почнат циркове да се разиграват, защо да не се кандидатирам? Ако реша да спечеля, ще спечеля”, заяви още лидерът на “Воля”. Той обясни, че не е искал да стане евродепутат и заради това не е и спечелил и на изборите на 26 май. Според него мястото му е в България. “На мен не ми трябва да ставам в 6 часа. Нали знаете, че аз съм един от най-заможните българи?”, заяви Веселин Марешки.  ", "date": "2019.07.01", "title": "Марешки: Аз съм Дон Кихот в съчетание с Робин Худ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397368-%D0%BA%D0%B7%D0%BA-%D0%BE%D1%82%D0%BA%D1%80%D0%B8-%D0%BA%D0%B0%D1%80%D1%82%D0%B5%D0%BB%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D0%BD%D0%B0%D0%B4-30-%D1%84%D0%B8%D1%80%D0%BC%D0%B8-%D0%BF%D0%BE-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%B7%D0%B0-%D1%81%D0%B0%D0%BD%D0%B8%D1%80%D0%B0%D0%BD%D0%B5", "text": "  В офисите на \"ВМЛ - консулт\" ЕООД, \"Архкон Проект\" ООД и \"Евиданс инженеринг\" ЕООД, е намерена електронна комуникация, съдържаща данни за договорки в процедурите за възлагане на обществени поръчки по програмата за енергийна е Над 30 компании участват в картел, който цели облагодетелстване от Националната програма за енергийна ефективност на многофамилни жилищни сгради. Това установи проверка на Комисията за защита на конкуренцията (КЗК) по сигнал на кмета на Търговище Дарин Димитров.  Той е снабдил Комисията с доказателства за договорки между участниците в обществена поръчка на общината за разпределяне на обектите, които се санират по програмата.  След извършена внезапна проверка Комисията е установила, че 33 от тях участват в картел, имащ за цел \"предотвратяване, ограничаване или нарушаване на конкуренцията на пазарите на изготвяне на обследвания за установяване на техническите характеристики и на технически паспорти на сградите и изготвяне на обследвания за енергийна ефективност на сгради и предписване на необходимите енергоспестяващи мерки\".  В офисите на три от проверените фирми - \"ВМЛ - консулт\" ЕООД, \"Архкон Проект\" ООД и \"Евиданс инженеринг\" ЕООД, е намерена електронна комуникация, съдържаща данни за договорки между участниците и в други процедури за възлагане на обществени поръчки по програмата за енергийна ефективност.  Нарушенията според КЗК са по чл. 15, ал. 1 от Закона за защита на конкуренцията, представляващи \"забранено споразумение за манипулиране на процедура по възлагане на обществена поръчка по Националната програма за енергийна ефективност на многофамилни жилищни сгради\". В започнатото производство за ответни страни КЗК е определила други участници в обществени поръчки по програмата за саниране в общините Пловдив и Гоце Делчев, като други търговски дружества и еднолични търговци.       ", "date": "2019.07.01", "title": "КЗК откри картелно споразумение между над 30 фирми по програмата за саниране"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397369-%D0%BD%D0%B8%D0%BD%D0%BE%D0%B2%D0%B0-%D1%81%D0%B2%D0%B0%D0%BB%D0%B8-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D1%81%D0%B8-%D0%BE%D1%82-%D0%B6%D0%B0%D0%B1%D0%BB%D1%8F%D0%BD%D0%BE%D0%B2-%D0%B8-%D0%B3%D0%BE-%D0%B8%D0%B7%D0%B2%D0%B0%D0%B4%D0%B8-%D0%BE%D1%82-%D0%B8%D0%B1-%D0%BD%D0%B0-%D0%B1%D1%81%D0%BF-%D0%BF%D0%BB%D0%B5%D0%BD%D1%83%D0%BC%D1%8A%D1%82-%D1%8F-%D0%BF%D0%BE%D0%B4%D0%BA%D1%80%D0%B5%D0%BF%D0%B8", "text": "Лидерът на БСП предложи да бъдат включени нови 7 членове в Бюрото: Милка Христова, Асен Гагаузов, Стоян Мирчев, Георги Свиленски, Весела Лечева, Манол Генов, председателя на МО Николай Бериевски. Националният съвет на БСП подкрепи лидера си Корнелия Нинова и по нейно искане освободи Валери Жаблянов като член на ИБ на партията. С явно гласуване и почти пълно единодушие пленумът одобри всичките й предложения за обновление на ИБ на БСП. Само десетина членове на НС гласували против оставката на Жаблянов, 60 застанали категорично зад Нинова, двадесетина се въздържали. Със сериозно мнозинство и без особени противоречия Националният съвет на БСП е одобрил всички поискани от лидера на партията промени в оперативното ръководство, които визират както кадрови размествания, така и драстично намаляване щата на \"Позитано\" 20.  В остър доклад пред Националния съвет на БСП председателят на партията Корнелия Нинова обявила, че сваля доверието си от Валери Жаблянов  и иска неговата оставка от Изпълнителното бюро на партията, научи Нинова предложила още да бъде увеличен съставът на Изпълнителното бюро, за да се чуват различните мнения в партията.  Тя излязла и с предложение да се създаде Национален дискусионен клуб. Очаква се да го оглави едно от знаковите имена на партията Янаки Стоилов. \"Имаше разнобой по политически решения и действия на парламентарната група. Очевидно с цел  да се отдели ИБ от парламентарната група, има дефекти, предлагам да засилим комуникацията между Бюрото и парламентарната група\", посочила Нинова. Имах разговор с младежката структура, трябва да засилим разговора с младите, подчертала още Нинова. Корнелия Нинова дала и предложенията си за нов състав на ИБ с думите:  \"Съставът на бюрото да бъде увеличен на 21. Предлагам да бъдат включени: Милка Христова, Асен Гагаузов, Стоян Мирчев, Георги Свиленски, Весела Лечева, Манол Генов, председателят на МО Николай Бериевски\", обявила Нинова.  Идеята й е по този начин да се разшири кръгът на лицата, които взимат решения за партията. Нинова е поискала повече депутати в Изпълнителното бюро, за да се подобри връзката на органа с парламентарната група, както и повече представители на местната власт. Предложила да бъде освободен Валери Жаблянов и се мотивирала. ”Аргументите ми, започвам с най-малко важното.  За малко щяхме да останем без документи за последното заседание на конгреса. Вторият ми аргумент е за идеологията.  Валери е председател на комисията по идеология и от 2017 г. тя почти не се е събирала . На трето място е най-сериозното - става въпрос за заседанието на ПАСЕ и неговото отсъствие. Това налага днес ние да даваме обяснение. Там се гласуваха ограниченията на Русия, Истанбулската конвенция и доклада за корупцията в България.  Не сме информирани, че той ще отсъства, така че да можем да изпратим негов заместник. Свалям доверието си от него и бих искала да напусне Бюрото, може би е редно той да си подаде оставката“,  завила Нинова пред пленума. И продължила:  Чух разумните критики и смятам да ги отразя в бъдещата работа на партията. За мен е съществен въпросът за идеологията . За съжаление в България никой не говори за това. Ние останахме единствената партия с идейна основа. Преди конгреса се чуха различни мнения за модерното ляво, за европейската левица, за консерватизма.  Тези въпроси трябва да дискутираме, но не сами, затворени в себе си. Предлагам да създадем Национален дискусионен клуб.  Нинова предложила:  Да поканим различни партии от левия спектър, различни институти, движения и да започнем съществена дискусия за две неща - демокрация и модерно ляво в България и в Европа.  В разговорите да се включат и европейски лидери, политици, специалисти. Светът се променя и поставя различни предизвикателства пред идеите. Ние трябва да отговорим на тези предизвикателства\", казала пред пленума Нинова. Преди началото на заседанието на Националния съвет Жаблянов бе спрян от репортери с въпроса как ще коментира информацията, че ще бъде отстранен от бюрото. Надявам се да не виждат в мен враг, а партиен другар, отговори той. Пред Националния съвет Жаблянов обяснил, че чрез новия състав на ИБ Нинова иска да преподреди хаоса, който създала с оставката си.  С нови членове не се разширява демокрацията, а търсенето на аргументи постфактум, за да се оправдаят предварително взети решения, е вече стил, заявил той. И добавил, че заседанието на ПАСЕ не било толкова важно, а суспендирането на правата на руската делегация в ПАСЕ няма общо със санкциите наложени от други органи, където той единствен е гласувал против. Казал, че останал в София заради проверките на имуществото му, които се водят. Компетентните органи го помолили да е на разположение. Заместници не били изпратени, защото НАП, ВКП и КОНПИ са поискали той да е на разположение след изтичането на срока, когато е било възможно да се правят промени в състава на делегацията. Георги Пирински, Атанас Мерджанов  и Велислава Дърева защитили Жаблянов, който отказал да подава оставка. Той дръпнал 50-минутно слово в стил \"Георги Димитров пред Лайпцигския процес\", с което оттегчил залата. Нарекъл членовете на НС \"провинциалисти\", заради позицията им за Истанбулската конвенция. И, както заяви депутат пред   \"сам си отряза главата\". При гласуването по-късно Националният съвет подкрепи Нинова и гласува оставката му. С явно гласуване са били приети и останалите промени в състава на ИБ на БСП. Явор Куюмджиев по собствено желание напуснал ИБ на БСП. \" до края на годината, както и нов щат и структура във връзка с намаляването на субсидията\". С почти 2/3 се орязва щатът в червената централа на \"Позитано\" . Досега партийният апарат по ведомост е бил близо 150 човека, вече става 64. Нинова е предложила по-динамична структура на партийното ръководство. В това си решение тя била подкрепена от Михаил Миков, който заявил, че в настоящата ситуация Нинова няма друг ход, освен да съкращава администрация. Пленумът завърши, приемайки всички решения на Нинова.    ", "date": "2019.07.01", "title": "Нинова свали доверието си от Жаблянов и го извади от ИБ на БСП. Пленумът я подкрепи!"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/397370-%D1%81%D0%BB%D0%B5%D0%B4-%D0%BF%D1%81%D0%B5%D0%B2%D0%B4%D0%BE-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%B0%D1%82%D0%B0-%D1%88%D0%B8%D1%80%D0%BF%D0%BE%D1%82%D1%80%D0%B5%D0%B1%D0%B0-%D0%BF%D0%BE-%D0%BD%D0%BE%D0%B2%D0%B0-%D0%B8-%D0%B1%D1%82%D0%B2-%D0%B8%D0%B4%D0%B2%D0%B0-%D1%80%D0%B5%D0%B4-%D0%BD%D0%B0-%D0%B5%D1%82%D0%BD%D0%BE%D0%BF%D0%BE%D1%80%D0%BD%D0%BE%D1%82%D0%BE", "text": "Меги и Иво са медийни звезди. В България. Меги и Иво обикалят света, тя в народна носия, той нещо като водач на дуото. И пиар. Хората я спират, чудят й се (на акъла), а някои се снимат с нея. Така научават нещичко за България - висша форма на патриотизъм, според български медии. В неделя, 30 юни, Меги и Иво са гости в сутрешното студио на Нова телевизия.     Водещата Мартина Ганчева разговаря с тях в стил   – пълнейки паузите между рекламите. А Меги и Иво са пълнеж, без никакво съмнение. Живеят и работят в Германия, но дават интервюта, позират и изричат мъдрости в родината. Германците по-малко се прехласвали по тях, защото, видите ли, били резервирани от много нашенци, които източвали немската социална система. Меги и Иво обаче  . Те са правилни хора. И са банкови чиновници. На работното място им е скучно, затова по време на отпуската пътешестват по света с носии. За малко се прибират в България, колкото да направят няколко медийни „удара“ и да се видят с роднини. После се връща при добре платената скука. Така безличните и семплите иначе Меги и Иво правят живота си по-интересен за тях, и доста скучен за рискувалите да ги гледат или слушат. Преди по-малко от месец Меги и Иво със същия (не)успех гостуват и в бТВ. Дефилират и в други медии. С едни и същи разкази и изкуствени усмивки. Представете си, че по софийската „Витошка“ се появи симпатична женичка от племето зулу или индийка с традиционна носия се появят около Народното събрание или площада в Червен бряг. Ще щракнете едно селфи, няма как. И Меги на това разчита. Какво всъщност ни казват Меги и Иво с тяхното хрумване? Че не могат да живеят без балгарските традиции и носии? Да си бяха останали на село тогава, работейки в читалището за 300 гроша, вместо да скучаят в германски банков клон. Ако пък толкова много искат известност, Меги да свали фустата и ризата с шевици в стилен стриптийз на фона на българския трикольор някъде в Танзания или Париж и наистина ще се прочуе. И България ще прочуе… Разговорът в студиото със „звездите“ Меги и Иво, е предшестван от възторжен 20-минутен репортаж за Ставри Ставрев. Толкова ефирно време рядко получава някой български творец, но Ставри е „супер звезда“. В бизнеса с мускули е. Той - уау, - се е класирал за игрите по CrossFit в Америка.  , хълца възхитена репортерка, и не споменава, че става дума за състезания с рекламна и комерсиална цел. Наш Ставри е тренирал в Англия, но ще разнася славата на България отвъд океана. И медиите го   на крилете си... Меги, Иво и Ставри са ясни – искат да блеснат с нещо, каквото й да е. Те не са виновни – толкова могат да изтискат от въображението си. Не е ясно обаче защо българските медии им обръщат такова внимание. Списъкът с измислени герои в предаванията им е необосновано дълъг. В същото време няма и една новина или репортаж от училищата по изкуствата. Какво става с училището по каменоделство и скулптура в Кунино, например. Успяха ли да го закрият или все още диша? Къде са предаванията за Консерваторията, университетите, лабораториите? Защо за хората по селата се сещаме само когато ги ударят порои, пребият ги или ги наръфат свирепи кучета? Преди дни млади български IT специалисти, върнали се от Лондон да правят бизнес у нас, разказаха пред медиите за сблъсъка си с администрацията и институциите в лицето на Агенция „Пътна инфраструктура“. Телевизии снимаха, но нито една не пусна и кадър. А Мартин Димитров, обявен от „Форбс“ за най-млад успял българин и колегите му сигурно имат повече какво да кажат от Меги с пищимала и Ставри с големите бицепси. , - пееше Георги Минчев. Медии се хранят с ширпотреба и ни пробутват сюжети-сурогати с учудваща лекота. Редуват ги с чалга изявата на политици и управници, както и с чалга акциите срещу нарочени за отстрелване кмет или чиновник, взел подкуп пита кашкавал… Скоро могат и етнопорно да ни пуснат с аргумента, че става дума за патриотизъм. В преносен смисъл то отдавна се излъчва... И като стана дума... къде се изгуби Ева Майдел, евродепутатката от ГЕРБ, която с носия и байрак си правеше реклама за изборите, хваната на хоро в Брюксел? Беше обещала безплатна екскурзия в Белгия за оригинална мартеница? Ахмаците проверяват ли си пощата за поканата? Майдъл с пещимал на откриването на новия Европарламент. Патриотична гледка ще е. А до нея Марчето Габриел и останалите.  Темата с ширпотребата може някому да изглежда дребна, но не е. Да залагаш на  ципове и копчета,  сякаш си телевизионна сергия в Илиенци,стеснява и без това ограниченото пространство за традиционните българки ценности. Истинският национален дух не е в елементарните частици, които извършват браунови движения. Той се носи от силни характери, ярки личности и се открива в творенията на балканския талант. И се поднася от способни медийни представители, а не от еднодневки.  ", "date": "2019.07.01", "title": "След псевдо патриотичната ширпотреба по Нова и бТВ идва ред на етнопорното"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397371-m%D0%B0%D0%B3%D0%B8%D1%8F%D1%82%D0%B0-%D0%BD%D0%B0-%D0%B4%D0%B6%D1%83%D0%BB%D0%B0%D0%B9-%D0%BC%D0%BE%D1%80%D0%BD%D0%B8%D0%BD%D0%B3", "text": "Мигът, в който светлината се изправя срещу мрака и започва постепенно да го побеждава, винаги е вълшебен. Тази гледка пречиства съзнанието, носи наслада, мир, надежда, топлина. За щастие, имаме възможност да се докосваме до тази магия всеки ден – с всеки изгрев на Слънцето. Но има едно утро, в което посрещането на новия ден е особено специално – Джулай морнинг. Всичко започнало съвсем случайно във Варна през 1986 г., а в момента е своеобразен празник, който се чества единствено и само в България, но за него в с. Камен град (където Слънцето първо огрява България) се събират хора от цял свят. Твърди се, че е възникнал като протест срещу комунистическата власт, изразен в значението и внушението на едноименната песен на Юрая Хийп.  Символичното посрещане на изгрева е било като посрещането на едно ново начало и едно по-добро бъдеще за първоначалните участници. След падането на комунистическия режим в страната движението продължава да съществува, но липсата на първоизточника за протест променя с времето основната идея на първото хипи движение в България. Днес посрещането на първоюлското Слънце има смисъл на бягство от града от цивилизацията, на протест срещу собственото Аз и пълно освобождаване на личността от оковите на големия град. А за някои е просто официално откриване на летния сезон. Сега ви каним да се откъснете за миг от заниманията си и да се пренесете на брега на с. Камен бряг в недалечната 2011 г. и под звуците на неповторимите Юрая Хийп да изгледате раждането на първия ден от месец юли и преведения на български текст на песента. Желаем ви вдъхновен ден!", "date": "2019.07.01", "title": "Mагията на Джулай морнинг"}
{"url": "http://www.classa.bg/%D1%81%D0%B2%D1%8F%D1%82/item/397363-%D0%BB%D1%83%D0%BD%D0%B0%D1%82%D0%B0-%D0%B2%D1%81%D0%B5-%D0%BE%D1%89%D0%B5-%D0%B5-%D1%81%D1%82%D1%80%D0%B0%D1%85%D0%BE%D1%82%D0%BD%D0%B0-%D0%B7%D0%B0-%D0%B1%D0%B8%D0%B7%D0%BD%D0%B5%D1%81", "text": "Петдесет години, след като човек за първи път стъпва на Луната, компаниите все още се опитват да изкарат пари от това събитие. Вниманието на стотици милиони хора бе приковано, когато Аполо 11 кацна на Луната на 20 юли 1969 година. Естествено, маркетинговите специалисти сграбчиха този шанс, за да продават продуктите си – от коли и телевизори до зърнени храни и обвитата в мрак навремето енергийна напитка Tang. Тази година те отново са на тази вълна, тъй като се навършват 50 години от гигантския скок на човечеството. Срещу космическата цена от 34 600 долара е пусната лимитирана серия на Omega Speedmaster, в чест на ръчния часовник, който Бъз Олдрин носи на Луната. „По-земно“ предложение е бирата Budweiser Discovery Reserve, която съживява рецепта от 60-те и на опаковката й има 11 символични звезди.     Lego пуска забавен конструктор, от който се прави апарат за кацане на Луната NASA Аполо 11. Nabisco предлага нежно лилави бисквитки Marshmallow Moon Oreo. А кой не се нужда е от тениска „една малка стъпка“, чорапи с ракетата Сатурн V или преносима чаша Аполо 11? Да си го кажем напълно сериозно, някои марки са истински горди, че са били част от първото кацане на Луната. Часовниците Speedmaster на Omega са емблематични за космическите пътувания, откакто NASA ги избра за пилотираните си мисии през 1965 година, след като други часовници не преминаха теста. През 1970 година екипажът на злополучната мисия Аполо 13 използва Speedmaster, за да измери 14-те секунди работа на двигателя, които им позволяват да се подготвят за връщане на Земята. „Това си остава важен инструмент, с който човек трябва да разполага. Достатъчно е само да видите мисията на Аполо 13,“ каза Джеймс Раган, пенсиониран авиоинженер, който тества часовниците през 60-те. Златният Speedmaster на Omega е версия на часовниците, която компанията подарява на астронавтите на гала вечеря през 1969 година. Сравнително по-скромният часовник от неръждаема стомана, на стойност 9650 долара, е с лазерно гравирано изображение на Олдрин, слизащ от апарата за кацане на Луната. Ето ги и антигравитационните химикалки Fisher Space Pens, разработени специално за мисиите Аполо. За космическите ентусиасти, любители на лукса, Fisher Space Pen Co. има лимитирана серия химикалки за 700 долара с удостоверен материал от космическия кораб Аполо 11. Да се върнем към 1969 година, и Omega и Fisher Space Pen Co. бързо дадоха гласност на връзката си с Аполо 11 с медийни и рекламни кампании, както и подизпълнители на NASA като Boeing и General Electric. Stouffer’s осведомиха потребителите, че компанията е осигурила храната за астронавтите на Аполо 11, когато се върнат на Земята. Те пуснаха рекламна кампания с мотото „Всеки, който е бил на Луната, яде Stouffer’s“. 50 години по-късно марката на Nestle празнува с медийна кампания, в която споделя някои от рецептите от 1969 година. И марките без пряка връзка с Аполо, не стоят безучастни към събитие, което проследяват почти всички домакинства в САЩ, имащи телевизор. През 1969 година Zippo пуска запалка, с която се приветства мисията Аполо 11 и нейните астронавтите. Половин век по-късно Zippo продава лимитирана серия 14 000 запалки в чест на годишнината на цена 100 долара всяка. Krispy Kreme, която казва, че е предлагала понички на наблюдаващи на живо изстрелването на Аполо 11, измисли нов сладкиш, като напълни класическата си поничка с крем в чест на годишнината. Причината много от нещата в чест на годишнината да имат винтидж привкус, може би се крие в това, че общественият интерес към изследването на космоса отслабна през годините и не е имало събитие, което да събуди световна еуфория по начина, по който това направи стъпването на луната и приключването на програмата Аполо през 1972 година. След 1972 година пътуването на хората в космоса е ужасно скучно. Ние обикаляхме и обикаляхме Земята толкова много пъти, а това не е интересно на хората, казва Дейвид Мърмен Скот, маркетингов стратег и съавтор на книгата „Маркетинг до Луната“, който проследява усилията в областта на връзките с обществеността, свързани с мисията Аполо 11. Скот все пак казва, че 50-ата годишнина се случва на фона на възобновен интерес – NASA има планове да изпрати астронавти на Луната до 2024 година и до Марс през 30-те години на века. А пък Lego проектира машината си за кацане на Луната като конструктор за големи, част от серията Creator Expert, насочена към възрастните. За децата на родители, които не познават свят без космически пътувания, датската компания пуска шест нови конструктора Lego City Mars exploration, проектирани в сътрудничество с NASA с футуристични ракети, които ще отведат хората на Червената планета. Става дума за това децата да получат нещо вдъхновяващо, където могат да се видят, вместо да се опитват да се проектират в един исторически момент,“ казва Майкъл Макнели, старши директор в Lego. Budweiser обяви амбициите си да стане първата бира на Марс, като участва в експерименти за отглеждане на ечемик на Международната космическа станция. Марката на Anheuser-Busch видя маркетингов потенциал в събуждането на патриотизма, който мисията Аполо 11 предизвика у американците в период на политическа поляризация. Бирата си е много демократична напитка. Тя сближава хората, каза Рикардо Маркес, вицепрезидент на маркетинга в Anheuser-Busch. Искаме по-специално да напомним на хората за всичко, което е добро и всичко, което не трябва да забравяме, допълни той. Все пак гледането на първото стъпване на човек на Луната е лично изживяване на стотици милиони хора по света. Това се случи благодарение на телевизията и точно тази връзка използва Samsung за медийната си кампания, с която представя телевизора си QLED 8K, свързан с документалния филм на Си Ен Ен Аполо 11.    ", "date": "2019.07.01", "title": "Луната все още е страхотна за бизнес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397364-%D1%81%D0%B2%D0%B2-%D0%B1%D0%B5%D0%B7%D1%81%D1%80%D0%B5%D0%B1%D1%8A%D1%80%D0%BD%D0%B8%D1%86%D0%B8-%D0%BA%D0%BE%D0%B7%D0%BC%D0%B0-%D0%B8-%D0%B4%D0%B0%D0%BC%D1%8F%D0%BD-%D0%B2-%D1%80%D0%B8%D0%BC", "text": "  След прославянето на земята в плът на Христа, нашия Бог, навсякъде станали известни със своята удивителност подвизите на светите Христови мъченици; защото в тях се е проявила силата на Спасителя; за всички било удивително мъжественото им противопоставяне на мъчителите и непобедимото им търпение. Към числото на тези мъченици принадлежали и тези братя по плът, родени в древния   и възпитани в правилата на християнското благочестие - светите страдалци Козма и Дамян, за които предстои да разкажем. Изучили лечителското изкуство, тези свети братя успешно изцелявали всякакви болести и във всичко им помагала благодатта на Самия Бог. На каквито и болни хора или животни да възлагали ръце, те веднага оздравявали напълно. Тези изкусни целители не вземали от никого пари за изцеленията, заради което били наречени \"безсребреници\". Те искали от изцелените само една безценна награда - вярата в Христа. И действително, те обръщали мнозина в Христа не само в Рим, но и в околните градове и села, които обхождали, за да изцеляват боледуващите.     Освен с благодатта на изцелението, те облагодетелствали хората и с щедра милостиня. Те имали голямо, събрано от предците и получено от родителите имущество, което продавали, раздавали на бедните и нуждаещите се; хранели гладните, обличали голите; с една дума, проявявали милосърдие към всички бедни и нямащи. Когато изцелявали бедните, те обикновено им казвали така: - Ние само възлагаме ръце върху вас и нищо не можем да направим със своята собствена сила, а всичко извършва всемогъщата сила на Единия истинен Бог и Господ Иисус Христос; ако повярвате в Него и не се усъмните, веднага ще оздравеете. И те, вярвайки, наистина получавали изцеление. Така всеки ден много хора, отвръщайки се от идолопоклоническото нечестие, се присъединявали към Христа. Жилището на тези свети лекари се намирало в едно село край Рим (където било имението на родителите им). Живеейки тук, те просвещавали със светата вяра всички околни селища. Междувременно дяволът, завиждайки на такъв сияещ с добродетели живот на светците, накарал някои свои слуги да отидат при царя и да оклеветят невинните. По това време в Рим царувал Карин. Той, като послушал клеветниците, веднага изпратил войници в селото, където живеели светците, със заповед да ги хванат и да ги доведат при него на разпит. Когато царските войници стигнали до селото, в което живеели светците, и започнали да разпитват за Козма и Дамян, вярващите се събрали при братята и ги умолявали да се скрият някъде за кратко време, докато премине гневът на царя. Но светците не само не послушали този съвет, а напротив, намислили сами да се явят пред търсещите ги войници, желаейки с радостда пострадат за Христовото име. Когато при тях се събрали много вярващи и със сълзи ги умолявали да запазят живота си не заради себе си, но заради спасението на другите, те - макар и против волята си - ги послушали. Тогава вярващите ги скрили в една пещера. В това време войниците, след като дълго и навсякъде търсили светците и не ги намерили, от гняв и досада заловили някои благочестиви мъже от това село, оковали ги във вериги и ги повели към Рим. Като узнали за това, светите Козма и Дамян веднага излезли от пещерата и бързо тръгнали след войниците; догонили ги по пътя и им казали: - Освободете невинните, а нас хванете, защото ние сме тези, които ви е заповядано да заловите. Така войниците, като освободили мъжете, сложили окови на светите Козма и Дамян и ги повели към Рим. Тук светците били оковани и затворени в тъмница, в която стояли до сутринта. Като настъпило утрото, царят седнал пред народа в съдилището, което се намирало на мястото, предназначено за зрелища; като заповядал да доведат пред него светите затворници Козма и Дамян, царят с висок глас им казал: - Вие ли се противите на боговете на нашите бащи и с каква вълшебна хитрост даром лекувате болестите у хората и животните, съблазнявайки простите хора да отстъпват от боговете и законите на бащите? Но поне сега оставете своето заблуждение и послушайте моя съвет; пристъпете, принесете жертва на боговете, които ви търпят досега. Боговете, бидейки обидени на вас, не са ви въздавали зло за зло, макар и да са могли да ви въздадат, но търпеливо са очаквали обръщането ви към тях. А светите Христови угодници сякаш с едни уста отговорили на царя така: - Ние не сме съблазнили нито един човек; не знаем никаква вълшебна хитрост, на никого не сме причинили никакво зло, но изцеляваме болестите със силата на нашия Спасител и Господ Иисус Христос, както Той е заповядал, казвайки:   Правим това, без да изискваме нищо, защото така е завещал Спасителят, Който е казал: \"даром получихте, даром давайте\". Ние не искаме имущество, но търсим спасението на човешките души и служим на бедните и немощните като на Самия Христа, защото Той приема като сторени на Него благодеянията, извършени заради тях, казвайки на благодетелите:   Тези Негови заповеди се стараем да изпълняваме, надявайки се да получим от Него награда в безкрайния живот на Небесното Царство. Никога няма да се съгласим да се покланяме на признаваните от тебе за богове. Покланяй им се ти и тези, които са съгласни с тебе! А ние добре знаем, че те не са богове. Ако ти, царю, желаеш, ние ще ти дадем добър съвет, за да познаеш Единия истинен Бог, Твореца на всичко, Който  - за нашите потребности за слава на Своето превелико име: отстъпи от безчувствените и бездушни идоли и Му служи! Император Карин отговорил на светците така: - Не съм ви извикал да ораторствате, а да принесете жертва на боговете. - Ние принасяме - отговорили светците - безкръвната жертва на нашата душа - на Единия наш Бог, избавил ни от мрежите на дявола и дал Своя Единороден Син за спасението на целия свят. Този наш Бог не е създаден, но е Създател на всичко, а твоите богове са човешка измислица и дело на ръцете на занаятчиите и ако сред хората не съществуваха занаяти за изработване на вашите богове, вие не бихте имали на кого да се покланяте! - Не дразнете вечните богове - казал Карин, - но по-добре принесете жертва и им се поклонете, ако не искате да бъдете подложени на вече приготвените за вас мъки. - Да бъдеш посрамен ти, Карин, с твоите богове - казали, изпълнени със Светия Дух, Христовите раби. - Тъй като твоят ум се отвръща от вечносъществуващия Бог и се обръща към безчувствените и никога несъществували идоли, то нека, за твое посрамване и за това, от собствен опит да разбереш, че нашият Бог е всемогъщ - да се измени лицето ти и да се обърне назад! Когато светците произнесли тези думи, лицето на Карин внезапно се изменило и шията му се извила така, че лицето му се оказало обърнато към гърба и никой не можел да му помогне. Той седял на трона си така с изкривена шия и обърнато лице. А народът, като видял това, извикал: - Велик е християнският Бог и няма друг Бог освен него! Тогава мнозина повярвали в Христа и умолявали светите лекари да изцелят царя. И сам той ги умолявал за това, казвайки: - Сега наистина познах, че вие сте раби на истинния Бог. И така, умолявам ви - тъй като вече много сте излекували - изцелете и мене, за да повярвам и аз, че няма друг Бог освен Проповядвания от вас, сътворил небето и земята. - Ако ти - казали му в отговор светците - познаеш дарилия ти живот и царство Бог и повярваш в Него с цялото си сърце, Той ще те изцели. - Вярвам в Тебе - с висок глас произнесъл царят, - Господи Иисусе Христе, истинни Боже, помилуй ме и не си спомняй предишното ми незнание! Когато царят произнесъл тези думи, шията му се изправила, лицето му застанало на мястото си и той, като станал, устремил очи към небето и като издигнал ръце, заедно с целия народ въздал благодарност на Бога, казвайки така: - Благославен си, Христе, истинни Боже, привел ме чрез тези свети Твои раби от тъмнина към светлина. Получил изцеление по този начин, царят почел с дарове светите раби Козма и Дамян и ги отпуснал с мир. Като излезли от Рим, светците се отправили към своето село. Жителите на това село, както и на съседните села, като чули за всичко, което се случило в Рим със светците, излезли да посрещнат Божиите угодници и ги приели с радост, веселейки се и прославяйки Владиката Христа. Междувременно светците по свой обичай отново обхождали околните градове и села, изцелявайки болестите и просвещавайки всички със светата вяра, а след това отново се връщали в своето село. Но ненавистникът на човешкия род - дяволът, като не успял да навреди на светците с първите си козни и не могъл да ги премахне измежду живите, намислил друг начин. В тази страна живеел един много известен лекар, от когото първоначално се учели на лечителското изкуство и светите Козма и Дамян. Него и научил врагът на човешкия род, не търпящ славата на Божиите угодници - да завиди на светците. Като ги извикал с лукавство, той ги повел към планината уж с цел да събират лечебни растения, затаявайки в сърцето си Каиновата мисъл. Той отвел светците далече иустроил така, че всеки да събира растения отделно. След това убил с камъни първо единия, а после по същия начин погубил и другия; след това взел телата им и ги скрил в намиращия се там кладенец. Така светите Христови страдалци, безсребрениците Козма и Дамян, завършили живота си и се удостоили с мъченически венец от Христа, нашия Господ и Спасител, на Когото се отдава чест и слава с Отца и Светия Дух сега и в безкрайни векове. Амин. ", "date": "2019.07.01", "title": "Свв. безсребърници Козма и Дамян в Рим"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397365-1-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "69 г. - Веспасиан е издигнат за император на Римската империя от легионите.     1097 г. - Битка при Дорилеон: Кръстоносците водени от принц Боемунд I Антиохийски побеждават селджукската армия, водена от Килич Арслам I.   1847 г. - В САЩ са пуснати в употреба първите залепващи пощенски марки.   1863 г. - Американска гражданска война: Започва Битката при Гетисбърг.   1881 г. - 2 Велико народно събрание суспендира Търновската конституция, като гласува исканите от княз Александър Батенберг извънредни властови пълномощия да управлява страната в следващите седем години.   1894 г. - Основан е бразилският футболен клуб Клуб де Регаташ Ботафого, предшественик на днешния Ботафого от Рио де Жанейро.   1905 г. - Алберт Айнщайн прави публично достояние създадената от него Теория на относителността.   1907 г. - В САЩ са създадени първите военно-въздушни сили.   1911 г. - Полският биохимик Казимир Функ открива витамините.   1916 г. - Първата световна война: Започва една от най-кръвопролитните битки през войната - Битката при Сома.   1921 г. - По предложение на Александър Теодоров-Балан е въведена правописна реформа.   1942 г. - Втората световна война: След 8-месечна обсада германската армия овладява Севастопол.   1960 г. - Двете Сомалии - британска и италианска получават независимост и се обединяват в една държава.   1962 г. - Руанда и Бурунди стават независими от Белгия държави.   1968 г. - В Женева е подписан Договор за неразпространение на ядрените оръжия от СССР, САЩ, Великобритания и други страни.   1975 г. - Людмила Живкова оглавява културното ведомство на Народна република България.   1976 г. - Португалия предоставя автономия на Мадейра.   1980 г. - В Полша избухва стачка, ръководена от профсъюза Солидарност.   1996 г. - Неврокопският митрополит Пимен е избран за патриарх от алтернативния Свети Синод.   1997 г. - Китайска народна република възстановява суверенитета си над Хонконг, с което приключва 156-годишното колониално управление на Обединеното кралство.   1997 г. - В България е въведен валутен борд и българския лев е приравнен към германската марка (1 DEM = 1000 BGN).   2000 г. - В България започва здравна реформа, чието цел е да замести безплатното здравеопазване.   2002 г. - Основан е Международният наказателен съд, който разглежда дела на лица за геноцид, престъпления срещу човечеството, военни престъпления и престъпления на агресия.   2004 г. - Космическият апарат Касини-Хюйгенс, по съвместна програма на НАСА и ЕКА, влиза в орбита около Сатурн.   2009 г. - Открит е новият терминал на Летище Пловдив.  ", "date": "2019.07.01", "title": "1 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397366-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BE%D1%89%D0%B5-%D0%B4%D0%BD%D0%B5%D1%81-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%B5%D0%BA-%D0%B1%D0%BE%D1%80%D0%B8%D0%BC-%D1%81%D0%B5-%D0%B7%D0%B0-%D1%84%D1%80%D0%B0%D0%BD%D1%81-%D1%82%D0%B8%D0%BC%D0%B5%D1%80%D0%BC%D0%B0%D0%BD%D1%81", "text": "Президентът на ПЕС събра премиерите от левицата преди решаващата среща на европейските лидери “Франс Тимерманс е най-подходящият избор за председател на Европейската комисия. Той еднозначно спечели предизборните дебати и вдъхнови хиляди европейци да гласуват за промяна в Европа. През последната седмица водихме интензивни разговори с другите европейски политически семейства. Бях в постоянна връзка и с премиерите на Испания и Португалия Педро Санчес и Антонио Коща, които водеха преговори с министър-председателите в рамките на Съвета. Благодарение на техните усилия, днес шансовете ни за успех са още по-големи, защото семейството на ПЕС е единно и добре координирано. Преговорите са в решителна фаза и още днес може да има резултат от тях. Надявам се на срещата на върха тази вечер всеки да прояви мъдрост и отговорност, защото продължително забавяне на процеса би означавало институционална криза в ЕС.” Това заяви лидерът на ПЕС и български евродепутат Сергей Станишев, който беше домакин на координационна среща на левите премиери преди извънредното заседание на Европейския съвет днес в Брюксел.     “ПЕС продължава да се бори за кандидатурата на Тимерманс. Той има опита, волята и визията за нова посока към по-социална и по-справедлива Европа, и е способен да събере зад себе си необходимото мнозинство. Битката ни е за нов социален дневен ред в Европа и единствено лидерството на ЕК може да донесе желаната промяна. Радвам се, че дори и представители на десницата, сред които и председателят на Европейския съвет Доналд Туск, признават качествата на Франс и са склонни да го подкрепят.”   “Финалният кръг от преговори предстои и крайното решение все още е под въпрос. Надявам се тази вечер да успеем да убедим и последните скептици, че това е единственият правилен и възможен път напред. Националният егоизъм и разпределянето на порции между големите държави трябва да отстъпи пред общоевропейския интерес. Такъв сценарий би бил огромен успех не само за семейството на ПЕС, но и за цяла Европа”, заяви в заключение Станишев.   Сред присъстващите на срещата бяха:   Алексис Ципрас , министър-председател на Гърция; Анти Рине , министър-председател на Финландия; Антонио Коща , министър-председател на Португалия;  Джоузеф Мускат , министър-председател на Малта; Мете Фредериксен , министър-председател на Дания; Педро Санчеc , министър-председател на Испания; Петър Пелегрини , министър-председател на Словакия; Стефан Льовен , министър-председател на Швеция; Олаф Шолц , зам. министър-председател на Германия; Франс Тимерманс , водещ кандидат на ПЕС за председател на ЕК; Ираче Гарсия Перез , председател на Групата на социалистите и демократите в ЕП .", "date": "2019.07.01", "title": "Станишев: Още днес може да има решение за председател на ЕК. Борим се за Франс Тимерманс!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397367-%D0%B4%D0%B5%D1%84%D0%B8%D0%BD%D0%B8%D1%86%D0%B8%D1%8F-%D0%B7%D0%B0-%D0%BA%D1%80%D0%B5%D0%BD%D0%B2%D0%B8%D1%80%D1%88", "text": "Ако от време на време имате усещането, че тоя свят не си пие редовно хапчетата – значи редовно четете вестници. Телефонните измамници, слава Богу, май кротнаха, но в замяна на това се навъдиха нови – „Баячка носела вода от 7 извора в Турция” – светва ни за нововъведения в борбата с черните магии „ТРУД”. Осемдесетгодишен старец, убеден, че всичко около него се руши заради зловредна магия, „дал 12 700 лева на непозната русенка за всевъзможни ритуали”. Дори є платил командировка до Турция, та да докара вода от седем енергийни извора. Е, на това му се вика – от седем кладенеца вода да докараш някому! Земеделското министерство си има други грижи – според интервю на министърката му за „24 ЧАСА”, „Нова наредба ще каже какво е кренвирш по БДС…” Очакваме в най-скоро време дефиницията за кренвирш да се появи първо в „Държавен вестник”, след което – и в тълковния речник. Макар че – защо трябва да се мъчат експертите – по-простичко е да се обадят на „Фолксваген” – там знаят по-добре! Ако се вярва на „СТАНДАРТ”, „Фолксваген продава повече колбаси, отколкото коли”! Сериозно – „Заводът на германската компания във Волфсбург произвежда вурстове от 46 години насам, а самите те присъстват и в каталога с резервни части под номера „199 398 500 А”. Че кренвиршът може да бъде и резервна част на кола – не предполагахме. Да не би това да са имали предвид, като са пазарили завода за нашенско? А от някаква такава наредба със сигурност има нужда – според „ТРУД”, ако прочетем внимателно етикета на шишенцето с кисело мляко за пиене (ама точно така пише – очевидно другото е за мазане след изгаряне на плажа), „може да се окаже, че в ръцете си държим отвара от нишесте, свински желатин, модифицирано царевично нишесте, плодови концентрати и аромати”. За какво хората гледат крави – няма отговор. Може да се направи само едно обосновано предположение – за телешко. Междувременно родната полиция осъществи поредната ювелирна операция – успя да арестува човек, който „работел като джипи, без да има това право”. В смисъл – нямал диплома. Или – имал, само че за медицинска сестра. Пред „24 ЧАСА” той с гордост заявява, че „В затвора веднага надуших къде е библиотеката, а библиотекарят вика: „Чувал съм за тебе, докторе”, и ми намери медицински книги”… Да ви напомня нещо това? Ами – напънете се, и ще се сетите, че един друг наш сънародник срещу скромна сума изгради цял язовир, без изобщо да има диплома нито за медицинска сестра, нито за хидроинженер. Защото бил имал цяла стая с книги, и дори ги бил прочел, защото му било интересно. Е, което е позволено на гаранта на етническия мир, не е позволено на редовия му избирател, разбира се. „ТЕЛЕГРАФ” се занимава с много по-сериозни проблеми – с явленията в родния футбол. „Джизъса трие бившите от татусите си” – обявява тържествено изданието. Наблюдателният репортер не само е изброил татуираните в чест на изгорите на някогашната надежда на родния футбол рисунки, но дори ни светва и къде точно по тялото си ги е гудил. А от „24 ЧАСА” научаваме за просперитета на отечеството – „Безработицата – на най-ниско ниво, откакто има Агенция за заетостта”. Погрешно помислихме, че хората отиват на работа в заводите, които премиерът открива на всяко кьоше в милата Родина, но краят на информацията мъничко ни озадачава – според получената от вестника справка, най-търсените професии са: „бармани, сервитьори, готвачи, камериери…” Ако ви кажат, че сме обслужваща нация – да знаете, че не ви лъжат!    ", "date": "2019.07.01", "title": "Дефиниция за кренвирш"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397362-%D0%B1%D1%8A%D1%80%D0%B7%D0%B0%D1%82%D0%B0-%D0%BC%D0%B0%D1%8F-%D1%81%D0%BB%D0%B5%D0%BF%D0%B8-%D0%B3%D0%B8-%D1%80%D0%B0%D0%B6%D0%B4%D0%B0", "text": "По БНТ Мая Манолова се хвали с нейната измислица – Закон за частния фалит (бел. ред. – фалит на физическо лице, не на фирма). Тя с нейният екип, консултирали защитници на потребителите, на работодателите и дори някакви академици. На Запад имало такъв закон и тук трябвало да има, защо всеки имал право на втори шанс. Хората с непогасени кредити се задушавали от финансовите институции. Те имали семейства, деца…. И добрата фея Мая се представя като ангел спасител за затъналите в дългове граждани. Във Франция има едно понятие – mensonge par omission. Българския превод е „лъжа поради премълчаване“ или неказване на цялата истина. Разбира се, че защитата на задлъжнелите семейства е благородна цел. Вярно е, че спекулата с ипотечните и бързите кредити, непосилните лихви и частните съдебни хиени обричат закъсалите на мизерия.     Но идеята на Мая да им се опростят дълговете с 60% за да получат втори шанс е чист догматизъм. Освен това тя говори за „възпитателната“ роля, която евентуалния закон ще изиграе за банките. Представяте ли си някой, който взима 500 хиляди лева кредит и поради невъзможност да го върне, да му бъдат опростени 300 хиляди със закон за личен фалит? Същият човек съответно е спасен, той и неговото семейство, според Манолова, получават втори шанс. Той – предприемачът може да започне нещо ново и полезно за всички. И животът съответно, става по-хубав от песен… То да беше така, но не е! Това, което Манолова премълчава, е именно възпитателната роля на едно подобно спасение. Как ще погледнат на него всички останали потребители на кредити, които си плащат редовно дълговете? Ако се говори за „възпитание“, то засяга преди всичко този, който взима и по-малко този който дава.   И най-важното, което Манолова не казва На Запад има закон за частния фалит, но той е съставен от куп драконови мерки срещу всеки, който се защити чрез него. Първо се конфискува и разпродава собствеността му. В последствие фалиралият бенефициент губи всички права, с които разполага редовният клиент на банката. Той може да спи спокойно, но живее с вързани ръце и крака. Няма право на кредит. Няма право да управлява фирма или да участва в управителен съвет и т. н. Неговото име, като неплатежоспособен, се разпространява от Националната банка по всички финансови институции. Лишен е от кредитна карта и т. н. С други думи – не може да предприеме нищо! На Запад и без подобен закон, децата на длъжника не наследяват борчовете на родителите си! Всичко това Мая Манолова изобщо не споменава. Или както казват старите „Бързата кучка – слепи ги ражда.“     –", "date": "2019.07.01", "title": "Бързата Мая слепи ги ражда"}
{"url": "http://www.classa.bg/%D1%81%D0%B2%D1%8F%D1%82/item/397356-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BD%D0%B0-%D0%BD%D0%B5%D1%87%D0%B5%D1%81%D1%82%D0%BD%D0%BE%D1%82%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BD%D0%B0-%D1%81%D0%B0%D1%89-%D0%BA%D1%8A%D0%BC-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%BE%D1%82-%D1%82%D1%83%D1%80%D1%86%D0%B8%D1%8F-%D0%BD%D0%B0-%D1%81-400", "text": "Американският президент Доналд Тръмп призна, че Вашингтон се е държал нечестно към Турция в ситуацията с доставката на руските зенитно-ракетни системи С-400. Това каза Тръмп в събота на пресконференция след участието си на срещата на високо равнище на Г20 в Осака, Япония, съобщава ТАСС.     „Ще ви кажа какво е честно и кое не. Турският президент Тайип Ердоган искаше да купи ракети „Пейтриът”, но антуражът на президента Обама каза: не. После се обърна към Русия”, обясни американският лидер. Той добави, че Ердоган „е сключил споразумение, е похарчил пари, е вложил много пари” и „веднага щом ги купи, хората от нашата страна му се обадиха и казаха: слушай, не искаме да купувате тези системи, защото не са системи на НАТО”. „Ще ви кажа честно, напълно съм на страната на нашата държава, но с него те се държаха много нечестно”, призна президентът на САЩ. По-рано Тръмп изрази загриженост пред Ердоган за закупуването на зенитно-ракетните системи С-400 и призова за укрепване на НАТО. Преди това турският лидер на среща с руския президент Владимир Путин потвърди, че няма забавяне в доставката на противовъздушни ракетни системи С-400. По-рано американският сенат забрани прехвърлянето на изтребители F-35 в Турция, ако Анкара получи руски зенитно-ракетни системи S-400. Във вторник Ердоган заяви, че доставката на С-400 към Турция ще започне през юли.", "date": "2019.07.01", "title": "Тръмп призна нечестното отношение на САЩ към закупуването от Турция на С-400"}
{"url": "http://www.classa.bg/%D1%81%D0%B2%D1%8F%D1%82/item/397357-%D0%BA%D0%B0%D0%BA-%D1%81%D0%B5-%D1%81%D1%82%D0%B0%D0%B2%D0%B0-%D0%BE%D0%BB%D0%B8%D0%B3%D0%B0%D1%80%D1%85-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "България, Румъния, Чехия, Унгария: в Източна Европа олигарсите осигуряват власт. Или пък властта създава олигарси. А европейските пари подсилват този феномен. Време е да спрем този дъжд от пари, пише Борис Калноки.           От седмици стотици хиляди чехи демонстрират срещу своя премиер Андрей Бабиш. Освен министър-председател той е и един от най-богатите хора в Чехия. Как е забогатял ли? Още по комунистическо време, като член на Партията, той е бил мениджър на чехословашката държавна външнотърговска фирма \"Petrimex\". По негова идея компанията основава друга фирма - \"Agrofert\", която по-късно е придобита от съмнителни швейцарски инвеститори. За тях Бабиш казва, че били приятели още от училище. Много скоро обаче той става едноличен собственик на фирмата. После Бабиш придобива медийни компании и навлиза в политиката. А от началото на юни 2019 чешката прокуратура го разследва за данъчна измама, злоупотреба с държавни субсидии и неправомерно изразходване на средства от Кохезионния фонд на ЕС по времето, когато е бил финансов министър и премиер на страната.     Бабиш е олицетворение на начина, по който в Източна и Югоизточна Европа се прави политика. Парите са власт. Който има пари, иска власт. А който има власт, знае отлично, че за да я задържи, му трябват пари. Например за да си купи медии. След промените най-добре и най-бързо го разбраха пременилите се комунисти. Така по неведоми пътища те бързо натрупаха лично богатство с държавни и партийни пари. Новите богаташи бяха старите комунисти, които използваха тези пари, за да останат във властта като нови социалдемократи - както се случи например в Румъния и България. С помощта на европейските пари Появилите се след тях партии, определящи се като граждански и консервативни (например \"Фидес\" на унгарския премиер Орбан), бързо научиха правилата на играта. Осигурявайки целенасочено на свои доверени хора държавни поръчки, щедро гарнирани с европейски субсидии, те си създадоха свои собствени олигарси. Най-яркият пример в Унгария е известният като \"национален газовик\" Лоринц Месарош. В близкото минало довереникът на Орбан е имал малка фирма за газифициране, а днес - подобно на Бабиш - е вторият най-богат човек в Унгария. И все пак има една съществена разлика между двамата: чешкият олигарх разполага с реална власт, а Месарош знае отлично, че дължи всичко на Орбан. Унгарският премиер не търпи никакви политически амбиции у своите протежета. Медийният магнат Лайош Шимичка го знае много добре. Той дълго време отговаряше за финансите на \"Фидес\". Но след като се скара с Орбан, звездата му залезе набързо. Накратко: по тези европейски ширини не олигарсите определят политиката, а политиката определя олигарсите. Пряко свързани с властта на олигарсите са кохезионните фондове на ЕС. Всъщност, тези пари са замислени от Брюксел като средство в борбата срещу изоставането на по-бедните страни-членки. С тяхна помощ те трябва да догонят в икономическото си развитие по-богатите държави от Общността. Оттук идва и терминът \"кохезия\". Едновременно с това, този вид финансиране би трябвало да насърчава и демокрацията, пазарната икономика и правовата държавност. Поне така е на книга.  В страните от Югоизточна Европа обаче бързо установиха, че значителна част от тези средства, които често се харчат за инфраструктурни проекти, в крайна сметка отиват у големи западноевропейски компании, които притежават нужните ноухау, конкурентоспособност и капацитет да печелят съответните обществени поръчки. Тоест една част от това финансиране се връща обратно в Западна Европа.  Оказва се, че раждането на олигарсите в Централна и Източна Европа се дължи отчасти и на опитите въпросните европари да останат изцяло в страните, за които са предвидени. В Унгария, например, съвсем умишлено правителството си създаде политически лоялни, крупни бизнесмени, които печелят подозрително често големи държавни поръчки. Премиерът Орбан определя това като \"неомеркантилизъм\" (фазата, в която в Европа се създаваха национални индустрии с помощта на протекционистки митнически бариери). Ако искате, наречете го и \"патриотична корупция\". Нека спрем дъжда от европейски пари! Лично аз не вярвам, че в дългосрочен план умуването как да се задържат тези пари в източноевропейските страни ще доведе до създаването на конкурентоспособна икономика. ЕС пък изглежда вече е решил, че идеята за конвергенция в сферата на ценностите просто не функционира: в следващия бюджет ще бъдат подпомагани не най-бедните, а политически коректните - например по въпроса за приема на бежанци. Нека спрем целия дъжд от европейски пари! Защото той прави Брюксел да изглежда по-важен, отколкото е всъщност. Освен това в много страни-членки въпросното финансиране изкривява икономическите и политическите процеси. Ние, източноевропейците, вече догонваме Запада - включително благодарение на европейските пари. Но е дошло времето да се откажем от този механизъм. И да развием предприемаческа култура, която ще цени иновациите и смелостта, а не жаждата за власт и политическата лоялност.    ", "date": "2019.07.01", "title": "Как се става олигарх в Източна Европа"}
{"url": "http://www.classa.bg/%D1%81%D0%B2%D1%8F%D1%82/item/397358-%D0%B4%D0%B5%D0%B9%D0%B2%D0%B8%D0%B4-%D0%B0%D0%B9%D0%BA-5g-%D0%B5-%D0%BE%D1%80%D1%8A%D0%B6%D0%B8%D0%B5", "text": "Дейвид Айк: 5G е оръжие! От военните е. Знаете ли, че тази микровълнова технология 5G използва разпръснати площи. Те се подкарват от тази технология, когато искат да разпръснат облаци и тя изхвърля тези честоти в много по-висока мощност, отколкото 5G ще бъде първоначално при нас, но става въпрос за същите честоти. И хора се разпръскват, защото получават усещането, че кожата им гори!  Учените са наясно, че  \r\n\t Когато нашите електромагнитни полета са в баланс и хармония, ние сме здрави – ние имаме психологическо и физическо здраве. Причината, поради която това технологично общество, предизвиква толкова много психологически и „физически” болести, е, защото тези честоти, водени от технологията, в момента живеем в Wi-Fi свят с всичките му телефони и други неща, тези технологично генерирани честоти разбъркват баланса на човешките електромагнитни електрически комуникационни системи. И ако ги разбъркаш, създаваш състояние на дисхармония, болест, което се проявява като физическо и ментално, емоционално, психологическо заболяване! \r\n   \r\n   Има и друг момент – мозъкът обработва информацията електрически. Той комуникира с клетъчната структура електрически. И той работи в рамките на определена група честоти. Ако можеш да излъчиш честоти, носещи информация и възприятия в рамките на честотата, на която мозъка декодира информацията, той ще декодира тези честоти и ще придобие тези възприятия. Можеш външно, дори без свързване към ИИ, въпреки че това е най-забележителната характеристика, но дори преди това можеш да повлияеш на възприятията на хората външно чрез излъчването на тези честоти, с които взаимодействаме, защото сме антени! Преди няколко десетилетия един човек е разработил честоти за различни емоционални състояния. Това е от преди доста време! Днес е много, много усъвършенствано. Всяка мисъл, всяка емоционална реакция е честота! Генерира честота и само по себе си е честота. Омразата е честота и е различна от тази на любовта! Когато си в стая, в която има много агресия и конфликт, и омраза, ти го усещаш! Какво казват хората? –  „Можеш да разрежеш атмосферата с нож!”  (бел. прев. Английски израз, който показва, че атмосферата на дадено място е изключително напрегната или неприятелска. Вместо думата „атмосфера” може да се използва „въздух” или „напрежение”, което се отнася до неприятното усещане). Това е, защото честоти на омраза и конфликт са генерирани толкова много, че са променили електромагнитното поле в стаята. \r\n \r\n\t \r\n Дейвид Айк: Да. Обаче работата е там, че те са изработили честоти за различни емоции, включително ярост, и могат да ги пуснат в едно общество без никой да разбере и това да окаже ефект! Започва да се надига ярост. Започва да се надига гняв. А хората да не разберат защо изпитват това, но го изпитват и после това, което правят е да задействат това със събитие, например, някой да е атакуван от полицията или някой друг, или пък някой е арестуван за нещо, което не е извършил. И ето ти тригер! Напрежението е задействано от произведената честота задвижила яростта и имаш масови бунтове и хора, правещи неща, които обикновено не биха направили! Можеш да накараш хората и да се депресират! Знаете ли, че американската армия е признала това? Те разполагат с технология, която изстрелва честоти към врага, което в основата си пречупва духа на врага до такава степен, че да се предаде и да свали оръжието на земята! С такава технология си имаме работа! Сега вземете това под внимание и се замислете за 5G. \r\n           Преди всичко 5G не пътува добре поради естеството на своята честота. Значи вместо големи кули като тези, които сега излъчват тези честоти на дълги разстояния, ще има нещо друго! Те не преминават много добре през масивни обекти. За да се преодолее това, ще се поставят кутии за излъчване на 5G, това оръжие, на всяка улица по целия свят. Говорим за изключително голям брой такива кутии, излъчващи това подобно на лампата, стояща навън до стаята на децата ти. Няма да има къде да отидеш. Ще бъдеш в полето на 5G! Друго интересно нещо, не знам дали сте го забелязали, историята проби преди всичко в Шефилд. Когато започнаха да изсичат буквално с хиляди зрели дървета по градските улици. Имаше голям протест срещу това. Шефилд претендира, че е зелен град, но всички тези зрели дървета се събарят! При това хиляди от тях! (бел. прев. Според публикация на The Guardian от 25 февруари 2018 г. в Шефилд са отсечени 5 350 дървета (към датата на материала), включително дъбове, брястове и липи. Договорът е подписан от съвета (Labour-led council) и частната компания Амей (Amey) по програмата „Улиците напред”, имаща за цел да  „подобри „състоянието на пътищата, тротоарите, уличните светлини, мостовете на града…”.” Договорът се отнася за 36 000 крайпътни дървета в града, които на практика са приватизирани до края на 2030 г. Амей е дъщерно дружество на масивната испанска компания Ferrovial.  \r\n Брат ми, който работи като автобусен механик на повикване, например, автобус се поврежда някъде край пътя и му се обаждат и той отива, т.е. той е постоянно в движение, та той каза, че е удивително колко много на брой зрели дървета са изсечени. \r\n Най-лошият кошмар, не говоря за причина и следствие, но казвам да се помисли над това… най-лошият кошмар на 5G на улицата е зрялото дърво, защото той не може да премине през тях! Те не искат зрели дървета заради 5G, защото той не може да преминава през солидни обекти много добре и не пътува надалеч. И така ще имаме тази „експлозия” от 5G трансмитери и после връщам се към това, което казах по-рано, а и те са признали и това, че ще има вероятно 20 000 сателита горе, излъчващи 5G към Земята. \r\n (бел. прев. Общия брой сателити, които се очаква да бъдат разположени в ниската и високата орбита от няколко компании, ще бъде 20 000. На 29 март 2018 г. компанията  SpaceX  на Илън Мъск получава разрешение от Федералната комисия по комуникациите (FCC) да стартира  4 425  сателита в ниската орбита около Земята. Компанията е подала молба до комисията за увеличаване на броя на сателитите й до 12 000, за да предостави „ултра бърз интернет” до всеки квадратен инч на земята. \r\n Компанията  OneWeb  на Грег Уайлър е подала заявление до FCC само за   сателита, но си партнира с Airbus, която ще построи сателитите; Blue Origin, дъщерно дружество на Амазон, която ще осигури ракетите; и Virgin Galactic, която ще пусне сателитите. Неговите инвеститори включват Qualcomm, Hughes Network Systems, Intelsat (Люксембург), Marker LLC (Израел), Grupo Salinas (Мексико), SoftBank (Япония), Bharti Enterprises (Индия) и Coca-Cola. През юни 2017 г. компанията получава лиценз от FCС за  нискоорбитни сателита, но повечето от тях са продадени на Honeywell и други компании. На 4 януари 2018 г. OneWeb подава заявление за още 2 560 средноорбитни сателита и на 19 март 2018 г. кандидатства за още 1 260 нискоорбитни сателита. \r\n Boeing  има планове за  нискоорбитни сателита и вече разполага с одобрението на FCС за тях. През декември Боинг иска разрешение от Комисията да прехвърли лиценза си за 2 956 сателита на компания с име SOM1101 LLC. Грег Уайлър е единствен собственик на SOM1101 LLC. \r\n Четвъртата компания, наречена  Telesat Canada , получава лиценз на FCС на 3 ноември 2017 г. Тя планира да има минимум 117 сателита горе и да ги пусне до 2021 г. \r\n Компанията  Iridium  e в процес на замяна на своята оригинална флотилия с нови 66 сателита, наречени Iridium Next, която ще предлага допълнителни услуги.  Пълният материал тук:  \r\n Превод:  \r\n\t \r\n   \r\n   \r\n   \r\n   \r\n", "date": "2019.07.01", "title": "Дейвид Айк: 5G е оръжие"}
{"url": "http://www.classa.bg/%D1%81%D0%B2%D1%8F%D1%82/item/397359-%D0%BD%D0%B0%D0%BF%D1%80%D0%B0%D0%B2%D0%B8%D1%85%D0%B0-%D0%B0%D0%B5%D1%86-%D0%BD%D0%B5%D0%B2%D0%B8%D0%B4%D0%B8%D0%BC%D0%B0", "text": "Частите за радиационна, химическа и биологическа защита на руската армия скриха Смоленската атомна централа в аерозолен графитен облак, превръщайки я в невидима за противника, съобщи Министерството на отбраната на Русия. «За първи път бе използван аерозолообразуващ химически състав, работещ не само във видимия, но и в инфрачервения диапазон от спектъра на електромагнитно излъчване», подчертава Министерството на отбраната на Русия.     За получаването на маскировъчна завеса войската разпръскала потоци от горещи газове на основата на графит. При създаването на аерозолния облак на площ от 2 кв. километра са използвани пет термодимни машини ТДА-3. Ученията под ръководството на началника на войските за радиационна, химическа и биологическа защита генерал-лейтенант Игор Кирилов започнаха по-рано в Смоленската АЕЦ. В ученията участват над 600 военнослужещи, граждански сътрудници и над 200 броя въоръжение и специална техника. Подразделенията за радиоелектронна борба по-рано упражниха отблъскване на атака на безпилотни летателни апарати над АЕЦ.    ", "date": "2019.07.01", "title": "Направиха АЕЦ невидима"}
{"url": "http://www.classa.bg/%D1%81%D0%B2%D1%8F%D1%82/item/397360-%D0%B5%D1%86%D0%B1-%D0%BE%D0%B1%D1%89-%D0%B1%D1%8E%D0%B4%D0%B6%D0%B5%D1%82-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Марио Драги миналата седмица изненада много хора, включително и президента на САЩ Доналд Тръмп, като намекна за допълнително облекчаване на паричната политика. Най-важният коментар обаче беше призивът му за общ бюджет на еврозоната като допълнителен абсорбатор на икономически шокове, пише Волфганг Мюнхау за Financial Times. Това са две искания, облечени в едно – за бюджет на еврозоната и за цикличен компонент. Европейските финансови министри неохотно се съгласиха за миниатюрна версия на първото и отхвърлиха второто.     Бюджетът, който се разглежда в момента, възлиза на 0,01% от БВП на еврозоната. Повечето страни членки, освен Испания, искат бюджетът да бъде чисто структурен – да помага на държави, които провеждат икономически реформи. Мнозинството категорично отхвърля всяка стабилизационна функция на бюджета. Очевидно не може да се стабилизира икономика с толкова малък бюджет. Така че, когато Драги говори за стабилизационен фискален инструмент, става въпрос за нещо много голямо. Европейските централни банкери за известно време в частни разговори подкрепиха такъв инструмент, но мъдро останаха встрани от политическия дебат. На изпроводяк Драги най-после избра да говори открито. Разбира се, той ще бъде игнориран. Но е прав. Без такъв бюджет на ЕЦБ ще й бъде много по-трудно да направи „каквото и да е необходимо”, за да спаси еврозоната, ако се наложи. Тази интервенция представлява неудобно искане към лидерите на ЕС в държави, в които целият дебат за еврозоната е сведен до размахване на пръст относно фискалната дисциплина, и където политиците и икономистите обединяват разумното искане за бюджет на еврозоната с неразумното за трансгранични трансфери. Допълнителен елемент на дебата в Германия е широко разпространеното осъждане на монетарната политика на ЕЦБ. Европейските лидери не искат да се докосват до фискалната стабилизация, защото тя отваря много неприятни последващи дискусии. По-големият бюджет в крайна сметка ще изисква облигации на еврозоната. Националните дългове в такъв случай ще загубят суверенния си статут. ЕЦБ пък ще започне да разчита повече на европейските облигации в монетарните си операции, отколкото на националните. Страните членки ще изпадат в по-лесно в неплатежоспособност и ще емитират по-трудно нов дълг. Механизъм за фискална стабилизация би преобърнал с главата надолу всичко, което знаем за еврозоната – правилата й за стабилност, законовите процедури, и най-важното - представите за това какво трябва да правят монетарната и фискалната политика и как да си взаимодействат.   Историята показва, че лидерите на ЕС действат само когато надвисне криза, като дори тогава действията им са обикновено недостатъчни. Склонен съм да прогнозирам, че следващата екзистенциална криза на еврозоната ще настъпи в рамките на 8-годишния мандат на наследника на Драги. Нямам представа кой ще той. Дори не съм сигурен, че това в момента е най-важният въпрос за еврозоната. Най-голямото постижение на Драги бе, че спаси валутния съюз. Ще бъде заблуда обаче, ако разглеждаме спасителния манталитет като част от описанието на длъжността. Лидерите на ЕС не трябва да си задават въпроса дали следващият президент на ЕЦБ ще бъде от севера или изтока, а да направят така, че той да може да действа, както Драги го стори през 2012 г. Драги спаси еврозоната от спекулативна атака чрез осъществяване на програма за неограничено изкупуване на облигации. Тази гаранция, известна още като директни парични трансакции, беше съобразена с тогавашната ситуация. Тя беше наистина неограничена, но често се изпуска, че беше и условна.   През 2012 г. премиер на Италия беше Марио Монти, безпартиен технократ и бивш европейски комисар, подкрепен от де факто голяма коалиция от дясноцентристки и лявоцентристки партии. Ако днешното италианско правителство, което е от съвсем различен характер, провокира финансова криза чрез нарушаване на правилата на еврозоната за бюджетния дефицит или чрез емитирането на паралелна валута, директните парични трансакции на ЕЦБ ще бъдат безполезни. Централната банка не може просто да реши да купи италиански облигации. Следващият президент на ЕЦБ ще има тежка работа. Инфлационните очаквания се отдалечиха от целта на централната банка, като на ЕЦБ не й останаха много амуниции. На теория ЕЦБ може да купи държавен дълг за още 2 трлн. евро. Но това ще става все по-трудно. Понастоящем няма много германски, холандски и финландски облигации на разположение. Една от причините еврозоната да изисква собствен безопасен финансов актив (облигации) е да има какво да купува ЕЦБ. Ще знаем, че еврозоната е постигнала устойчивост, ако лидерите на ЕС могат да изберат без притеснение лош централен банкер. Още е твърде рано да тестваме това твърдение, но е крайно време да направим „каквото и да е необходимо”, за да бъде осъществим такъв експеримент в бъдеще.  ", "date": "2019.07.01", "title": "ЕЦБ - общ бюджет на еврозоната"}
{"url": "http://www.classa.bg/%D1%81%D0%B2%D1%8F%D1%82/item/397361-%D0%BC%D0%B5%D1%87%D1%82%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Решението на германския канцлер Ангела Меркел да   за следващ председател на Европейската комисия може да се окаже лоша новина за нейния бивш икономически съветник Йенс Вайдман, който се надява да наследи Марио Драги начело на Европейската централна банка (ЕЦБ). Изненадващо в рамките на форума на Г-20 в Осака Меркел даде сигнал, че Тимерманс и водещият кандидат на дясноцентристкото й политическо семейство Манфред Вебер са единствените реални кандидати за ръководния пост в ЕК, който също като този в ЕЦБ досега никога не е бил поеман от германец.     Решението за това кой ще оглави ЕЦБ няма да бъде взето в  , когато е срещата на върха на европейските лидери в Брюксел, съобщава високопоставен германски държавен представител, пожелал анонимност. По думите му това решение ще бъде отложено за септември в опит то да бъде откъснато от политическите кандидатури на за председатели на ЕК и на Европейския съвет, съобщава Bloomberg. На карта е заложен надзорът върху паричната политика на еврозоната и регулирането на единния пазар, простиращ се от Полярния кръг до Средиземно море. Хората, които наследят Жан-Клод Юнкер и Марио Драги, ще трябва да управляват един свят, заплашван от търговско напрежение докато европейската икономика продължава да бъде зависима от паричните стимули. Това е и първият път, в който и двете ръководни позиции се освобождават едновременно и голяма част от избора им зависи от задкулисните пазарлъци и игри на политическа власт между двете най-големи икономики в еврозоната – Германия и Франция. Тимерманс, който е от Холандия, има подкрепата на френския президент Еманюел Макрон и се радва на повече гласове в своя подкрепа в Европейския парламент, тъй че шансовете европейските лидери да го подкрепят за председател на ЕК са високи. Меркел даде ясно да се разбере, че Вебер, който е част от нейното дясноцентристко политическо семейство, ще остане „част от решението“. Това означава, че той въпреки всичко ще получи висок пост в Брюксел, вероятно ще заеме мястото на втори човек в комисията. Номинацията за председател на ЕК трябва да бъде подкрепена от най-малко 72% от европейските правителства, представляващи 65% от населението на блока. Всичко това обаче може да остави сегашният гуверньор на Бундесбанк с празни ръце. В опит да направи себе си по-приемлив избор Вайдман неочаквано промени своите възгледи за политиките на централната банка по отношение на кризисната програма на Драги по-рано през този месец, като според икономисти сега той се смята за фаворит за поста, показва проучване на Bloomberg, публикувано в петък. Но Меркел в миналото е намеквала, че постът на управителят на ЕЦБ  ще се решава в светлината на останалите големи европейски назначения. И макар да изглежда, че с избора на Тимерманс Германия има правото да си поиска поне едно от водещите позиции в ЕС, то също така е вероятно Франция да почувства, че и на нея й се полага нещо за това, че не е настоявала за поста на председател на ЕК и е отстъпила да бъде даден компенсиращ пост на Вебер.    ", "date": "2019.07.01", "title": "Мечтата на Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397353-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D1%8E%D0%BB%D0%B8", "text": "ОВЕН ( 21 март - 20 април ) Правете само онова, в което се чувствате като истински майстори. Обърнете внимание, че всякакви грешки и пропуски, могат сериозно да засегнат кариерата ви. Интензивните спортни упражнения, е по-добре да замените с ежедневна гимнастика. В любовта, се опитайте да се придържате към компромисите и \"златната среда\". ТЕЛЕЦ ( 21 април - 21 май )  Не пречи, да освежите взаимоотношенията с половинката си, с романтични изненади или пътувания. Дори ако всичко това не е част от вашите намерения, променете ги смело. Неочаквано пристигане на роднини или обаждане от приятел, може да разстрои плановете ви. Трябва да бъдете изключително сдържани, за да скриете негативните емоции. БЛИЗНАЦИ ( 22 май - 21 Юни ) Денят, не ви обещава реализация на вашите идеи и планове, но се очаква да бъде весел. Може да се запознаете със симпатични хора, прекрасно да пообщувате и дори да отидете сред природата или в парка. Основното е да бъдете внимателни, по време на разходката. В работата също не трябва да поемате рискове. Шефът и без това, ще забележи вашето усърдие и отговорност.   РАК ( 22 юни - 23 юли ) Трябва да избягвате стереотипите и клишетата, особено в процес на общуване с нови хора. Вашите стремежи към идеала, вече са омръзнали на всички, така че се дръжте скромно и сдържано. Бурните ви чувства, към млад колега могат да нарушат професионалните ви планове. От пътуване не се отказвайте, ще бъде печелившо. ЛЪВ ( 24 юли - 23 август ) Препоръчително е, да правите всичко с любов и отговорност. Дори и непосредствеността, е с приоритет днес, така че не се притеснявайте, да изглеждате лекомислени. Внимавайте при разходка, може да възникнат проблеми със ставите. Вечерта ви очаква среща с човек, който в миналото е означавал много за вас. ДЕВА ( 24-ти август - 23 септември ) Може да преместите планини, ако не се подавате на мързел и нездравословни амбиции. Възможни са неочаквани печалби и печеливши оферти в сферата на бизнеса. За да постигнете максимален резултат, трябва да сте активни и оптимистично настроени. Съществува голяма вероятност от обостряне на болести, за които сте забравили. ВЕЗНИ( 24 септември - 23 октомври) Препоръчително е да останете спокойни, дори и в ситуации, които изглеждат непоносими. Осланяйте се на подкрепата на другите и мъдрите им съвети. Така ще може да преодолеете всички трудности, както лични, така и на работното място. Денят е благоприятен за занимания със спорт, планирани екскурзии и бизнес срещи.   СКОРПИОН ( 24 октомври - 22 Ноември ) Ще трябва да прелистите страниците на миналото, за да съберете успешно пъзела на настоящето. Задачата не е лесна, но трябва да опитате. Не очаквайте голяма печалба, защото вие сами не сте направили нищо, за да я получите. В личния си живот, трябва да поемете инициативата в свои ръце, за да си направите правилните изводи.   СТРЕЛЕЦ ( 23 Ноември - 21 Декември ) Препоръчително е, да се разграничите от всичко, което ви причинява физически и психически дискомфорт. В противен случай, проблемите ще ви поглълнат. А такива, може да има, както в работата, така и във финансите и по отношение на здравето. Между другото, за подобряване на здравословното състояние, ще са полезни - йога, танци и ароматерапия. От пътуване, по-добре се откажете. КОЗИРОГ (22 Декември - 20 януари ) Трябва да действате в ретро стил, за да решите производственитe проблеми. Спомнете си предишните постижения, за да си помогнете и продължите напред. В диетата си, трябва да включите, млечни продукти и пилешко месо. А закаляващите процедури, ще помогнат за свалянето не само на физическото, но и нервното напрежение.  ВОДОЛЕЙ ( 21 януари -  19  февруари ) Препоръчва се, да сте по-предпазливи, когато става дума за вземане на решение в любовната сфера. Особено, ако сте направили предложение на избраника си, първо помислете сто пъти колко много го обичате. Възможни са важни срещи с хора, от които зависи по-нататъшната ви кариера. Печалба очаква онези, които предварително са намерили допълнителен източник на доходи.   РИБИ ( 20 февруари - 20 март ) Днес, по-добре избягвайте масови мероприятия, за да не се окажете в плен на собствената си несигурност. Не сте готови да бъдете пред публика, така че се заемете с малки и рутинни задачи. Между другото, те ще ви донесат добра печалба. За да поддържате здравето си, не пречи да взимате контрастни душове и да направите лека диета. Откажете алкохола.", "date": "2019.07.01", "title": "Дневен хороскоп 1 юли"}
{"url": "http://www.classa.bg/%D1%81%D0%B2%D1%8F%D1%82/item/397354-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%82%D0%B8%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D0%B8%D0%BC%D0%BE%D1%82%D0%B8%D1%82%D0%B5-%D0%BD%D0%B0-%D1%8E%D0%B3%D0%BE%D1%81%D0%BB%D0%B0%D0%B2%D1%81%D0%BA%D0%B8%D1%8F-%D0%BB%D0%B8%D0%B4%D0%B5%D1%80", "text": "Югославският лидер Йосип Броз Тито е използвал много резиденции и почивни домове през дългия период на управлението си от 1944 г. до смъртта си през 1980 г. Комунистическият президент се е наслаждавал на луксозен начин на живот по време на заемането на ръководния пост и се смята, че когато е починал, е оставил имуществото за милиони евро. Въпросът кой би трябвало да го наследи води до съдебни спорове, които продължават и до този момент. Някои от имотите на Тито от тогава са продадени или отдадени под наем, но други все още са популярни атракции за изпитващи носталгия по Югославия туристи, като Къщата на цветята в Белград, където е погребан той, или вилата му в родното му село Кумровец в Хърватия, където рожденият му ден се чества от негови почитатели ежегодно. Сърбия: Милошевич се нанася След Втората световна война и освобождението на Белград, Тито се нанася в сръбската столица и живее във вила на ул. \"Ужичка\" 15 в елитния квартал Дедине. През Втората световна война вилата, построена през 1934, е използвана от командващите на германската армия, докато не е превзета от югославски партизани. Командирът на партизанските сили Пеко Дапчевич ръководи окончателната операция по освобождаването на Белград именно от тази вила. От 1946 до 1979 г., тя става дом на Тито. Тито е живял в определен момент след войната и в Бели Двор (\"Белия дворец\"), собственост на югославското царско семейство, който е завършен през 1937. Когато пристига в Белград, той води със себе си дългогодишната си лична асистентка и както се твърди, най-голямата му любов - Даворянка Паунович. Тя умира през 1946 г. и е погребана в дворцовия комплекс. Сега комплексът е собственост на държавата, но фамилия Караджорджевич, бившата царска династия на Сърбия, има правото да го използва. Той е отворен за посетители. През 1979 г. друга вила е построена наблизо, на \"Ужичка\" 11, по-късно наречена Вила Мир, но Тито така и не е заживява в нея. След смъртта му двете вили на ул. \"Ужичка\", зимна градина (по-късно наречена \"Къщата на цветята\", където са погребани Тито и съпругата му), два музея и още няколко други сгради се превръщат в Мемориалния център \"Йосип Броз Тито\". Къщата на цветята и Мемориалният център сега са част от Музея на Югославия, който остава популярна локация за туристи. След изборите през 1997 г., когато Слободан Милошевич става президент на Югославия, той и семейството му се нанасят във вилата на \"Ужичка\" 15. Те живеят там до април 1999 г., когато сградата е засегната при бомбардировките на Югославия от НАТО и понася сериозни щети. После фамилия Милошевич се нанася в другата вила на \"Ужичка\" 11, която по това време е съдържала голяма част от имуществото на Тито. След като е свален от президентския пост, Милошевич е арестуван там през 2001 г. и впоследствие изпратен в Хага, за да бъде съден за военни престъпления. Сега вилата на \"Ужичка\" 15 е предназначена за употреба от представители на държавната власт, а \"Ужичка\" 11 е обявена за \"резиденция\" и може да се използва по време на приеми от президента или премиера, за да посрещат чуждестранни гости на високо равнище.   След смъртта на Тито вдовицата му Йованка е прехвърлена в друга вила на булевард \"Мир\" (сега булевард \"Принц Александър Караджорджевич\") в Дедине, където живее до смъртта си през 2013. Тя рядко напуска къщата, която е била много неподдържана. Къщата е имала същия статут като вилата на \"Ужичка\" 15, но според медиите държавата не е можела да си позволи да я реновира. Друг комплекс в Караджорджево, селце край Бачка паланка в Северна Сърбия, е използван от югославското правителство и после през 1973 г. е предаден на Югославската народна армия, но е смятан за собственост на Тито, защото той е прекарвал много време там - основно за ловуване, но за посрещане на високопоставени чуждестранни гости.   Първоначално личните имоти на Тито са обявени за собственост на държавата след смъртта му, но това решение е обявено за противоконституционно през 2000 г. Съдебните дела за правата върху наследството му продължават и до днес. През 2013 г., тогавашният президент на Сърбия Томислав Николич създава комисия за отварянето на сейф, принадлежал на Тито в Националната банка на Сърбия. Сейфът е отворен, но не е разгласявана публично информация какво е открито вътре, въпреки че медиите твърдят, че той е бил пълен със злато и ценни бижута. Хърватия: Адриатически островни идилии Най-прочутата от хърватските резиденции на Тито е на островите Бриуни, които са в северно Адриатическо море и се славят с невероятната красота на природата си. Тито за първи път посещава Бриуни през 1947 г., и Бела Вила става негова официална резиденция през 1953. Той прекарва средно 4 до 6 месеца годишно на островите, и последният му престой е през 1979 г. - година преди смъртта му. Някои от вилите на Тито впоследствие са превърнати в апартаменти за богати туристи. Други са собственост на държавата и се използват като резиденции, като в тях се посрещат чуждестранни и национални политици. В Кумровец - селото, където е роден Тито, има една вила, строена през 1947 г. като хотел и после превърната в резиденция на Тито през 1962 г. Сега тя е собственост на Министерството на държавното имущество, което е пуснало резиденцията на пазара за отдаване под наем през 2014 г., но никой не е проявил интерес. В крайбрежния град Сплит е Вила Далмация, строена в началото на Втората световна война. През 1947 г., вилата също става резиденция на Тито. Сега тя е притежавана от градската администрация на Сплит, и може да се наема за събития като например сватби, на много висока цена. Има друга вила, която някога е принадлежала на Тито в Дубровник, на полуостров Лапад - имот, който е бил отнет от реалните му собственици, заможната фамилия Банац. След 12-годишна борба за реституция, вилата им е върната, и сегашният й собственик е хърватски предприемач. В източната част на Хърватия е Вила Дунавка, близо до град Илок. На това имение с територия 100 акра има лозя, гора с ловно стопанство и винарска изба. Вила Дунавка е мястото, където Тито се е оженил за съпругата си Йованка Броз през 1952 г. Според медиите, комплексът сега е собственост на държавата, но не е в добро състояние. Замъкът Тиквеш, също в източната част на страната, строен през XIX век, става ловна резиденция на Тито след Втората световна война. По време на хърватската война за независимост (1991-1995), той е разграбен и понася щети, но сега е притежаван от държавата и се използва за спортни, развлекателни и туристически цели. В Самобор, малък град край Загреб, има имот, който всъщност е бил лична собственост на фамилията Броз преди национализацията. Фамилия Броз се опитва да си възстанови собствеността над него от десетилетия. Къщата в провинцията става собственост на държавта, но както съобщиха медии миналата година, синът на Тито - Александър Броз, продължава да използва сградата, което през 2017 г. накара министъра на държавното имущество Горан Марич да се опита да го изведе по съдебен ред от имота. Той също така опита да обвини Броз в незаконна употреба на имота, който струва около милион евро; съдебният процес все още продължава. Босна: Вили, оставени да се рушат Вилите на Тито в Копривница и Горица, близо до централния босненски град Бугойно, някога известни като любимо негово място за лов, сега са изоставени и безстопанствени. Вилите имат известен туристически потенциал, но не могат да бъдат използвани, докато не се уреди нерешеният въпрос със собствеността на бивша Югославия в Босна и Херцеговина. Вилата на Тито в Копривница е била заобиколена от горски ловен комплекс с територия около 80 хектара. Тя е строена през 1972 г., но Тито е установил, че голямата надморска височина не се отразява добре на здравето му, и две години по-късно е построена Вила Горица. След Белград и Бриуни, Горица е описвана като едно от любимите му места, което той е посещавал 17 пъти в рамките на 10 години. Сред гостите му там е бил и либийският лидер Муамар Кадафи. Друга интересна локация е бункерът на Тито, строен в Кониц между 1953 и 1979 г., който може да подслони около 350 души и който в случай на ядрен удар би могъл да издържи до шест месеца без нужда да се излиза навън. Прикрит от три къщи, които са свързани със съоръжението чрез дълги коридори, бункерът - сега собственост на босненското министерство на отбраната - е разположен под висок 280 метра хълм, и е отворен за посетители. Пещера в западния град Дървар, която е служила като база на Тито, когато през 1944 г. германските окупатори са се опитвали да го ликвидират, също е била туристическа атракция, след като е възстановена и открита през 2006 г. Тя обаче е затворила врати за посетители през март тази година, заради липса на средства за отстраняването на каменно свлачище, което прави достъпа там небезопасен. Черна гора: Продадени кораби Правителството на Черна гора е продало или отдало под наем повечето от имотите, които Тито е притежавал в републиката, но все още държи Вила Галеб в крайбрежния курор Игало, където домът на Тито и съпругата му е запазен като къща-музей и може да бъде посетен от туристи. Вила Галеб, лятна резиденция на Тито, е строена през 1976 г. и му е давала възможност да ходи на процедури в съседния спа курорт. Комплексът е с територия 5500 кв.м., на четири етажа, и включва кино, противоатомно убежище, плувен басейн и 75 000 кв.м. парк наоколо. Тито отсяда във вилата четири пъти преди смъртта си и през 1985 г. собствеността й е преотстъпена на института \"Д-р Симо Милошевич\", който я използва като здравна почивна станция. Вила Ловчен, бивша резиденция на Тито в Которския залив, е наета от азербайджанската компания Azmont Investment, която държи луксозната марина за суперяхти Portofino в Черна гора. Комплексът на центъра за военномедицински институции в Мелине, където е разположена Вила Ловчен, е купен от консорциум начело с Atlas Group за 5.6 млн. евро през 2008 г., и азербайджанската компания я наема през 2013 г. Тито никога не е посещавал вилата, но срещите на Върховния отбранителен съвет на Югославия и Държавния съюз на Сърбия и Черна гора са се провеждали тук, и тя се е използвала и за почивки от членове на югославския политически и военен елит. От плавателните съдове, които Тито е притежавал в страната, правителството на Черна гора е продало прочутия му кораб \"Галеб\", и една от яхтите му - \"Приморка\", но все още се опитва да намери купувач да друга яхта - \"Ядранка\". Наскоро Министерството на отбраната предложи \"Ядранка\" за 50 000 евро, след години на опити да я продаде за 80 000 евро. Правителството е извадило яхтата от оперативна употреба през 2017 г., като заявява, че тя се нуждае от сериозна поддръжка и обновяване. Строена през 1976 г., \"Ядранка\" е дълга 34 метра и има три салона, два апартамента и две кабини за гости. Тя е била използвана от Тито общо 34 пъти, съобщават медии. По време на войната в бивша Югославия, тя е закотвена във военното пристанище Кумбор и е използвана за протоколни събития от властите на Черна гора. Правителството е продало строената в Италия \"Приморка\" за 104 000 евро през 2007 г. на морски капитан от Котор на име Смилян Самарджич. Правителството на Черна гора е продало третия кораб на Тито - \"Галеб\", за 750 000 евро на гръцкия бизнесмен Джон Пол Папаниколау през 2000 г. Корабът после е купен от хърватския град Риека, и през 2006 г. е обявен за част от хърватското културно наследство. Тито е използвал 117-метровия съд като плаваща резиденция и за развлекателни цели. На него той е посрещал многобройни световни лидери и холивудски звезди. Сега има планове той да бъде реновиран и превърнат в музей, включващ някои от личните стаи на Тито.    ", "date": "2019.07.01", "title": "Наследството на Тито: какво се случва с имотите на югославския лидер"}
{"url": "http://www.classa.bg/%D1%81%D0%B2%D1%8F%D1%82/item/397355-%D0%B4%D0%B5%D0%B9%D1%81%D1%82%D0%B2%D0%B0%D1%89-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B0%D1%89-%D0%BF%D1%80%D0%B5%D1%81%D0%B5%D1%87%D0%B5-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%BA%D0%BD%D0%B4%D1%80", "text": "Доналд Тръмп и Ким Чен-ун се срещнаха на междукорейската граница. Лидерите на двете страни се ръкуваха, като бяха на противоположните страни на демаркационната линия, съобщава ТАСС. \r\n Тръмп прекоси границата на КНДР и стана първият действащ президент на САЩ, който стъпи в Северна Корея. \r\n Президентът на Съединените щати обясни, че преминаването на демаркационната линия и посещението в територията на КНДР за него е “голяма чест”. \r\n   \r\n   Ким също пресече демаркационната линия и стъпи в Южна Корея. Той изрази надежда, че КНДР и САЩ ще преодолеят всички проблеми от миналото и ще открият нова страница в отношенията. \r\n   \r\n   Тръмп и Ким започнаха преговори в “Дома на свободата” от южнокорейската страна на границата. \r\n По-рано, Тръмп пристигна в корейската демилитаризирана зона за историческа среща с Ким Чен-ун, съобщи АП. Американският президент потвърди, че ще се срещне с лидера на Северна Корея на пресконференция заедно с президента на Южна Корея Муун Дже-ин. \r\n   \r\n   Тръмп заяви, че е “развил много добри отношения” с Ким, който той покани на среща с туит в събота. \r\n Ким коментира, че е разбрал за срещата от Туитър и е останал много изненадан. \r\n “Срещата има огромен принос за пълното ядрено разоръжаване на Корейския полуостров и за установяването на мир”, коментира муун Дже Ин. \r\n Тръмп заяви, че посещение на лидера на КНДР в САЩ не трябва да се очаква сега и веднага, то ще се проведе “навреме”. \r\n Поглеждайки към Северна Корея от наблюдателния пост Улелет преди срещата с Ким, Тръмп е информиран за сериозната артилерия през границата, която заплашва 35-те милиона жители на Сеул. \r\n           “Всичко е достъпно с това, което имат в планините”, коментира Тръмп. Той обяснява, че след първата си среща с Ким “цялата опасност е изчезнала”. Той е придружен от президента на Южна Корея Муун Дже-ин. \r\n Президентът напусна Сеул на борда на президентския хеликоптер Marine One, след като Муун обяви в неделя, заедно с Тръмп, че Ким е приел поканата на Тръмп. \r\n Тръмп добави, че очаква с нетърпение да се срещне с Ким и да “се ръкува и да го поздрави”, както и да поздрави американските и южнокорейските войски. \r\n Срещата между Тръмп и Ким ще отбележи историческо първо сближаване между САЩ и Северна Корея, които технически все още са във война. Това също така ще отбележи възобновяването на личните контакти между лидерите, след като преговорите за прекратяване на ядрената програма на КНДР се провалиха по време на срещата на върха във Виетнам през февруари. \r\n Муун похвали двамата лидери за това, че са толкова смели да проведат срещата: “Надявам се, че президентът Тръмп ще влезе в историята като президент, който постига мир на Корейския полуостров.”. \r\n", "date": "2019.07.01", "title": "Действащ президент на САЩ пресече границата на КНДР"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397349-%D0%B6%D0%B5%D0%BD%D0%B0%D1%82%D0%B0-%D0%BF%D1%80%D0%B5%D0%B7-3000-%D1%82%D0%B0-%D0%B3%D0%BE%D0%B4%D0%B8%D0%BD%D0%B0", "text": "Масивен череп, малък мозък и втори набор клепачи - това са някои от вариантите за бъдещи адаптации на човешкото тяло, предизвикани от използването на съвременните технологии. Компанията TollFreeForwarding, занимаваща се с телекомуникации, е събрала научни изследвания и мнения на експерти, за да създаде 3D-модел на човека на бъдещето Резултатът от работата ѝ е доста шокиращ.    Фото © TollFreeForwarding.com    Минди живее през 3000-дната година. На нея ѝ се налага много да работи пред монитора на компютъра. Освен това, тя постоянно си протяга шията напред, за да гледа в екрана на своя смартфон. Поради това мускулите на врата ѝ са станали по-масивни и по-мощни, компенсирайки лошата осанка. \"Часовете, прекарани с наведена глава, напрягат шията и нарушават равновесието на гръбнака. Следователно, мускулите на шията трябва да полагат допълнителни усилия, за да поддържат главата\", обяснява Кейлъб Бек, експерт по здраве в Maple Holistics.    Фото © TollFreeForwarding.com    Но с това адаптацията на Минди не прикючва. Черепът ѝ е по-дебел, което помага за защитата от радиочестотни излъчвания на смартфоните. По вина на същите устройства ръцете ѝ постоянно се намират в стиснато състояние, а лактите се разгъват максимум до 90 градуса.    Фото © TollFreeForwarding.com    Последната метаморфоза на Минди е вторият чифт клепачи, които ще филтрират излишната светлина, излъчвана от техниката.    Фото © TollFreeForwarding.com    Разбира се, хората в бъдеще едва ли ще изглеждат така, като Минди. Нейните анатомични промени са преувеличени с цел нагледно да се представят научно обоснованите проблеми с ежедневното влияние на технологиите върху нашите тела.", "date": "2019.07.01", "title": "Жената през 3000-та година!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397350-%D0%B6%D0%B5%D0%BD%D0%B8%D1%82%D0%B5-%D0%BE%D0%B1%D0%B8%D1%87%D0%B0%D1%82-%D0%B4%D0%B0-%D1%81%D0%BF%D1%8F%D1%82-%D1%81", "text": "Много жени обичат да спят със завивки между краката. Възниква обаче въпросът: какви са причините за това? Мъжете спят в тази поза изключително рядко.    В същото време жените не само обичат да поставят одеяло или възглавница между краката си. Ако спят с мъж, за удобство, те често поставят един краката си върху партньора си. Защо се случва това и какви логични обяснения има такава поза? Причините могат да бъдат:  - психологични;  - физиологични.       Психологичната особеност Първата причина е психологичната. Ако една жена в съня си преметне крак върху партньора си, това означава, че тя се опитва да го контролира. Освен това усещането за присъствие на любим човек ѝ вдъхва  спокойствие и гарантира, че нейният любим няма да я изостави.  Ето защо, в тази позиция, жената се успокоява, отпуска и като резултат идва здравият сън. Психолозите казват, че ако една жена не спи в момента  в такава поза, то на този етап от живота си тя не изпитва нужда да има партньор близо до нея, на когото да може да разчита.     Друга причина, поради която жената може да спи с одеяло или възглавница между краката й, е майчински инстинкт. Когато спи в тази позиция, тя чувства вътрешно спокойствие и удовлетворение. Обяснението е същото като в първия случай - жената контролира и чувства детето си близо до себе си.  Физиологичните особености на тялото Следващите причини, поради които една жена може да спи с одеяло между краката й, вече са физиологични. В това положение много жени спят поради структурата на таза. Ако една жена спи обърната настрани, то бедрата ѝ са в контакт едно с друго и възниква напрежение в гръбначния стълб. По този начин страничната поза на спане става неудобно. За да избегне това, жената поставя одеяло или възглавница между краката си. Друга причина е неудобството, причинено от коленете или костите на глезените, притискащи се един към друг.      Има и трета причина - баналната терморегулация. В случаите, когато една жена слага одеяло или възглавница между краката си, когато спи те действат като изолационен слой, който предпазва краката от докосване. Така по време на сън се избягва прекаленото затопляне и изпотяване.", "date": "2019.07.01", "title": "Жените обичат да спят с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397351-%D0%B1%D0%B0%D0%BD%D1%81%D0%BA%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D1%89%D0%B5-%D1%81%D0%B0-%D1%85%D0%B8%D1%82", "text": "Слънцето навън грее все по-ярко, градусите се вдигат, а това означава само едно - време е да помечтаем за лятото и морето. А какво ни трябва, за да бъдем неотразими на плажа? Да сме в добра форма, разбира се!    За всички дами, които държат да изглеждат стилно навсякъде и по всяко време, няма нищо по-важно от това дори и на плажа да бъдат в крак с модата. Затова и днес  ще ви запознаем с най-актуалните модни тенденции при банските костюми.  По всичко личи, че световноизвестните дизайнери тази година са се погрижили не само за всички видове фигури, но и са взели предвид многопластовата женска натура.  За активните момичета те предлагат модни бански костюми със спортни и шик елементи и секси плажни роклички.       За романтичните дами - женствени модели с къдрички и принт с цветя.        А за любителите на ретрото -  няколко варианта на темата за 80-те с високи бикини.      Всъщност, добрата новина за всички дами, които изпитват носталгия по миналото, е, че през 2019-а на плажа ще цари ретро настроение. Всеки може да избере епохата според вкуса си - 50-те години са добре дошли, но 70-те и дори 90-те също ще бъдат високо оценени.     Най-важното е очарованието на стила - доста затворени и в същото време изненадващо женствени модели.  Ако смятате да заложите на цял бански, той трябва да е с дълбоко деколте. Поне това са най-актуалните предложения на хората, които диктуват плажната мода.       И колкото по-дълбоко, толкова по-добре. При някои модели то достига чак до талията.       С думи прости - минимум детайли, максимум откритост.  Белоснежните модели също ще са на голяма почит това лято.       Няма значение дали ще изберете асиметрични монокини или най-обикновен бански от две части с бикини.     А моделите със златни нишки придават усещането за изтънченост и ориенталски лукс. За почитателите на пайетите също имаме добри новини. Дизайнерите са влюбени в тях до такава степен, че започнаха да ги слагат и по банските костюми.       А някои от плажните им предложения смело могат да се конкурират дори с най-луксозните вечерни рокли. В допълнение към стилния бански дизайнерите предлагат да се носят поли, поли и панталони.       И, разбира се, трудно е да си представим модерен летен образ без ефирно парео! ", "date": "2019.07.01", "title": "Банските, които ще са хит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397352-%D0%BD%D0%BE%D0%B2%D0%BE%D1%82%D0%BE-bentley-flying-spur", "text": "Третото поколение на луксозния седан Bentley Flying Spur отбеляза глобалния си дебют. Автомобилът идва с много технически нововъведения и силови показатели като на пистов звяр.   Flying Spur е изграден на новата платформа MSB на Volkswagen Group, която е използвана и за актуалните Bentley Continental GT и Porsche Panamera. Архитектурата е позволила междуосието да нарасне със 130 мм, както и цялостно олекотяване на возилото.     Генерална новост за компанията Bentley е внедряването на завиващи задни колела в новия модел. Така, при висока скорост задните колела завиват успоредно с предните, а при ниска - срещуположно. Идеята в първия случай е по-добра стабилност, а при втория - по-добра маневреност.   За задвижването на новия Bentley Flying Spur се грижи модерниирана версия на добре познатия W12 бензинов двигател. Неговата мощност е 635 конски сили, а максималният въртящ момент е 900 Нм. Агрегатът е стикован с 8-степенна автоматична скоростна кутия и задвижване на четирите колела.       Системата 4х4 е с няколко режимa, като има възможността да предаде до 100% от тягата към задните колела. В допълнение, активни стабилизатори, захранвани от 48-волтова система минимализират накланянето на купето в завои.     С цялата технологична база под капака (и купето), новият Flying Spur ускорява от 0 до 100 км/ч за 3,8 секунди и има максимална скорост от 333 км/ч. Налични са и куп системи за асиситиране и безопасност, като технология за нощно виждане, 360-градусова камера, асистенти за поддържане на лентата, паркиране и предупреждение в сляпата зона и т.н.     Визуалните промени са в новите светлини, променените хромирани въздуховоди, нови 21-инчови джанти и др. В салона, наред с изобилитео от луксозни материали и удобства, собственикът може да разчита на 12,3-инчов тъчскрийн, който пък може да се обърне в нишата си, а на гърба му (който става лице, естествено) има аналогови прибори.", "date": "2019.07.01", "title": "Новото Bentley Flying Spur"}
