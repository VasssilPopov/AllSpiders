{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373735-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D1%81%D0%B5-%D0%B8%D0%B7%D0%BD%D0%BE%D1%81%D1%8A%D1%82-%D0%B8-%D0%B2%D0%BD%D0%BE%D1%81%D1%8A%D1%82-%D0%BE%D1%82-%D1%81%D1%82%D1%80%D0%B0%D0%BD%D0%B8-%D0%B8%D0%B7%D0%B2%D1%8A%D0%BD-%D0%B5%D1%81,-%D0%BE%D1%81%D0%BD%D0%BE%D0%B2%D0%BD%D0%B8-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8-%D1%81%D0%B0-%D1%82%D1%83%D1%80%D1%86%D0%B8%D1%8F,-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "През периода януари - август 2017 г. износът на България за трети страни се увеличава с 16.8% в сравнение със съответния период на предходната година и е на стойност 11 693.7 млн. лева, сочи изследване на Националния статистически институт.    Основни търговски партньори на България са Турция, Руската федерация, Китай, Сърбия, Бившата югославска република Македония и Египет които формират 51.6% от износа за трети страни.     През август 2017 г. износът на България за трети страни нараства с 3.3% спрямо същия месец на предходната година и е в размер на 1 389.2 млрд. лева.             При износа на България за трети страни, разпределен според Стандартната външнотърговска класификация, през осемте месеца на 2017 г. в сравнение със същия период на 2016 г. най-голям ръст е отбелязан в секторите „Артикули, класифицирани главно според вида на материала\" (50.7%) и „Разнообразни готови продукти\" (34.7%). Спад се наблюдава в сектор „Храни и живи животни\" (9.4%).   Вносът на България от трети страни през периода януари - август 2017 г. се увеличава с 26.7% в сравнение със съответния период на предходната година и е на стойност 13 932.8 млн. лева (по цени CIF) (табл. 1 и 2 от приложението). Най-голям е стойностният обем на стоките, внесени от Руската федерация, Турция, Китай и Сърбия.   През август 2017 г. вносът на България от трети страни нараства с 8.6% спрямо същия месец на предходната година и е в размер на 1 797.1 млрд. лeвa.             При вноса от трети страни, разпределен според Стандартната външнотърговска класификация, през периода януари - август 2017 г. спрямо същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)\" (66.9%) и „Мазнини, масла и восъци от животински и растителен произход\" (40.9%).  Външнотърговското салдо (износ FOB - внос CIF) на България с трети страни през периода януари - август 2017 г. е отрицателно и е в размер на 2 239.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 557.9 млн. лева.   През август 2017 г. външнотърговското салдо (износ FOB - внос CIF) с трети страни е отрицателно и е на стойност 407.9 млн. лева.   Търговия на България с трети страни и ЕС - общо   През периода януари - август 2017 г. от България са изнесени стоки общо на стойност 34 093.2 млн. лв. и в сравнение със съответния период на предходната година износът се увеличава с 12.9% (табл. 1 и 2 от приложението). През август 2017 г. общият износ възлиза на 4 320.0 млрд. лв. и нараства със 7.3% спрямо същия месец на предходната година.             През периода януари - август 2017 г. в страната са внесени стоки общо на стойност 38 122.3 млн. лв. (по цени CIF), или с 16.2% повече спрямо същия период на 2016 година. През август 2017 г. общият внос се увеличава с 10.8% спрямо същия месец на предходната година и възлиза на 4 922.5 млрд. лева.           Общото външнотърговско салдо (износ FOB - внос CIF) е отрицателно през периода януари - август 2017 г. и е на стойност 4 029.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - август 2017 г. също е отрицателно и е в размер на 2 187.6 млн. лева.   През август 2017 г. общото външнотърговско салдо (износ FOB - внос CIF) е отрицателно и е на стойност 602.5 млн. лева. По цени FOB/FOB салдото също е отрицателно и е в размер на 357.4 млн. лева.", "date": "2017.10.10", "title": "Увеличават се износът и вносът от страни извън ЕС, основни партньори са Турция, Русия и Китай"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/373736-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%B2%D0%B8-%D1%82%D1%80%D0%B5%D0%B2%D0%BE%D0%B6%D0%B0%D1%82-%D0%BE%D1%89%D0%B5-%D0%BD%D0%B8%D1%89%D0%BE-%D0%BD%D0%B5-%D1%81%D1%82%D0%B5-%D0%B2%D0%B8%D0%B4%D0%B5%D0%BB%D0%B8", "text": "Преподавателката футуролог Ейми Уеб буквално взриви годишната конференция на Online News Association със своето изказване. \"Много съм разтревожена. Повече за бъдещето на журналистиката, отколкото дори за севернокорейския ядрен арсенал. Тъй като тази година ние влязохме в нова технологична ера – тази на изкуствения интелект, който фундаментално ще трансформира журналистиката и ще даде целия контрол върху разпространяваната информация на една шепа гиганти на американския и китайски интернет\".          В същото време, предупреждава тя, ръководителите на медии, не виждат по-далеч от носа си и пропускат големите предизвикателства, които възникват. Те говорят за бъдещето, но не правят нищо. А те са тези, които отговарят за бъдещето на журналистиката. В момент, когато информационният поток никога не е бил толкова бърз и недоверието към пресата никога не е било толкова голямо, 69% от редакциите не контролират начина, по който възникващите тенденции се очаква да повлияват върху информацията през следващите 5 до 10 години, сочи проучване, осъществено от социологическата агенция Ipsos, цитирано от Ейми Уеб. „Фалшивите новини ви тревожат?    Още нищо не сте видели\", предупреждава тя. Според нея 2018 г. ще отбележи началото на замиращата доминация на смартфоните. Това ще доведе през следващите 10 години до повсеместна компютризация - когато решенията на машините ще са по-бързи от тези на хората, когато интерфейсите ще са гласови, а съдържанието ще е децентрализирано с много хибридна реалност, нови типове търсачки и крайни устройства.    „Журналистите трябва да разберат какво представлява изкуственият интелект и неговото потенциално влияние върху бъдещето на информацията. Жизненоважно е ръководителите /на медии/ да се захванат с това. Ейми Уеб, която е експерт във Future Today Institute вижда три големи тенденции, които се разпределят в три големи групи технологии. Тя добавя към тях и тенденциите за 2027 г.,които често са много тревожни.   „Защо журналистите трябва да си задават въпроси за технологичните тенденции?\", пита тя. Според нея отговорът е в множеството вече съществуващи ситуации, чиито последствия все още не сме оценили. Фактите са известни. Процесът на създаване на изкуствен интелект е в това машините да се обучават постоянно - за разпознаване на хора, на предмети, на места и във всички възможни ситуации. Пример: спектроскопски анализ на нашата храна чрез мобилния ни телефон вече не е фантазия на луд учен.    Целта вече е по-високо от чиниите ни. През следващите 10 години ще бъдат изстрелвани хиляди т. нар. кубични сателити / CubeSats/ с размери 10 куб. см. Те са по-евтини от настоящите космически апарати, ще са способни да фотографират всеки сантиметър от нашата планета в реално време. Иначе казано, през следващото десетилетие, на земята, както и в небето, журналистите ще могат да използват много мощни инструменти.   Разбира се, те ще са в ръцете на професионалисти в информацията. Но също така могат да бъдат използвани от могъщите. Това важи например за китайската стартъп компания Megvil Inc и нейния софтуер Face++. Тя съществува от една година. Това е много страховит инструмент, който може да детайлизира силуети, лица. Софтуерът Face++ може да открие в даден пейзаж лице и да го идентифицира.    Той е разпространен в Китай и 800 млн. души го използват чрез стотици хиляди приложения. Това също не е измислица от научната фантастика, а реалност. Да внимава и пешеходецът, който пресича на забранено място. Приложението Jaywalker го засича и публикува лицето на нарушителя в специализиран сайт за банване на своеволните жители на Пекин. Унижение в цифров вариант.    Ейми Уеб отправя предупреждение и чрез друг пример за лицево разпознаване. Благодарение на новата технология, сексуалността на всеки човек вече ще бъде изписана на лицето ни. Така например софтуерът VGG-Face, изработен в Станфордския университет на базата на около 70 000 снимки, претендира, че е способен да определи какви са нашите сексуални наклонности.    Другата област, за която предупреждава младата жена в изказването си, определено е мрачна. Това е увеличената реалност. „Сега тя е навсякъде. Медиите трябва незабавно да й обърнат цялото си внимание\", казва Ейми Уеб. С помощта на различни визуализатори като хиперминиатюризирани очила-камери, та дори и мобилни устройства се допълва съществуващата реалност.   /Докато виртуалната реалност (VR) се опитва да ви създаде един напълно нов виртуален свят, то увеличената или допълващата реалност(АР), просто допълва съществуващата реалност и е на път да нахлуе в нашето ежедневие/. Тези визуализиращи компютърни технологии само ще продължат да се усъвършенстват. Те като нас се учат от грешките си. Като например как да се различи панда от гибон, когато нежелани пиксели замърсяват образа? Въпросът е важен, настоява Ейми Уеб, тъй като „недоброжелателни лица могат да въвеждат противоречиви информации, за да създават объркване\".    Този призив за осмисляне на ситуацията е особено важен в светлината на трите сценария за 2027 г., счита тя, тъй като журналистите са тези, които трябва да контролират своето бъдеще. Първият сценарий е оптимистичен: Визуалните компютърни технологии стават могъщ инструмент за правене на репортажи, също както и платформите за разпространение. Медиите развиват бизнес модел, който използва тези технологии, за да произвежда информация.    Софтуерните разработчици спират да влагат отклонения в кода. Всичко, което можем да видим, може да стане обект на проучване. Ние разбираме света по-добре и вземаме най-добрите решения. Вторият сценарий, представен от експерта, трябва да е прагматичен. Медиите се успяват да се сдобият с бизнес модел. Разпространението на информация става все по-разпокъсано, разпилява се и тя не може да бъде лесно достъпна за представителите на медиите. Някои медии дори трябва да спрат с дейността си. Преобладават частичните познавателни практики. Ние продължаваме да обучаваме машините на стереотипи.    Появата на цифрова дискриминация се утвърждава и тя се разпространява. Уеб гигантите обещават да подобрят алгоритмите, но се правят само малки промени. И накрая последният сценарий, изложен от Ейми Уеб е мрачен и малко по малко всява страх у аудиторията. Това е катастрофалният сценарий. В него визуалните компютърни технологии надделяват. Медиите не успяват да си изградят бизнес модели, способни да се справят с тази ситуация. Те губят рекламодатели и трябва да делят пазара на видеоматериалите с други платформи. Става масово преразпределение на този пазар, журналистите са заплашени от безработица.    Навсякъде има цифрови „графити\", както и множество елементи, създадени, за да всяват объркване. Все по-трудно е да се различават „фалшивите новини\". Машините, захранени от ужасни стереотипи, вземат решения, които влияят на живота ни. Ейми Уеб вижда като най-вероятен втория сценарий, който според нея има 70% шанс да се случи, катастрофалният – 30%, а оптимистичният...0%.    Защо журналистите трябва да се вълнуват от това. Отговорът е – заради огромният напредък напоследък в разпознаването на езици от машините, който ще ни тласне в скоро време да говорим на нашите компютърни устройства. Което веднага носи сериозни рискове, тъй като машините вече са способни да имитират гласове /Lyrebird/. Проблем за редакциите... Особено ако добавите това към рисковете от визуално разпознаване, което позволява да се генерират обекти, както и кратки видеа от снимки.   Или още по-лошо – да се сложат в устата на човек, който е сниман, които никога не е произнасял. Оптимистичният сценарий: Гласовият интерфейс става приоритет за информационните медии. Техните ръководители започват да работят по нови бизнес модели и да ги тестват. Медиите се възползват от този нов свят на нулев потребителски интерфейс.    Журналистите знаят как да проверяват автентичността на видео материалите, преди да ги използват. „Фейсбук\" и „Гугъл\" разработват инструменти за проверка, намаляват или елиминират „фалшивите новини\". Прагматичният сценарий: Медиите развиват умения около „Алекса\", но без бизнес модел, нито стратегия за гласовото разпознаване. При нулев потребителски интерфейс за широката публика, те бързо губят приходи. Очаква се широка консолидация в медиите. Деветте интернет гиганта от своя страна се подиграват с партньорството си с медиите. „Фалшивите новини\" процъфтяват. Доверието в журналистите се руши. Много по-малко информирани сме.    Очакват се социални вълнения. В този контекст на разпокъсаност, постигането на сигурност чрез blockchain /който се използва в много други индустрии/ може да се окаже правилният начин за проследяване и удостоверяване на автентичността на информацията. Оптимистичен сценарий: Информационните медии се обединяват и поставят акцента върху проверката и радикална прозрачност. Те си връщат части от пазара. Гражданите плащат достъпа до качествена информация, секторът е рентабилен.    Фрагментирането на интернет е избегнато. Прословутият информационен цикъл е забавен до разумен ритъм. Потребителите са по-малко изложени на „фалшиви новини\". Човечеството е по-добре информирано. Прагматичен сценарий: Ускоряване на информационният цикъл. Журналистите прекарват толкова време да коригират фактите, колкото и да вършат работата си да информират. Като и цяло доверието в медиите намалява. Изникват регионални интернети.    „Гугъл\" и „Фейсбук\" харчат стотици милиони долари, за да развиват локални системи. Правят се грешки. Явлението „фалшиви новини\" се разраства. Катастрофалният сценарий: Медиите отстъпват на стартъп компании, които публикуват информация на бързи обороти. Статии, генерирани от компютри и базирани на чувства и емоции, стават норма.Информационните медии се сриват. Успоредно с това, платформите за разпространение не успяват да се справят с една световна система на разпокъсан интернет и стават уязвими за атаки. Развиват се големи кампании за дезинформация. Демокрацията се срива.    Прогнозите на Ейми Уеб в този случай са: 0% за оптимистичния и по 50% за другите два. Тя впрочем е толкова разтревожена, че реши да пусне цялото си изследване с отворен код, за да е на разположение на всички. Остава малко време, за да се промени курса на историята, но това е възможно, уверява тя. Зависи от нас! Катастрофалният сценарий:    Медиите не успяват да изкарат модел за свят с нулев потребителски интерфейс. Не нямат вече разумни източници на приходи. Много медии затварят, а журналистите остават безработни. Успоредно с това „фалшивите новини\" мамят световни политически лидери. Настъпва объркване, стига се до размирици и насилие. Свършваме в кибер война или ядрен конфликт. Каква е вероятността за всеки един от тези сценарии според Ейми Уеб. Тя дава 0% за оптимистичния, 80% за прагматичния и 20% за катастрофалния Бъдещето на достъпа до качествена информация става очевидно въпрос от ключово значение, особено в контекст, когато бързината е все по-несъвместима с качеството и достоверността на информацията.    В момент, когато „Туитър\" стана световна информационна агенция на 21 в. и когато „Фейсбук\" струва половин трилион долара, може да се очаква правителства и държави най-накрая да наложат регулация на уеб гигантите. С риск от разпокъсване на интернет (Splinternets) по географски зони или страни и журналистически практики, които рискуват да са различни в една или друга зона.    В този контекст на разпокъсаност, постигането на сигурност чрез blockchain /който се използва в много други индустрии/ може да се окаже правилният начин за проследяване и удостоверяване на автентичността на информацията. Оптимистичен сценарий: Информационните медии се обединяват и поставят акцента върху проверката и радикална прозрачност. Те си връщат части от пазара.    Гражданите плащат достъпа до качествена информация, секторът е рентабилен. Фрагментирането на интернет е избегнато. Прословутият информационен цикъл е забавен до разумен ритъм. Потребителите са по-малко изложени на „фалшиви новини\". Човечеството е по-добре информирано. Прагматичен сценарий: Ускоряване на информационният цикъл. Журналистите прекарват толкова време да коригират фактите, колкото и да вършат работата си да информират.    Като цяло доверието в медиите намалява. Изникват регионални интернети. „Гугъл\" и „Фейсбук\" харчат стотици милиони долари, за да развиват локални системи. Правят се грешки. Явлението „фалшиви новини\" се разраства. Катастрофалният сценарий: Медиите отстъпват на стартъп компании, които публикуват информация на бързи обороти.    Статии, генерирани от компютри и базирани на чувства и емоции, стават норма.Информационните медии се сриват. Успоредно с това, платформите за разпространение не успяват да се справят с една световна система на разпокъсан интернет и стават уязвими за атаки. Развиват се големи кампании за дезинформация. Демокрацията се срива. Прогнозите на Ейми Уеб в този случай са: 0% за оптимистичния и по 50% за другите два.    Тя впрочем е толкова разтревожена, че реши да пусне цялото си изследване с отворен код, за да е на разположение на всички. Остава малко време, за да се промени курса на историята, но това е възможно, уверява тя. Зависи от нас!", "date": "2017.10.10", "title": "Фалшивите новини ви тревожат? Още нищо не сте видели..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373737-%D0%BC%D0%BE%D0%BD%D1%82%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B0-%E2%80%9E%D0%B7%D0%B0%D0%BF%D0%B0%D0%B4%D0%BD%D0%B8-%D0%B1%D0%B0%D0%BB%D0%BA%D0%B0%D0%BD%D0%B8%E2%80%9C", "text": "Доволен съм, че Западните Балкани са сред приоритетите на българското президентство на ЕС, заяви бившият министър-председател на Италия Марио Монти по време на международната конференция Бъдещето на Европа и българската перспектива, организирана от сп. \"Икономист\", Института за международна политика и консултантско дружество \"Хирон 91\". Ротационното председателство на ЕС дава шанс на ръководителите на държавите да представят приоритети пред колегите си, които преди това не са били известни, допълни Монти. Искаме българското председателство да бъде Балканско, заяви министърът за българското председателство на Съвета на ЕС Лиляна Павлова. Западните Балкани са наш основен приоритет и те трябва да имат ясна перспектива, ясен план за действие, допълни Павлова, описвайки като подприоритети на председателството сигурността и миграцията, антитероризма и свързаността - пътна, енергийна и дигитална. \"Трябва да бъдем искрени към Западните Балкани. Целта е да дадем заявка, честен, обективен план за действие на всяка от държавите спрямо нейния напредък за това как върви тя по своя път към ЕС\", допълни Павлова. \"Ние казваме: след 2020 г. отваряме възможността за преговори за разширяване на ЕС, но да кажем ясно и обективно какви са условията\", казва министърът.", "date": "2017.10.10", "title": "Монти подкрепи приоритета „Западни Балкани“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373738-%D0%B1%D1%8E%D1%80%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B8%D0%B7%D0%BC%D0%B5%D1%81%D1%82%D0%B8-%D0%B2%D0%B8%D0%B7%D0%B8%D0%BE%D0%BD%D0%B5%D1%80%D1%81%D1%82%D0%B2%D0%BE%D1%82%D0%BE-%D0%B2-%D0%B5%D1%81", "text": "Парадоксът е, че има недоволство от начина, по който изглежда Европа днес и как ще се развива, но едновременно с това почти няма дискусия за развитието ѝ, за това какви проекти, варианти са заложени за бъдещето на Европа. Това заяви вицепрезидентът Илияна Йотова в изказване при откриването на международната конференция \"Бъдещето на Европа и българската перспектива\". Речите на новия френски президент Емануел Макрон пред студенти в Сорбоната преди две седмици и в последващото изказване на председателя на Европейската комисия Жан-Клод Юнкер в европейския парламент имаше много нови идеи, много провокативни идеи, които останаха в страниците и папките, след като бяха произнесени. Дали защото дадохме превес на бюрокрацията, бюрокрацията успешно измести визионерството, дали защото Европа не успя да реагира успешно на кризите, които се развиха през последните години, допълни Йотова. Вместо работещи решения започнаха да се издигат стени, огради не само срещу пристигащите, но и срещу нас. Скорошно изследване на Евростат сочи, че 80% от европейските граждани очакват Европа да направи повече срещу тероризма. Но същият брой граждани настояват и за справяне с други предизвикателства, искат да усетят близостта на европейския проект и неговата значимост. Ако тази пропаст в тези очаквания не запълним в скоро време, гласовете на евроскептиците ще стават по-силни и по-кресливи, допълни Йотова. Вицепрезидентът очерта три основни предизвикателства, на които Европа не може да намери отговор. Това са многогодишната финансова рамка след 2020 г., когато се очаква да приключи кохезионната политика, нерешените въпроси със социалната политика и осигуряването на качествени работни места, както и политиката за сигурност и осигуряване на убежище.", "date": "2017.10.10", "title": "Бюрокрацията измести визионерството в ЕС"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373739-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B0-%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE%D1%81%D1%82-%D0%BF%D1%80%D0%B8-%D0%B3%D0%B0%D0%B7%D0%BE%D0%B2%D0%B8-%D0%BA%D1%80%D0%B8%D0%B7%D0%B8", "text": "Съветът на ЕС одобри промяната в законодателството на общността, засягаща сигурността на газовите доставки и принципите на солидарност между страните. Решението на институцията днес е последната крачка – новият регламент за газовия пазар ще влезе в сила четири дни след публикацията си в „Официалния вестник\" на ЕС. Текстовете предвиждат механизъм за солидарност между страните в ЕС по отношение на енергийните доставки, който задължително ще бъде прилаган при кризисни ситуации. Той ще се използва след изчерпването на всички извънредни мерки и предвижда държавите, които се нуждаят от проявата на солидарност да могат и да избират и най-изгодната оферта, ако има повече възможности за доставка. По силата на новия регламент държавите трябва да изработят и задължителни регионални превантивни планове за действие при извънредни ситуации, да правят регионални оценки на риска. Целта на новия регламент е да бъдат сведени до минимум въздействията от нарушения на газовите доставки и подобряване на сътрудничеството. Той предвижда още и засилен мониторинг на разпоредбите в договорите за доставка на газ. Текстовете постановяват дългосрочните договори за доставки на газ, които представляват 28% от годишното потребление на страната да бъдат нотифицирани от компетентните органи в самите държави. Съществуващите договори ще се нотифицират до 12 месеца след влизането в сила на регламента.", "date": "2017.10.10", "title": "Задължителна солидарност при газови кризи"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/373740-%D1%81%D0%BF%D0%B0%D0%B4-%D0%BD%D0%B0-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%82%D0%B5%D1%81%D0%BB%D0%B0", "text": "Акциите на Tesla рязко поевтиняват след доклад, че компанията има проблеми в автоматизираните линии за производство на новия ѝ електромобил Model 3, съобщи CNBC. Но компанията заяви, че докладът е \"фундаментално погрешен и подвеждащ\". В петък след затваряне на пазара в. \"Уолстрийт джърнъл\" написа, че Tesla сглобява на ръка голяма част от новия Model 3 от началото на септември заради проблеми с автоматичната линия. Днес акциите на най-голямата по пазарна капитализация автокомпания поевтиняха с 2,2%. Възможността са компанията да изпълни заложените цели за производство на Model 3 е сериозно притеснение за инвеститорите. През третото тримесечие Tesla е доставила 26 150 коли, като само 220 от тях са Model 3. Очакванията на експертите бяха за 25 860 доставени коли и 1260 Model 3. По-рано този месец Goldman Sachs препотвърди позицията си за акциите на Tesla на \"продавай\", като заради проблеми с доставките на новия модел смята, че цената на дяловете ще падне с 41% до $210 до края на следващите 6 месеца. Босът на Tesla Илон Мъск отговори в неделя на публикацията, като в инстаграм пусна клип от автоматизираната поточна линия на Model 3. Акциите на компанията изпреварват пазара, като за последната година към миналия петък са поскъпнали с 67% при ръст от 14% на S&P 500. От Tesla разпространиха съобщение, в което обясняват, че всяка бройка на Model 3 се сглобява на продуктовата линия, която увеличава автоматизираните си процеси ежедневно. Оттам подчертават, че всяка производствена линия за автомобили в света има както автоматични, така и ръчни операции, което \"явно не е известно на в. \"Уолстрийт джърнъл\".", "date": "2017.10.10", "title": "Спад на акциите на Тесла"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373731-%D0%B8%D0%B3%D1%80%D0%B0%D1%82%D0%B0-%D0%B7%D0%B0%D0%B3%D1%80%D1%83%D0%B1%D1%8F-%D0%BF%D0%BE%D0%BB%D0%B8%D1%82%D0%BA%D0%BE%D1%80%D0%B5%D0%BA%D1%82%D0%BD%D0%BE%D1%81%D1%82%D1%82%D0%B0-%D0%B2%D0%B5%D1%87%D0%B5-%D0%BD%D0%B5-%D0%B5-%D0%BD%D0%B0-%D0%BC%D0%BE%D0%B4%D0%B0", "text": "Глобалните и регионални фактори започнаха да си говорят в прав текст. Необичайно откровено. Кралят на Саудитска Арабия Салман бин Абдул Азиз ал Сауд  посети Русия.           Визитата в Москва ядоса терористите.     Москва престана да бъде деликатна. Особено след като с американско участие бе убит в Сирия генерал Валери Асапов. Русия лансира в световното медийно пространство тезата, че „САЩ са Ислямска държава“. Преди само се намекваше. Даже бившият американският генерал от военното разузнаване и бивш съветник на Доналд Тръмп  Майкъл Флинт го каза иносказателно.     Доналд Тръмп заяви:   Последва моментален „шамар“ от Техеран. Иран ще приравни американската армия към джихадистите на Ислямска държава, ако САЩ признаят за терористична организация „Корпуса на стражите на ислямската революция“ (КСИР), заяви командващият КСИР Мохамед Али Джафари.   В сезона на „откровенията“ се включи и нашия комшия Реджеп Ердоган.  Преди време турският президент заяви, че разполага с доказателства за подкрепата на Ислямска държава от САЩ.    Там се намира едно от най-големите в света хранилища на злато. Златото няма да изгори. Но документи и компютърни носители, сигурно.    Всички изброени по-горе изявления и събития се случиха в един и същи ден!  Светът навлезе в период на „откровения“!  Интересното предстои.  ", "date": "2017.10.10", "title": "Играта загрубя. Политкоректността вече не е на мода"}
{"url": "http://www.classa.bg/%D1%81%D0%B2%D1%8F%D1%82/item/373732-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D0%B1%D0%BE%D0%BC%D0%B1%D0%B0,-%D1%81%D0%BF%D0%BE%D1%81%D0%BE%D0%B1%D0%BD%D0%B0-%D0%B4%D0%B0-%D0%BF%D0%B0%D1%80%D0%B0%D0%BB%D0%B8%D0%B7%D0%B8%D1%80%D0%B0-%D1%81%D0%B5%D0%B2%D0%B5%D1%80%D0%B0", "text": "Южна Корея твърди, че е разработила технология, чрез която може да създаде несмъртоносна бомба, способна да парализира електропреносната мрежа на Северна Корея, съобщава „Индипендънт\", цитиран от БНР.   Тя се нарича \"бомбата на затъмнението\". Оръжието разпръсква графитни нишки над електрически компоненти, което води до късо съединение в захранването.   Южнокорейското министерство на отбраната поиска в бюджета за следващата година да се включат допълнително 500 милиона вона (около 750 хиляди лева) за проекта, но финансовото министерство отказа. Не е ясно към момента дали въпреки това министерството на отбраната ще има възможност да построи бомбата.   Съобщението за нея беше разпространено часове преди севернокорейският лидер Ким Чен-ун заяви, че ядрените оръжия гарантират суверенитета на държавата.   Напрежението на Корейския полуостров нарасна след няколкото поредни ракетни опита, включително на ракета, за която режимът твърди, че може да достигне континенталната част на САЩ. Комунистическата държава проведе опит и с водородна бомба миналия месец.   Американският президент Доналд Тръмп намекна, че не изключва военни действия като заяви, че \"само едно нещо ще проработи\" за справяне с комунистическия режим.   Първото използване на графитна бомба беше през 1991 от САЩ в Ирак по време на Войната в Персийския залив. Такава бомба беше пусната и от НАТО в Сърбия през 1999 г. по време на военните действия на НАТО в Косово.", "date": "2017.10.10", "title": "Южна Корея е готова да създаде бомба, способна да \"парализира\" Севера"}
{"url": "http://www.classa.bg/%D1%81%D0%B2%D1%8F%D1%82/item/373733-%D0%B1%D0%BE%D1%80%D0%B1%D0%B0-%D0%B7%D0%B0-%D0%BF%D0%B0%D1%82%D0%B5%D0%BD%D1%82%D0%B8-%D0%BD%D0%B0-%D1%84%D0%B0%D1%80%D0%BC%D0%B0%D1%86%D0%B5%D0%B2%D1%82%D0%B8%D1%87%D0%BD%D0%BE%D1%82%D0%BE-%D0%BB%D0%BE%D0%B1%D0%B8", "text": "Европа се опитва да бъде медиатор в политически ангажиран спор, в който страна е една от най-влиятелните индустрии - фармацевтичното лоби.   Фармацевтичната индустрия притежава широка гама от инструменти за защита на интелектуална собственост, които използва, за да попречи на конкурентите си да произвеждат най-новите лекарства в мига, в който те биват одобрени за продажба.         Сред тях са патенти, допълнителни защити след изтичането на патентите, както и европейски закони, които възнаграждават компаниите за разработката на лекарства за редки заболявания или изследвания за употреба от деца като предотвратяват конкуренцията.     Освен традиционния 20-годишен патент, са въведени няколко допълнителни мерки: сертификати за допълнителна защита, защита на данните и пазарна ексклузивност, коментира миналата година холандският министър на здравеопазването Едит Шиперс, преди да призове за преразглеждане на съществуващата система. \"Необходими ли са все още тези мерки като се има предвид бързата промяна в производството на лекарства?\", запита тя.   Здравните активисти сочат като пример за прекомерна защита на фармацевтичната индустрия лекарството за рак на Novartis - Glivec. Glivec постепенно беше лицензиран за третиране на шест редки заболявания като всеки път получаваше защита под формата на 10-годишна пазарна ексклузивност.   Компанията също така спечели пари от защита, целяща да компенсира изгубена пазарна ексклузивност, докато лекарството все още е в процес на разработка. Глобалните продажби на лекарството достигнаха $4.75 млрд. през 2014 г. От пускането му на пазара през 2001, Glivec спечели $50.42 млрд. само от този медикамент.     Това е \"внимателно балансирана екосистема, която се адаптира деликатно с течение на времето,\" казва Натали Мол, председател на Европейската федерация на фармацевтичните индустрии и асоциации (EFPIA) - най-голямото европейско фармацевтично лоби.   \"Промяната на каквато и да е част от тази законодателна рамка има риск да подкопае процеса на иновации, на който здравните системи и обществото разчитат, за да се справят с предизвикателствата, пред които са изправени,\" допълва тя.   Но след широката подкрепа в Европейския съвет миналото лято, особено благодарение на решителната позиция на Шиперс по време на холандското председателство, за разследване как тези защити се използват и потенциално се злоупотребява с тях, браншът изглежда е изправен пред все по-трудна борба за правата си.     Залозите са огромни. Всякакви промени в европейските закони за защита и плащания за компаниите биха имали голям ефект върху присъствието на фармацевтичната индустрия в региона. Ако законодателството функционира прекалено много в полза на индустрията на генеричните лекарства и правителствата, секторът може да реши да \"гласува с краката си\" и да реализира повече изследвания, разработка и производство на лекарства в по-атрактивни от правна гледна точка държави като САЩ.   Точно на тази тънка граница комисията ще се опита да балансира в доклада си, който се очаква да бъде готов към края на годината.   Комисията за първи път е започнала да проучва ефекта от определени стимули за фармацевтичната индустрия през 2015 г. Сега тя извършва пет анализа на различните защити и въздействието им върху конкуренцията, бюджетите за здравеопазване и насърченията за разработката на иновативни продукти.   Сред обектите на анализ са и допълнителните сертификати за защита - 5-годишна допълнителна защита, предоставяна на одобрени лекарства, чиито патенти са били признати преди одобрението им за продажба.     Те също така пречат на фирмите за генерични медикаменти да произвеждат свои версии на патентованите лекарства през този период.   Генеричното лоби призовава за отмяна на \"привилегията на първия производител\", тъй като тези сертификати пречат на компаниите да изнасят или съхраняват запаси от генерични лекарства, готови да навлязат на пазара на ЕС в момента, в който изтече срокът на защитата. Подобна отмяна би премахнала тези ограничения и би направила европейския сектор на генерици по-конкурентен в глобален мащаб, твърдят представители на генеричния бранш.   Анализът също така разглежда как тези сертификати се предоставят в Европа. Първоначално те е трябвало да предоставят до пет години пазарна ексклузивност на единичен продукт, но решение на Европейския съд през 2012 отваря вратичка за многобройни допълнителни защити за всяко отделно лекарство, например за нови дози или версии със забавено действие на медикамента.     Къде спира тази защита? Компаниите имат много стари продукти, за които съответно може да получат защита с допълнителни сертификати.   Около 20 000 молби за такава защита са подадени в Европа между 1991 и 2015 г., констатира комисията. През 2014 г. е имало около 1650 молби за защита с допълнителни сертификати в страни-членки на ЕС.   Комисията също така анализира употребата на съществуващата практика на освобождаване от защита на производители на генерици, за да произвеждат продукти за изследователски цели, когато имитираното от тях лекарство остава обект на защита с патент или друг сертификат (т.нар. \"клауза Bolar\").   Тази клауза реално е закон на ЕС, но е издадена като директива (така че е предписана само крайната цел, не и начинът за постигането ѝ), което води до различни интерпретации в страните-членки на ЕС.   Например в Холандия и Великобритания е разрешено по тази клауза генерични лекарства да се произвеждат единствено с цел получаване на лиценз за разпространение в ЕС, докато Германия прилага тази клауза за производство на генерици и оригинални лекарства с цел получаване на лицензи навсякъде по света. Впоследствие Великобритания разшири обхвата на клаузата, така че тя да е действа подобно на германската практика.   Накрая комисията също така проучва дали защитата за медикаменти за третиране на редки заболявания, известни като \"лекарства-сираци\", както и плащанията за изпитания на лекарства за употребата им от деца, са честни и балансирани.     Лекарствата все повече се таргетират към малки групи от пациенти и получават пазарна защита за \"лекарства-сираци\"; тази тенденция бива наричана \"обезродяване\" (\"orphanization\") на лекарствата.   Фармацевтичната индустрия твърди, че научните открития са довели до по-тясно таргетирани лекарства, например за специфични форми на генетична мутация. Тази мутация може да обхваща няколко редки случая на рак, което означава, че компаниите могат да извършват изпитания и да лицензират лекарството за малък брой редки заболявания, както са направили Novartis.   Здравни активисти и правителства от ЕС обаче се опасяват, че системата е излязла извън контрол. От 20-те най-скъпи лекарства в света 19 са \"лекарства-сираци\", което демонстрира ценовия натиск, който тези лекарства оказват върху здравеопазването.   Холандският министър на здравеопазването Едит Шиперс каза пред евродепутатите в началото на холандското председателство на Съвета, че настоящите цени вече нямат пряка връзка с разходите за изследвания и разработка, или дори с добавената стойност на лекарствата.   И този въпрос ще става все по-критичен. Предвижда се, че в ЕС приблизително 120 нови \"лекарства-сираци\" ще получат одобрение за пазарно разпространение към 2025 г., с предвиден ефект върху бюджета на стойност €22 млрд.     Ако дадена компания е правила изследвания на лекарства за употреба от деца и е заявила това в продуктовата информация, дори и резултатите от изследването да са негативни, компанията получава допълнителни шест месеца пазарна ексклузивност.   Ако даден продукт е одобрено \"лекарство-сирак\" и е минал през изследвания за употреба от деца, компанията получава още две години пазарна ексклузивност. Ако лекарството се разработва конкретно за деца, компанията има правото да кандидатства за лиценз специално за лечение на деца, който като стимул гарантира 10-годишна пазарна защита.     Въпреки че общият анализ и оценка от комисията са в ранния етап на заплетения бюрократичен процес на ЕС, в крайна сметка това може да доведе до значителни промени в гамата от стимули за сектора.   \"Ефектът от действията на комисията потенциално е огромен. Това обаче ще се случи само ако комисията използва законодателната си инициатива,\" казва Адриан ван ден Ховен, председател на организацията Medicines for Europe, представляваща индустрията на генерични и биоподобни продукти.   Комисията има права да разследва, но ефектът от окончателния доклад е в ръцете на лидерите на ЕС и законодателите. Ван ден Ховен смята, че докладите ще бъдат доста слаби и неефективни, с препоръки, скрити между редовете. По негови думи основният проблем ще е как ще реагират Съветът и Европейският парламент.   Някои държави като Германия вече изразиха опозицията си на атаката срещу фармацевтичните компании, заета от държави като Холандия.   \"Критиката срещу фармацевтичната индустрия не е нещо, което Германия може да подкрепи\", казва Ингрид Фишбах, парламентарен държавен секретар към германското Федерално министерство на здравеопазването. По нейни думи Германия ще положи подписа си под доклада, но отбелязва възраженията си, като заявява, че текстът трябва да бъде по-балансиран.     През юни 2016 заключенията на съвета стартираха дискусия, която няма да приключи, докато този анализ не бъде завършен. Може да се наложи допълнително проучване, за да се анализира детайлно цената на този вид ексклузивност.   Докладите трябва да бъдат представени пред съвета догодина и да се дебатира по тях. Това най-вероятно ще доведе до искане за допълнителни анализи и проучвания. После през 2019 предстоят европейски избори, което означава, че всичко ще спре и на постовете ще встъпи нова комисия. Съответно малцина са хората, които очакват нещо реално да се случи преди 2020 г.     \"Интелектуалната собственост не е подходящият инструмент за решаване на подобни проблеми. Интелектуалната собственост задвижва медицинските иновации, от които имаме нужда, за да решаваме свързаните със здравето предизвикателства пред обществото, от рода на деменцията и диабета\", коментира Натали Мол от фармацевтичната лобистка организация EFPIA.   Според нея дискусията трябва да се фокусира върху това как здравните системи се подготвят за въвеждането на \"променящи всичко\" и \"високо ценени\" лекарства като лекарството за хепатит C на Gilead.   \"Трябва да работим по-успешно заедно, за да се справим с въвеждането им в здравеопазването\", допълва тя.", "date": "2017.10.10", "title": "Борба за патенти на фармацевтичното лоби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373734-atos-%D0%BE%D1%82%D0%BA%D1%80%D0%B8-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D0%B8%D1%82-%D1%86-%D0%B5%D0%BD%D1%82%D1%8A%D1%80-%D0%B7%D0%B0-%D0%BA%D0%BE%D0%BC%D0%BF%D0%B5%D1%82%D0%B5%D0%BD%D1%86%D0%B8%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "„Отсега започваме подготовка за местни избори 2019 г. Няма да чакаме последния момент. Очакваме градската организация да изготви силна програма за София с предложения за решения на наболелите за столичани въпроси с транспорта, \"Топлофикация\", концесията на водата, презастрояването и зелена София.      Нека тази програма да бъде конкретна и ясна\". Това заяви лидерът на БСП Корнелия Нинова по време на среща на ръководството на столичните социалисти с над 600 председатели на Основните партийни организации на левицата в София.     \"Направихме две национални срещи с нашите кметове и общински председатели. До местните избори трябва с тяхна помощ да изготвим изцяло нов закон за местното самоуправление и местната администрация, който да постави на друга основа отношенията държава и общини. Отсега мислете за кандидат за кмет на София.    Моделът кум гейт в общините трябва да бъде разбит. Това не е битов въпрос, а проблем на държавността. Резултатът от изборите във Вълчи дол и Трън е следствие и от този модел. Той не е израз на свободния избор на хората. Млади във Вълчи дол ми споделиха, че кандидатстват за работа в местните администрации и заедно с молбите им дават декларации, че стават членове на ГЕРБ, иначе няма да ги допуснат. Възрастни ми се оплакаха, че щом гласуват за нас, ще им спрат топлия обяд от социалната кухня.    Победите, с които се кичат, са резултат от натиск, страх и купен вот. Имаме голяма задача - да освободим народа си от това бреме и да му осигурим спокоен и свободен вот и да избират по вътрешно убеждение, а не под заплаха\", допълни Нинова.", "date": "2017.10.10", "title": "БСП започва подготовка за местните избори, Нинова се прицели в София"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373728-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%B0%D0%BD%D0%B0%D1%82%D0%B5%D0%BC%D0%BE%D1%81%D0%B0-%D0%B1%D0%BE%D0%B6%D0%B8%D0%B4%D0%B0%D1%80%D0%B0-%D0%B1%D0%B0%D0%BA%D0%B0%D0%BB%D0%BE%D0%B2%D0%B0", "text": "Устата сестра на манекенката Ивайла Бакалова, която се вихри във „Фермата\", успя да си навлече гнева на църквата, заради любовта си към учението на Петър Дънов, призоваването на небесните ангели и различните методи за покачване на човешките вибрации, твърди hotarena.net Блондинката направи демонстрации за смирение в ефира на bTV, което разгневи свещениците. Те били категорични, че подобна гавра в популярно телевизионно шоу не бива да се допуска.      Още повече, че пишман дизайнерката, която се хвалела, че отговаря лично за стила на мутренската вдовица Мая Илиева насилвала участниците във „Фермата\" да обличат бели дрехи и да играят паневритмия призори. „Тази жена е с жестоки проблеми. Участниците я слушат, за да не напуснат преждевременно риалити формата. Тя светотатсва във всяка една минута. Не можа да накара всички да се обръщат към жените с „богиньо\".     Какви богини са, като са събрани от кол и въже, че повечето от тях дори имат съмнително поведение, което не хармонизира по никакъв начин с божиите канони?! Какви са тези глупости, че иска да засили женското в дамите?! Да им качи вирбациите. Тя, ако имаше такива възможности, щеше да покачи първо своите. Освен това манипулира зрителите като призовава архангел Михаил да им служи и помага. Къде се е чуло и видяло ангелите да слизат на земята, че и да слугуват на смъртните човеци?   Те са безплътни. Лудост е да се влиза в разговори с тях. Подобни диалози са ерес! Божидара е вредна и за зрителите. Подкопава християнските им навици – учи ги да кадят не с тамян, ами с индийски пръчици, а вместо да се молят – да медитират. Ще призоваваме за бързата й анатема\", категорични са столични свещеници.", "date": "2017.10.10", "title": "Църквата анатемоса Божидара Бакалова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373729-%D1%82%D0%BE%D0%BC%D0%B8%D1%81%D0%BB%D0%B0%D0%B2-%D0%B4%D0%BE%D0%BD%D1%87%D0%B5%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2", "text": "Всеки участник в съвета е имал основателна причина да закъснее или да напусне заседанието. Пряко, че става дума за бойкот, аз не вярвам. Това заяви в ефира на \"Здравей, България\" вицепремиерът Томислав Дончев. \"Борбата с корупцията няма как да се изчерпи с един съвет и това не е знак, че ние неглижираме темата. Спомнете си, че началото на този сезон е доста горещо. Трудно ми е да си спомня кой започна пръв.  Иска ми се да не е започнал някой от нас. Агресията ескалира много лесно и от едната и от другата страна. Аз съм гърмян заек, много пъти са стреляли по мен\", каза Дончев. \"Всички казаха остри думи. Не ме вкарвайте в ролята на тълкувател на думи на Борисов. Лично аз мисля, че за да работят институциите, те трябва да си говорят. Разчитам да има деескалация на конфликта между Радев и Борисов.  Надявам се всички да проявят мъдрост\", каза той. \"Не мисля, че случаят ще се затвори с оставката на Антон Тодоров. За мен думите му са симптоматични за натрупаното напрежение между институции и медии. Има нужда от някакво отношение. Имам скромен опит като журналист и то преди много години, тогава са ме заплашвали, но не в ефир.  Казаха ми, че знаят къде живея и можело да ми дойдат на гости, ако не внимавам какво пиша. Все пак казах това, което видях\", призна Дончев. \"След като се случи назначението на брат ми аз говорих с много хора и изразих опасенията си и пред кмета и пред брат ми. Госпожа Христова беше категорична, че има нужда от хора, които да й вършат работа. Доколкото знам брат ми контролира процесите за засаждане на площи. Там предстои преструктуриране, няколко звена ще стават ново голямо звено.  Мога да направя брат ми да не се явява на конкурса, за да може всичко да е точно\", каза Дончев и добави, че винаги на какъвто и пост да е роднината му, ще бъде оплют. \"И да е в сферата на услугите или пък да работи във фирма, ако се случи недай си боже да работи с някоя държавна фирма, ще се каже, че аз стоя зад това\", заяви вицепремиерът.", "date": "2017.10.10", "title": "Томислав Дончев с горещ коментар за оставката на Антон Тодоров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373730-%D0%BD%D0%B5-%D0%BA%D0%B0%D0%BD%D0%B5%D1%82%D0%B5-%D0%BA%D0%B0%D1%82%D0%BE-%D0%B8%D0%B7%D0%BE%D0%B3%D0%BB%D0%B0%D0%B2%D0%B5%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8,-%D1%81%D1%8A%D0%B7%D0%B4%D0%B0%D0%B9%D1%82%D0%B5-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%BD%D0%B8-%D0%B3%D0%B5%D1%82%D0%B0-%D0%B7%D0%B0-%D1%82%D1%8F%D1%85", "text": "                Пак нищо не са разбрали. Особено водещият Николаев, ако се съди по днешното му изявление.  Той тържествено заявил, че „лавина“ ги подкрепила – него и телевизията.  Направо комично звучи следното твърдение: „Изпод руините на българската журналистика – срутвана и блъскана от доста време, тръгна лавина“. Болшинството хора, които обърнаха внимание на свадата в „Здравей, България“, обаче изразиха отношението си към Антон Тодоров и Валери Симеонов. Това съвсем не означава, че са подкрепили водещия или телевизията.    И за какво да ги подкрепят, всъщност? Те дори не си дават сметка, че ако проявяваха истински кураж и най-вече професионализъм, изобщо нямаше да се стига до такива махленски свади. Те щяха да са невъзможни, ако водещите респектираха гостите си. И сега празнуват някаква измислена победа. А проблемът си остава – те са си все в същия кафез. И там ще си останат.   И изобщо не са наясно – за разлика от публиката – КАКВО НЕ ТРЯБВА ДА ПРАВЯТ:   – Не канете като изоглавени политици, създайте ТЕЛЕВИЗИОННИ ГЕТА за тях – по едно във всяка телевизия, и ги наврете там.    – Ограничете до минимум достъпа им до екрана. – Подтиквайте шефовете си да търсят и други начини за оцеляване на медиите ви – извън ухажването на политиците.   – Махнете си слушалките от ушите.  – Всеки ден се питайте, наясно ли сте, кое е истински важно – не за политиците, а за Народа.  – Не съживявайте политически трупове.  – Не позволявайте политическите централи да определят участниците в предаванията ви.   – Поне веднъж в кариерата си напуснете собственото си студио, когато някой ви унижава.  – Не спекулирайте с мнимите опасности, които уж ви грозят – защото всички знаят, че сте страхливци.  – Не канете колеги-журналисти в предаването си – двама страхливци са прекалено на едно място.   – Чувайте гласа на Народа – но не през устата на социолози-измамници.  – Във всяко предаване канете поне един българин, който страда за общата ни Съдба.   П.П.  ", "date": "2017.10.10", "title": "Не канете като изоглавени политици, създайте телевизионни гета за тях"}
{"url": "http://www.classa.bg/%D1%81%D0%B2%D1%8F%D1%82/item/373721-%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B8-%D0%B7%D0%B2%D0%B5%D0%B7%D0%B4%D0%B8-%D0%BC%D0%B0%D1%81%D0%BE%D0%B2%D0%BE-%D1%87%D0%B5%D1%82%D0%B0%D1%82-%D1%80%D1%83%D1%81%D0%BA%D0%B8-%D0%B2%D0%B5%D1%81%D1%82%D0%BD%D0%B8%D0%BA,-%D0%B7%D0%B0-%D0%BA%D0%BE%D0%B9%D1%82%D0%BE-%D0%B4%D0%BE%D1%80%D0%B8-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B5-%D0%B7%D0%BD%D0%B0%D1%8F%D1%82", "text": "Пенелопе Крус внимателно чете руския вестник \"Копейский рабочий\". Една сюрреалистична сцена? Не, това не е шега. Известната актриса всъщност позира с един вестник, издаван в руския град Копейск, в района на Челябинск, и го чете с отворена уста. Пенелопе Крус не е единственият \"фен\" на този вестник. Известни актьори и режисьори като Никол Кидман, Анджелина Джоли, Джони Деп, Кейт Уинслет, Леонардо ди Каприо, Харисън Форд, Колин Фарел, Робърт Патинсън, Стивън Спилбърг, Ричард Гиър и Ема Уотсън, наред с много други, позират с \"Копейский Рабочий\" в ръцете. Какво се случва? Каква е \"Копейската треска\", която е стигнала до Съединените щати и изведнъж се е разпространила сред най-известните? Поразителните снимки са резултат от сътрудничеството на вестника с Маргарита Телксбъри, родом от Копейск, която живее в Лос Анджелис със съпруга си Джак Телксбъри, известен продуцент в Холивуд. Маргарита се премества в Калифорния в края на 90-те години, но не забравя сънародниците си. Идеята й била да направи серия снимки с известни актьори и вестника на родния град. Първите снимки се появиха в през 2008 г. и \"Копейский Рабочий\" от тогава обогатява своята колекция, състояща се от около 30 снимки с известни личности. Благодарение на това тясно сътрудничество на вестника с Телксбъри, жителите на Копейск дори получиха уникален подарък за Нова година - специалното издание на със снимки на Уил Смит, Никол Кидман и Хелън Мирън. Главният редактор на вестника, Анна Викалюк твърди, че цялата тази история \"може да служи като пример за това как любовта към родината обединява тези коренно различни теми - филмови звезди от цял свят и един вестник на руски провинциален град \". \"Нашите читатели винаги се радват, че вестникът е известен в цяла Русия и сред милиони хора от ръцете на актьори и актриси, но мисля, че се чете, защото ние предлагаме необходимата разнообразна и интересна информация \"подчерта главният редактор. Снимките, не са рекламна кампания, инициирана от вестника, а са инициатива на семейството на бившата жителкана Копейск, която по този начин поздравява сънародниците си за празниците и отправя знак на почит към родния си град. Единственото нещо, което семейството иска в замяна, е да им изпращат повече вестници.", "date": "2017.10.10", "title": "Холивудски звезди масово четат руски вестник, за който дори руснаците не знаят"}
{"url": "http://www.classa.bg/%D1%81%D0%B2%D1%8F%D1%82/item/373722-%D0%BC%D0%B0%D1%81%D0%BE%D0%B2%D0%B0-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D0%B2-%D0%BB%D0%BE%D0%BD%D0%B4%D0%BE%D0%BD-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%82%D0%B5-%D1%84%D0%B5%D0%BD%D0%BE%D0%B2%D0%B5-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0", "text": "Едно събитие не получи широко медийно отразяване, въпреки мащаба си. Хиляди футболни фенове се събраха в Лондон, за да протестират срещу екстремизма след поредицата от терористични атаки в Обединеното кралство. Членовете на Алианса Футболни фенове (FLA) пристигнаха от цялата страна с автобуси и се събраха във внушителна тълпа в 13 ч. в събота на Парк Лейн в Лондон. Пътят с пет платна беше затворен за обичайните превозни средства, тъй като огромните групи фенове го завзеха изцяло. Протестиращите носеха спортни шапки и цветни венци, представящи различните клубове. Протестът бе организиран от основателя на FLA Джон Мейгхан, който каза, че множеството демонстрира загриженост във връзка с \"неотдавнашното силно увеличения\" на терористичните атаки в Обединеното кралство и взривовете в Манчестър и Лондон. Събитието бе критикувано от анти-расистката благотворителна организация Stand Up To Racism, с твърдението, че няколко оратори в предишния FLA поход през юни били имали връзки с крайнодесни организации като English Defence League. Вътрешният министър Дайан Аббът беше сред онези, които поставиха името си под петицията миналата седмица, изразявайки загриженост относно евентуалните връзки с тези групи. Г-н Мейгхан настоя, че тълпата е съставена от \"нормални хора\", които се обединяват в една обща кауза. Той каза: \"Ние сме против целия този екстремизъм, независимо от това, което казва пресата. Ние сме обикновени хора.\" И в директно послание към министъра, Мейгхан добави: \"Време е за вас и вашият пъстър екип да се придвижите напред: FLA тепърва започват.\" Г-н Мейган настойчиво призова за депортиране на чужденците, заподозрени в терор по време на разследванията на полицията. Той каза: \"Ние искаме всички заподозрени в тероризъм, които не са британски граждани, които представляват заплаха за обществото, да бъдат окончателно отстранени от тази страна. Защо трябва да им се позволява да правят това, което правят? И щом те са заподозрени - да ги махнат оттук\".", "date": "2017.10.10", "title": "Масова демонстрация в Лондон - футболните фенове срещу тероризма"}
{"url": "http://www.classa.bg/%D1%81%D0%B2%D1%8F%D1%82/item/373723-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80-%D0%B7%D0%B0%D0%BF%D0%BB%D0%B0%D1%85%D0%B8%D1%82%D0%B5-%D0%BD%D0%B0-%D1%82%D1%80%D1%8A%D0%BC%D0%BF-%D0%BC%D0%BE%D0%B3%D0%B0%D1%82-%D0%B4%D0%B0-%D0%B4%D0%BE%D0%B2%D0%B5%D0%B4%D0%B0%D1%82-%D0%B4%D0%BE-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "\"Безразсъдните заплахи на президента на САЩ, Доналд Тръмп, биха могли да доведат страната ни до Третата световна война\", заяви сенаторът от щата Тенеси, Боб Коркър, в интервю за вестник The New York Times. Според републиканския сенатор президентът играе ролята си, сякаш е в \"реалити шоу\". В нов епизод на вербална битка, коойто двамата проведоха в Twitter, сенатор отрече да е \"молил\" да Тръмп да го подкрепи за възможно преизбирането, както туитна президентът. Според сенатора Тръмп му обещал подкрепа. В този смисъл Коркър вярва, че президентът е в състояние на \"безотговорни изблици\", които показват неговата липса на опит. Според сенатора Тръмп е \"новак политик, който се провали в опита си да се премести от шоу бизнеса в политиката.\" Той също така смята, че Тръмп представя \"толкова висок риск, че в Белия дом се опитват да го сдържат всеки ден\". Що се отнася до критични туитове на Тръмп, сенаторът признава, че \"не се знае защо президентът туитва неща, които не съответстват на действителността\". Въпреки лошата мнение за наемателя в Белия дом, сенаторът казва, че не съжалява за подкрепата на Тръмп по време на предизборната кампания. Президентът написа, че Коркър \"поискал да бъде държавен секретар\" и той му казал: \"Не благодаря\". В същата серия от коментари Тръмп обвинява сенатора, че е \"до голяма степен е отговорен за ужасното споразумение с Иран\". \"Ето защо, аз бях съвсем сигурен, че Коркър ще бъде отрицателен глас и ще пречи на нашия дневен ред.\" каза Тръмп. Следвайки тази последователност от коментари, отговорът на Боб Коркър беше бърз. \"Срамно е, че Белият дом е станал детска градина за възрастни\", пише той в Twitter. Боб Коркър заяви в сряда, че държавният секретар Рекс Тилерсън; министърът на отбраната Джеймс Матис и началникът на генералния щаб, Джон Кели \"предпазват от страната ни от хаос и се опитват да гарантират, че политиките на Вашингтон са разумни и последователни, докато има други хора в администрацията, които не го правят \". В отговор на това говорителката на Белия дом, Сара Хъкаби Сандърс, заяви \"Човекът, който защитава света от хаоса е настоящият обитател на Белия дом\".", "date": "2017.10.10", "title": "Американски сенатор: \" Заплахите на Тръмп  могат да доведат до Трета световна война\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373725-%D1%80%D0%B5%D1%88%D0%B8%D1%82%D0%B5%D0%BB%D0%BD%D0%B8-%D1%81%D1%80%D0%B5%D1%89%D0%B8-%D0%B7%D0%B0-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B5%D0%BC%D0%BA%D0%BE", "text": "Представители на оръжейното предприятие \"Емко\" ще се срещнат с министъра на икономиката Емил Караниколов и представители на \"Кинтекс\", за да обсъдят казуса с прехвърлените поръчки към ВМЗ-Сопот след замразяването на лиценза на частната оръжейна фирма, предава БНТ.     Въпреки че лицензът на \"Емко\" беше възстановен миналата седмица, от фирмата продължават с протестите. Вчера протестиращите бяха приети от премиера Бойко Борисов. От оръжейната фирма настояват да им бъдат върнати поръчките към \"Кинтекс\", които след замразяването на лиценза бяха разпределени за изпълнение към оръжейния завод в Сопот.   В понеделник министърът на икономиката Емил Караниколов коментира, че договорите няма как да бъдат върнати.", "date": "2017.10.10", "title": "Решителни срещи за съдбата на \"Емко\""}
{"url": "http://www.classa.bg/%D1%81%D0%B2%D1%8F%D1%82/item/373726-%D0%BD%D0%B0%D1%82%D0%BE-%D1%81%D1%8A%D0%B7%D0%B4%D0%B0%D0%B2%D0%B0-%D1%87%D0%B5%D1%80%D0%BD%D0%BE%D0%BC%D0%BE%D1%80%D1%81%D0%BA%D0%B8-%D1%81%D0%B8%D0%BB%D0%B8", "text": "НАТО обяви създаването на нови многонационални сили в Румъния с цел да контрира влиянието на Русия в Черноморския регион, предава „Ройтерс\", цитирана от БТВ.   Черноморските сили на Алианса първоначално ще бъдат изградени от около 4000 румънски войници, подкрепяни от сили от 9 други държави, както и от 900 американски военни. В региона ще бъдат разположени и допълнителни кораби и самолети.   Освен румънски, в Крайова на учения ще бъдат изпращани и български, полски, италиански, португалски и немски войници. Британски и канадски изтребители ще подпомагат румънските ВВС, а италиански - българските.   В допълнение към намиращите се в момента в Черно море морски патрули на НАТО, към българските и румънските пристанища ще бъдат изпратени още бойни съдове.   Преди година и половина премиерът Бойко Борисов категорично отхвърли идеята за сформиране на черноморска флотилия на НАТО: „„Аз искам в Черно море да виждам платноходки, яхти, туристи, мир и любов. Не искам в курортите ми да се разхождат военни фрегати напред - назад. Такъв зор, толкова инвестиции направиха и частният капитал, и държавата в тези курорти...\". По-късно управляващите заявиха, че флотилията е била местна инициатива и биха обсъждали вариант само в рамките на НАТО.   Румънският президент Клаус Йоханис заяви по повод новите Черноморски сили: „Ние не сме заплаха, но ние имаме нужда от диалог от позицията на една силна отбрана\".   „НАТО е тук, НАТО е силна, НАТО е обединена\", подчерта на свой ред генералният секретар на Алианса Йенс Столтенберг.", "date": "2017.10.10", "title": "НАТО създава Черноморски сили"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373727-%D0%B7%D0%BB%D0%B0%D1%82%D0%B5%D0%B2%D0%B0-%D0%B7%D0%B0-%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B8%D1%8F-%D0%BA%D1%81%D0%BD%D1%81-%D1%82%D0%BE%D0%B2%D0%B0-%D0%B1%D0%B5-%D0%B1%D0%BE%D0%B9%D0%BA%D0%BE%D1%82-%D0%B8-%D0%B1%D0%BB%D0%B0%D0%BC%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BE%D1%82-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%B3%D0%B5%D1%80%D0%B1", "text": "„За нас това вчера беше бойкот на Консултативния съвет за национална сигурност от страна на ГЕРБ\". Това обяви в сутрешния блок на БТВ „Тази сутрин\" заместник-председателят на БСП Деница Златева.   Вчера (9 октомври) КСНС приключи по-рано и без консенсус относно новия антикорупционен закон и орган, тъй като представителите на управляващото мнозинство трябваше да напуснат събранието по-рано заради други ангажименти.   Според Златева за тези ангажименти е било ясно от много по-рано и е трябвало от ГЕРБ и другите партии да осигурят представители, които да заместят отсъстващите.   „Не може по такава чувствителна тема, за която говориш колко е важна, по такъв елементарен начин да провалиш и бламираш това заседание\", категорична е тя.   „За нас в БСП изглежда все едно е имало умисъл. Сякаш това е поредното действие за бламиране на президента. Антикорупционния закон е ключова политика и за БСП, и за ГЕРБ\", допълни още Златева.   Златева заяви още, че в централата на БСП са постъпили над 100 различни сигнали за схеми, подобни на „Кумгейт\" в Хасково.   „Това е модел на управление в цялата страна и тепърва очакваме да видим действията на управляващите\", допълни Злбатева.   По думите ѝ това е доказателство, че на обществото му е дотегнало от такива назначения.   По повод предстоящото ни председателство на Съвета на Европа Златева коментира, че се надява всичко да бъде съсредоточено около политиките, които ще се обсъждат, а не около скандалите с НДК и „колко ракия ще сервираме на делегатите\".", "date": "2017.10.10", "title": "Златева за проваления КСНС: Това бе бойкот и бламиране на президента от страна на ГЕРБ"}
{"url": "http://www.classa.bg/%D1%81%D0%B2%D1%8F%D1%82/item/373720-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81%D1%8A%D1%82-%D0%BD%D0%B0-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8%D1%82%D0%B5", "text": "Учените на неотдавнашната среща на Американското общество за микробиология съобщиха, че са открили тревожна тенденция: бактерии, съдържащи ген, известен като MCR-1, който дава антибиотичната резистентност към колистин, са се разпространили по целия свят с тревожна скорост след откриването му преди 18 месеца, съобщава \"The Guardian\". Колистин е известен като \"антибиотик от последна инстанция\". В много части на света лекарите се обръщат към употребата му, когато пациентите вече не реагират на други антимикробни агенти. Сега резистентността към употребата му се разпространява по целия свят: в една част на Китай беше открито, че 25% от хоспитализираните пациенти са я имали. По думите на главния консултант по медицина в Обединеното кралство Сали Дейвис \"светът е изправен пред апокалипсис на антибиотиците\". Ако не се вземат мерки, за да се спре разпространението на антимикробната резистентност и за развиване на нови видове антибиотици, бихме могли да се върнем към дните, когато рутинна операция, прости рани или директни инфекции могат да представляват реални заплахи живота, според консултанта. Според експертите аритметиката на тази ужасяваща перспектива е ясна и тревожна. В момента около 700 000 души годишно умират от инфекции резистентни на антибиотици. Тази глобална цифра обаче непрекъснато нараства и може да достигне 10 милиона годишно до 2050 г. Светът може да се изправи пред същите рискове, както и преди Александър Флеминг да открие пеницилина през 1928 година .\"Често инфекциите могат да бъдат смъртоносни\", предупреди той. Що се отнася до причините за тази нарастваща заплаха, учените посочват широкото и прекомерно използване на антибиотици и неуспеха на фармацевтичните компании да изследват и разработват нови източници на общи лекарства за в бъдеще. Западните лекари предписват твърде много антибиотици на пациентите, които от своя страна очакват да получат медикаменти за всяко свое оплакване. Освен това, широкото използване на антибиотици като стимулатори на растежа на домашни птици и добитък, насърчава развитието на резистентни щамове и те се разпространяват сред хората.", "date": "2017.10.10", "title": "Апокалипсисът на антибиотиците"}
{"url": "http://www.classa.bg/%D1%81%D0%B2%D1%8F%D1%82/item/373719-%D0%B8%D1%80%D0%B0%D0%BD-%D1%89%D0%B5-%D1%81%D0%B5-%D0%BE%D1%82%D0%BD%D0%B0%D1%81%D1%8F-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BA%D0%B0%D0%BA%D1%82%D0%BE-%D1%81-%D0%B8%D0%B4,-%D0%B0%D0%BA%D0%BE-%D0%B8%D0%BC%D0%B0-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8", "text": "Иран предупреди САЩ, че може да започне да третира американските военни като терористичното движение Ислямска държава, ако се потвърди, че Вашингтон ще включи елитната иранска армия в списъка на терористичните организации. Евентуалното определянето на Корпуса на революционна ислямска гвардия (IRGC) като терористична група, наред с други мерки срещу Техеран, бе съобщено от вестник Financial Times. \"Ако новината за глупостта на правителството на САЩ да счита Революционната гвардия като терористична група е вярна, тогава Революционната гвардия ще смята армията на САЩ като тази на Ислямска държава в целия свят, особено в Близкия изток\", заяви командирът Иранската елитна армия, Мохамад Али Джафари, в изявление. В допълнение, Джафари заяви, че Вашингтон е на \"грешен път\", когато се опитва да окаже натиск върху Иран в преговорите по регионални въпроси и нови санкции само ще \"елиминират възможността\" за преговори между двете страни. \"Както сме заявили вече, ако новият закон за санкции бъде одобрен, САЩ ще трябва да придвижат техните регионални бази извън обсега на 2000 километра от иранските ракети\", предупреди ръководителят на гвардейците на ислямската революция. От своя страна президентът на Иран Хасан Рохани заяви, че \"ползите\", които народът му е придобил чрез преговорите за иранската ядрена програма и с подписването на споразумението \"никога не ще могот да бъдат отнети\". С тези думи той коментира за възможно оттегляне на Съединените щати от споразумението, сценарий, планиран от Вашингтон. \"Дори още дузина президенти Тръмп не ще могат да ни лишат от тези придобивки\", каза Рохани.", "date": "2017.10.10", "title": "Иран ще се отнася с американската армия както с ИД, ако има нови санкции"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373716-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81%D1%82%D0%B0%D0%BD%D0%B0-%D1%85%D0%B8%D1%82-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%BE%D0%B8%D1%81%D0%BA%D0%B0-%D0%B2%D0%B5%D1%87%D0%B5%D1%80%D1%8F-%D1%81-%D1%80%D0%BE%D0%BD%D0%B0%D0%BB%D0%B4%D0%BE-%D1%81%D0%BD%D0%B8%D0%BC%D0%BA%D0%B8", "text": "19-годишната волейболистка на ЦСКА Мадлен Рашева стана истинска звезда в Македония. Причината е интервю за наша медия от преди време, в което красавицата споделя, че ако има възможност да излезе на вечеря с известна личност, то това би бил Кристиано Роналдо.      Така, след като македонският сайт reporter.mk публикува част от интервюто на Мадлен, за нея се заговори масово в тамошните медии. Сигурни сме, че за това е спомогнал и атрактивният вид на момичето, което няма как да остане незабелязано.    Вижте сами!              ", "date": "2017.10.10", "title": "Българка стана хит в Македония, след като поиска вечеря с Роналдо (СНИМКИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373717-%D0%B8%D0%B7%D0%B2%D0%B8%D0%BD%D0%B5%D1%82%D0%B5%D0%BC%D1%83%D1%81%D0%B5%D0%B1%D0%B5", "text": "Тази седмица ще я започна като особено морален. Няма как, позастудя, сняг даже заваля и е време за катарзис. А и да спазя традицията - миналата седмица пак я почнах с извинения. Всъщност ги поисках, но карай да върви. Сега ще се извиняваме. Ще ми простите, че малко дървено ще се получи. Просто не ми идва отвътре. Сигурно е от детската градина - там ме накараха да се извиня веднъж на една малка вещица (сигурен съм, че е станала голяма красавица), която ме скубеше и щипеше постоянно и аз реагирах като истински българин - блъснах я в оградата, за да престане! (като малки мъжете сме много глупави с жените - то и като големи, ама друг път за това) Тя пък си удари главата, потече кръв и стана една - поседях известно време в ъгъла с вдигнати ръце. \r\n    Затова и сега ме напира да се извиня на г-н вицепремиера Симеонов, защото и неговата специалност са оградите, та се чувствам свързан с него и не искам да страда. Ще пробвам де - извинявам се, г-н Симеонов, че още Ви търпим. Извинявам се искрено на всички наши читатели, че Ви отразяваме. Извинявам се и заради колегата Тео Ангелов, който беше един от репресираните в СКАТ, както Вие, г-н Симеонов, правилно посочихте! Репресията, която не се забравя лесно: \r\n   Прекланям се пред политическата далновидност на г-н Симеонов, който неутрализира майсторски репресиращите, като ги привлече в коалиция! На това му се казва да превъзпитаваш в полза на обществото! Извинявам се, че куп скърцащи със злоба журналистки така Ви притесняват точно когато сте на прага да спасите KLETA MAJKA BALGARIQ! Тях не е имало кой да им наблъска едно хубаво главите в оградата, а сега даже БХК има - просто ужасно е! Извинявам се, че стана и твърде шумно, пък законът само след 22:00 часа ограничава шума. Тъпият Facebook обаче хич и не се съобразява - време е, мисля, за сериозна акция и там. Системните администратори са наплашени и не смеят да пипат по сървърите, но ако ги подкрепите, убеден съм, че нито една 0, нито една 1-ца, нито даже 01, 10 и особено 00 ще им се опре, след като имат Вашия светъл пример в тъмния свят на 00! \r\n   Извинявам се и заради генералните, програмните и кой знае какви още директори на телевизиите ни, които си замълчаха като сритани кучета срещу това един ултиматум, изискващ потъпкване на свободата на словото, да краси официалната страница на правителството ни - това правителство, което е избрано с гласовете на всички нас и което би трябвало ден и нощ да се грижи за народа си, а не да се чуди как да го стриже и дои колкото се може по-усърдно. И се извинявам, че положението няма да се промени - защото е по-лесно да живуркаш. Извинявам се, г-н Симеонов, и за всичко, за което не се сещам точно сега. Най-вече се извинявам, че повярвах твърде много от детската градина насам, че боят не е решение. Обаче за някои неща е единственото решение! \r\n", "date": "2017.10.10", "title": "Извинетемусебе!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373724-%D1%81%D0%B2-%D0%BC%D1%87%D1%86%D0%B8-%D0%B5%D0%B2%D0%BB%D0%B0%D0%BC%D0%BF%D0%B8%D0%B9-%D0%B8-%D0%B5%D0%B2%D0%BB%D0%B0%D0%BC%D0%BF%D0%B8%D1%8F-%D0%BF%D1%80%D0%B5%D0%BF-%D1%82%D0%B5%D0%BE%D1%84%D0%B8%D0%BB-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA-%D1%81%D0%B2-26-%D0%BF%D1%80%D0%BF%D0%BC%D1%87%D1%86%D0%B8-%D0%B7%D0%BE%D0%B3%D1%80%D0%B0%D1%84%D1%81%D0%BA%D0%B8", "text": "През време на жестокото Максимианово гонение на християните живял в град Никодимия знатен момък на име Евлампий. Бил пламенен християнин.   Заедно с други християни той се скрил в една пещера край града. Групата го изпратила един ден в града за хляб. Като влизал в града, той видял залепен на градските порти царски указ. Заповядвало се да бъдат предавани християните на смърт. Евлампий гласно изразил учудването си, че сам императорът опустошава държавата си, като избива най-верните си поданици. Християните смятали за свой дълг да се молят за царя, безпрекословно да изпълняват всички негови повели, когато те не са противни на Христовия закон. Изобщо за своята кротост и честност те заслужавали напълно названието добри и почтени граждани.     Някои езичници фанатици чули тия думи на Евлампий, хванали го и веднага го завели при съдията.   Отначало съдията се опитал ласкаво да увещае Евлампий да се поклони на боговете.   - Не погубвай младостта си - казал му той. - Не нанасяй безчестие на целия свой славен род. Ако послушаш царската повеля и се поклониш на боговете, ще получиш богати дарове и почетен сан. Ще бъдеш уважаван от всички в града. Храмовете са отворени. Да отидем заедно и да се поклоним на боговете!   - С лъжливи думи и коварни обещания ти няма да ме отвърнеш от моя Христос - заявил момъкът.   Съдията много се разгневил, Евлампий продължил:   - По-добре е да послушаш моите думи: последвай добрия съвет и познай истинския Бог! Той ще ти даде не временна и суетна слава, а слава вечна и истинска. Неговите дарове превишават всички богатства. На Тоя Бог аз се покланям. Към Него отправям молитвите си.   Гневът на съдията се уталожил. И пак започнал да прави опити да убеди Евлампий да принесе жертва на боговете. След това го заплашил с мъчения и най-после, наново разгневен, заповядал на своите хора да го бият жестоко. Евлампий спокойно понесъл ударите. Твърдостта му усилила яростта на съдията. Той замислял все по-страшни изтезания. Заповядал да го сложат на нагорещена до зачервяване решетка.   Мъченикът вече очаквал смъртта, когато изведнъж почувствал нови сили в себе си. Той се изправил здрав и невредим. Всички присъстващи изпаднали в изумление. Чувствайки в себе си благодатна, свръхестествена мощ, Евлампий изказал желание да отиде в езическия храм. Съдията се зарадвал. Той помислил, че мъченикът се е съгласил най-после да извърши жертвоприношение.   Придружен от голямо множество народ, Евлампий бил заведен в езическото капище. Там имало голям идол. Евлампий се обърнал към него с думите:   - В името на Господа Иисуса Христа, идоле неми и глухи, падни на земята и се обърни на прах! Веднага идолът паднал и се разсипал.   Присъстващите извикали:   - Велик и силен е християнския Бог!   Озлобен, съдията не искал да повярва. Заповядал да предадат Евлампий на нови мъчения.   Мъченикът имал сестра, девойка, която се наричала Евлампия.   Като чула, че брат й търпи мъчения за Христа и Неговото спасително дело, бързо се затекла към съдилището. Промъкнала се през тълпата. Приближила се до брат си и извикала:   - Нали една майка ни е раждала? Нали в Единия Бог тя ни е научила да вярваме? Защо ти да страдаш за Христа, пък аз да съм лишена от тая чест? Защо не си ми обадил за това по-рано, та заедно да приемем страданията за нашия Бог? И аз искам да умра за Бога, и аз съм християнка!   След това Евлампия се обърнала към съдията и му казала:   - И аз съм служителка Христова! Христос е мой живот, радост на душата ми. И аз за Него съм готова да изтърпя същите страдания, които понася моят брат Евлампий!   Съдията заповядал да бият девойката по лицето. После по негова заповед братът и сестрата трябвало да бъдат хвърлени в котел с кипящо масло. Евлампий пръв влязъл в котела. И оттам увещавал сестра си да не се бои, защото Божията помощ няма да ги остави. Като се прекръстила, Евлампия влязла също в котела. Господ изстудил врялото масло. Мъчениците радостно пеели хвалебни песни на Бога.   Разгневеният съдия измислил нови мъчения. Избодени били очите на Евлампий. Братът и сестрата били хвърлени в огнена пещ. Но Господ не оставил верните си служители: смекчавал жестокостта на мъченията.   След като се убедил, че не може да постигне целта си, съдията осъдил мъчениците на смърт.   Главата на Евлампий била отсечена с меч.   Евлампия предала душата си на Бога, преди още палачът да е дигнал меча си и над нея.   Жития на светиите. Синодално издателство, София, 1991 г., под редакцията на Партений, епископ Левкийски и архимандрит д-р Атанасий Бончев   Страдание на светите мъченици Евлампия и Евлампий   През царуването на Максимиан започнало страшно гонение срещу християните. Мнозина от вярващите, боейки се от преследванията на мъчителите, оставяли домовете си и се криели в планините, по пещери и пустини. В това време живеел един юноша на име Евлампий, който произхождал от благороден род от Никомидия.    Той бил християнин - по вяра и по дела. Евлампий се криел заедно с други християни. Веднъж те го изпратили в града, за да купи хляб, и незабелязано от никого, да го донесе в пустинята. Когато пристигнал в Никомидия, той видял закован върху градските врати царски указ, написан върху пергамент, който повелявал да се избиват християните. Юношата прочел указа и се надсмял над това безумно разпореждане на царя, който, вместо да воюва с враговете на държавата, се надигнал срещу невинни хора и сам опустошавал страната си, като убивал безбройно множество християни. Но веднага бил заловен, вързан и заведен пред неправедния съд. Беззаконният съдия, като видял младия и красив юноша, отначало с лукави думи започнал да го съблазнява да се поклони на идолите. Той му казал:   Лицето ти показва, че ти не си от прост, а от благороден и честен род. Не погубвай напразно, прекрасни младежо, своята красота и благородството си не заменяй с безчестие. Напротив - постарай се да придобиеш още повече слава за себе си и за целия си род. Ако се подчиниш на заповедта на царя и се поклониш с нас на боговете, тогава от всички нас ще получиш почести и слава, а от царя - награда и голям сан, и така ще прекараш дните си в благополучие. Послушай добрия ми съвет и стани наш единомишленик. Ето, всички храмове са отворени за тебе, в тях стоят различни богове, жертвениците са препълнени с жертви и всички се веселят за своите богове и им се кланят. Влез и ти, поклони се! И тогава и за себе си ще придобиеш големи блага, и на нас ще доставиш радост, а и боговете винаги ще бъдат милостиви към тебе.   Свети Евлампий, изпълнен с благодатта на Светия Дух, отговорил на съдията:   - Твоето сърце е изпълнено с коварство и думите в устата ти са лукави, напразни и лъжливи са всички твои обещания. С нищо не ще ме прелъстиш и не ще ме отвърнеш от моя Христос. О, ако би желал да чуеш моите истинни слова и моя искрен съвет; и ако би познал Истинския Бог, Когото аз почитам и Комуто се кланям! Аз бих ти обещал от Него не временна и суетна, а вечна и истинска чест и слава, и такива награди и богатства, каквито нито ти, нито твоят цар притежавате, и нито някъде в света има. Но тъй като ти си глух като аспида и няма да чуеш мен, който ти говоря само полезното, затова ще споделиш участта на твоите богове в огнената геена, а заради принасянето на скверните жертви на боговете сам ще бъдеш жертва на незаспиващия червей. А аз не на бесовете, а на Бога ще принеса в жертва хвала и ще отдам на Всевишния своите молитви. Щом чул думите му, съдията започнал да заплашва светият с различни мъчения.    Но той без всякакъв страх се показал готов да се предаде на всякакви мъчения заради Христа, своя Господ. Тогава съдията заповядал да го съблекат, да го проснат на земята и да го бият с жили. Били светия дълго и безпощадно, но той мъжествено понасял мъченията. Усещайки силна болка от нанасяните му рани, той не показал с нищо страданието си - такова величие на духа проявил! А мъчителят, като видял неговото дълготърпение, се изпълнил с още по-голяма ярост и наредил да го повесят на дърво, а после да стържат тялото му с железни остриета. От тях мъченикът бил така жестоко наранен, че през раните се виждали дори костите му. След като продължително го измъчвали така, го оставили да лежи проснат на земята - целия окървавен и разпокъсан. Цялото му тяло представлявало една рана.    Но с това не свършили страданията му. Съдията измислил ново мъчение. Той заповядал да свържат с тънки ремъци пръстите на ръцете и краката му и здраво да ги стегнат, което причинявало на страдалеца страшна болка, тъй като членовете му били насила отделяни от ставите. Но и с това не се наситила яростта на мъчителя. Към предишните страдания той прибавил ново мъчение: заповядал да нагорещят един железен одър и да сложат върху него светия мъченик, за да изгори тялото му върху одъра и да се стопи като восък от силния пламък. Когато одърът бил силно нагорещен, свети Евлампий изобразил върху себе си кръстния знак, качил се върху него и легнал отгоре му като на мека постеля. Тялото на светия мъченик, опалвано от огъня, започнало да се топи и да се разрушава. По всичко изглеждало, че търпейки такива страшни мъчения, той би трябвало да умре.    Но Всемогъщият Бог поддържал живота на Своя раб и по надвишаващ естеството начин задържал душата му в неговото тяло, та чрез това да се яви пред всички и силата Божия, която се проявява в немощ, а и търпението на мъченика. Когато всички вече предполагали, че той ще умре върху нагорещения одър, светият почувствал в себе си нова сила и се изправил напълно здрав, сякаш не бил претърпял никакви мъчения. Твърдо вярвайки в сърцето си в Господа, своя Бог, той си дал вид, че се отказва от своето изповедание и че се съгласява с безбожието на нечестивите езичници. Затова го завели тържествено в идолския храм и всички заедно със съдията се радвали, като мислели, че светият се е отрекъл от Христа и иска да се поклони на техните богове. След него към храма вървяло множество народ. А светият по пътя към капището горещо се молил на Господ Иисус Христос, умолявайки Го да яви силата Си, да просвети ослепелите човеци и да прослави Своето свято Име. Когато влязъл в храма, той видял идола на Марс, който бил най-големият и най-разкошният от идолите в тоя храм. Като се приближил до него, той казал:   - В името на моя Господ Иисус Христос, ти заповядвам, идоле ням и бездушен, да паднеш на земята и да се превърнеш на прах!   Щом само светият изрекъл това, начаса паднал идолът и се разбил на съвсем дребни частици. Като видял това, народът започнал да вика:   - Само християнският Бог е велик и силен!   И мнозина повярвали в Христа. А съдията изпаднал в още по-голяма ярост и заповядал отново да заловят светия, за да го предаде на нови мъчения.   Неговата сестра - девойка на име Евлампия - щом чула, че брат й страда за Христа, побързала да дойде на мястото на мъчението и като застанала по средата, силно извикала към брат си:   - Не ни ли е родила една майка, не сме ли сукали от едни гърди и не в един Бог ли сме научени да вярваме? А защо ти, като страдаш за Христа, ме лишаваш от същата участ? Защо не ме извести за това, та и аз заедно с теб от самото начало да понеса всички мъки? Аз също като тебе искам да умра за моя Господ! Нека знаят всички мъчители, че аз съм християнка и че съм готова да умра за Христа!   А на съдията тя казала:   - Чуй, съдия, и познай коя съм аз! Аз съм Христова рабиня. Христос е моят живот и радостта на моята душа! Него съм възлюбила и на Него искам да се принеса в жертва! Приготви огън, доведи зверове, постави колела за мъчения, наостри мечовете си, изобрети различни мъчения и както искаш ме измъчвай заради моя Христос. Аз съм готова да претърпя всичко, както и моят възлюбен брат Евлампий!   Мъчителят, като чул думите й, се удивил на нейната смелост и заповядал да я бият по лицето. Дълго били светата, докато лицето й не било съвсем обезобразено, а от носа и устата й се леела кръв. А свети Евлампий укрепявал сестра си, говорейки: - Не се бой, сестро, „от ония, които убиват тялото, а душата не могат да убият\".   След това по заповед на мъчителя бил приготвен котел с кипящо масло, за да хвърлят в него и двамата. Свети Евлампий побързал сам да влезе в котела, а Евлампия, бидейки млада девица, се побояла и започнала да се колебае. Брат и, като видял, че тя се колебае, започнал да я вика при себе си в кипящия котел като в някое прохладно място:   - Не бой се, сестро, бъди смела и ела тук. Ето, виж - аз съм невредим и никаква болка не усещам. И ти, щом се докоснеш до врящия котел, веднага ще почувстваш Божията помощ и ще останеш невредима.   Като чула думите на брат си, светата побързала да влезе в котела. Силата на огъня веднага отслабнала, котелът изстинал, а светиите останали цели и невредими, възпявали и славели Бога. Хората се изумили, като видели това чудо, и тогава повярвали двеста мъже. Те изповядали Христа и затова били посечени с меч от нечестивите идолопоклонници. Беззаконният съдия заповядал да извадят очите на Евлампий, а неговата сестра заповядал да повесят за косите й и да я бият безпощадно. А тя сред мъченията зовяла към Господа:   - Благодаря Ти, Боже и Създателю мой, че си ме удостоил мен, Твоята рабиня, да пострадам за Твоето свято Име!   След това мъчителят наредил да разпалят силно пещта, за да хвърли в нея мъчениците. Когато тя била нагорещена, повели за ръка вече слепия свети Евлампий и го хвърлили в нея. А света Евлампия, без да чака, сама тръгнала с радост и сякаш отивала в прекрасен палат, побързала да влезе в огнената пещ. Но и тук светиите останали цели и невредими: Огънят се превърнал в прохлада. Светите мъченици пеели в пещта песента на тримата отроци и благославяли Бога. Мъчителят, не знаейки вече какво да прави с тях, ги осъдил на посичане с меч.    Войниците им свързали ръцете отзад и ги повели към мястото на наказанието. Когато пристигнали там, свети Евлампий сам положил под меча своята честна глава и бил посечен. А света Евлампия предала душата си в Божиите ръце, още преди присъдата да бъде изпълнена. Като видели, че тя е вече мъртва, войниците не отсекли главата й. Така свети Евлампий заедно със своята сестра - света Евлампия, като завършили подвига на мъченичеството, заедно отишли при Съдията на мъченическите подвизи - Христа, за да приемат от Него венци на правдата.   По техните молитви да удостои и нас със Своето царство Христос Бог, Комуто, заедно с Отца и Светия Дух, е честта и славата во веки. Амин.     Жития на светиите, преведени на български език от църковно-славянския текст на Чети-минеите на св. Димитрий Ростовски Преподобният Теофан се родил в Палестина от благочестиви родители. Те били хора богобоязливи и особено усърдни в страннолюбието. Свети Теофан имал брат, впоследствие заради понесените от иконоборците страдания наречен Начертани.   Родителите се погрижили Теофан и Теодор да бъдат обучени на книжната мъдрост и братята станали изкусни философи. (Философ - на гръцки \"любител на мъдростта\", т.е. учен, посветил себе си на изследването на висшите въпроси на битието: на Бога, на началата и законите на света и човека, на предназначението на човека, и крайната цел на съществуването на света и подобни).   Разбрали суетата и непостоянството на света, \"защото е преходен образът на този свят\" (1Кор.7:31),, те оставили всичко, отишли в Лаврата на свети Сава (има се предвид Лаврата на св. Сава Освещени) и се посветили на монашеския живот, в който се подвизавали ревностно, преуспявайки в молитвите и всички добродетели. За своя добродетелен живот Теофан бил удостоен с презвитерски сан.   По това време започнало безбожното гонение на светите икони*, което развълнувало цялата Божия Църква. Заради почитането на светите икони много християни били подложени на мъчения и гонения. Тогава Иерусалимският патриарх** изпратил тези премъдри учители и защитници на православието като агнета сред вълци при император Лъв Арменец (византийски император - иконоборец, царувал от 813 до 820 година), за да изобличат нечестието му. Когато пристигнали в Константинопол и застанали пред богопротивника, те дръзновено го изобличили в злочестие.   * Иконоборческата ерес и гоненията на иконопочитателите възникнала във Византия в първата половина на VIII век и продължила почти до средата на IX век, от царуването на Лъв Исаврянин (714-741) до Михаил III и неговата майка Теодора.   ** Патриарх бил св. Никифор, изпратен по-късно на заточение заради това, че защитил православното иконопочитание. Паметта му се чества на 13 март. (Св. Димитрий Ростовски има несъмнено предвид Константинополския патриарх Никифор)   Братята философи много пострадали заради това и не само от императора Лъв Арменец, но и от приемниците му - императорите Михаил Валвос (Михаил II Балба, или Косноязычный, царувал 820-829) и Теофил (царувал 829 - 842 г). Те понесли много различни мъчения, рани и окови, глад и жажда, заточение, жигосване на лицата и други безчислени страдания. Повече от две десетилетия, от 817 до 842 година, те били мъчени и преследвани от иконоборците. Сред тези бедствия свети Теодор се представил на Господа (около 840 г.), а Теофан дочакал настъпването на мира в Църквата.   Михаил*, синът на византийския император Теофил, който приел заедно с майка си Теодора скиптъра на византийските императори, възстановил почитането на светите икони, внесъл ги в Божиите църкви и с големи почести върнал от заточение всички свети мъже, пострадали за иконопочитанието. Тогава се завърнал и свети Теофан и след като бил ръкоположен от патриарх Методий (Константинополски патриарх от 842 до 846 година), който унищожил иконоборческата ерес, бил назначен на митрополитската катедра на Никейската църква*.   * В първите години след възкачването на Михаил III на царския престол (през 842 г.), до 855 г. управлявала неговата майка св. Теодора. След нея Михаил царувал до 867 година. Възстановяването на иконопочитанието се състояло на Константинополския събор в 842 г., и в негова памет в Църквата бил установен особен \"Чин на Православието\", извършван и днес в първия неделен ден на светата Четиридесетница.   ** Никея (днес Изник) - древен град в Мала Азия, в средните векове богат и цветущ, а днес беден и малконаселен. Никея се ползвала с особено внимание от римските, а по-късно и от византийските императори. Никейската митрополитска катедра била считана за една от най-видните. В Никея били проведени Първия и Седмия вселенски събор.   Свети Теофан съставил тържествен канон за почитането на светите икони и оставил на Христовата църква много други полезни писания. От този земен живот той се преселил при Господа (около 850 г.) и след много страдалчески подвизи сега блаженства в небесните обители.   Теофан оставил много съчинения в защита на православието и бил особено известен като писател на канони, до 148 на брой. Сред най-добрите му канони са канонът в неделя на православието, всички канони на апостолите и за починалите. Освен това, св. Теофан написал и стихири на някои дни.   След освобождаването на Византийската империя от властта на латинците, на византийския престол застанал Михаил VIII Палеолог (1260-1282).   През април 1204 г. рицарите от четвъртия \"кръстоносен\" поход превзели Константинопол и създали Латинска империя. Византия била под властта на латинците до 1261 г. През лятото на 1261 г. на Михаил VIII Палеолог се удало да отвоюва Константинопол и да възстанови Византийската империя.   По това време империята била заплашвана от арабите откъм Мала Азия, а също и от завоевателните намерения на папския Запад. Тогава Михаил, вместо да възложи на Господа своето упование, намислил да прибегне към съмнителното \"застъпничество\" на папата, с цената на отстъпление от Бога и от светото Православие. Той решил да угодничи на римския първосвещеник и да приеме неговата ерес. С ласкателства и заплахи склонил част от константинополското духовенство да поддържа неговата линия и в края на юни 1274 г. в Лион пристигнала византийска делегация. На 6 юли тя подписала позорната Лионска уния, с която императорът и неговите съмишленици сред клира признавали върховенство на папата и се съгласявали с ереста му.   Но православният народ не приел унията и осъдил императора. Тогава той се опитал да я въведе насилствено и подлагал на смърт всички в столицата, които я осъждали. През 1278 г. издал и указ унията да се въвежда чрез всякакви насилствени мерки. Въпреки това нито заплахите му, нито насилията му имали успех. Православният народ твърдо държал за светата Вяра, а още повече се възпротивили на императора светогорските монаси. Те изпратили послание до него, в което доказвали, че нито претенциите на папата за \"главенство\", нито поменаването му в църквите, нито извършването на светата Евхаристия с пресен хляб, нито прибавката към Символа на вярата \"и от Сина\" могат да бъдат допуснати. Молели го да пребъдва в онова учение, което е приел от светите Отци на Църквата.   Във връзка с тези събития във Византия дошли папски пратеници, за да проверят дали унията се прилага, а междувременно отишли и на Атон. Ето какво се разказва за това.   \"Причината за станалите злодейски убийства на Атон беше законопрестъпният и нечестив Палеолог, този нов Навуходоносор\". По волята на императора скитници кръстоносци, изгонени от Палестина и наели се да служат като придворни войници във Византия, се нахвърлили с всичката си злоба върху зографските монаси.   На път за Цариград папските пратеници се нахвърлиха върху светата Атонска Гора и започнаха да преследват всички, които обитаваха там. Най-напред нападнаха Лаврата на св. Атанасий и предложиха на монасите да се съединят с тяхната латинска вяра и да влязат в общение с тях. Монасите се изплашиха. Те криво разбираха апостолските думи: \"Дайте място на гнева\" и чрез един свой отлъчен свещеноинок се съгласиха, съединиха се с тях и по такъв начин спасиха временния си живот, но погубиха душите си. По-късно тези монаси бяха изобличени и наказани от Бога.     След това латинците отидоха в Иверската (Грузинската) лавра и поискаха от тамошните иноци и те да се съединят с тях. Иноците от този монастир не само не склониха на това, но изобличиха нечестивците и според думите на апостола (Гал.1:8) ги проклеха за тяхното нововъведение. Беззаконниците, щом чуха това, силно се разяриха: извлякоха всички братя навън от монастира, натовариха старейшините на кораб и заедно с него ги потопиха в морето.   Така блажените иноци приеха от Спасителя Христа венеца на мъченичеството и изповедничеството. А по-младите от тях, родом от Иверия (Грузия), бяха откарани в плен в Италия - там след като им съблекли иноческите дрехи, ги продали на евреите.   От Иверската лавра латинците отидоха във Ватопедския монастир. Тук те намериха само болни и престарели иноци и ги попитаха къде са останалите. Отговориха им:   - Крият се в долините, из гъсталака, за да запазят вярата си и да не се осквернят с нечестивците.   Тогава латинците избиха тези свети изповедници и веднага се спуснаха в околността на монастира. Там намериха настоятеля и други монаси. Отначало започнаха \"любезно\" да ги увещават да станат техни единомисленици, но един от монасите им каза: - Трябва на Христа да угодим, а не на антихриста!   - Нима - отговориха им те - ние не сме на Христа, а сме на антихриста?   - Да - каза им преподобният отец, - защото всеки, който се противи на Христовото Евангелие, е антихрист и той именно сега ви помага. Какво общение може да има светлината с тъмнината? Ние никога няма да се присъединим към вас!   Щом чуха това, папистите запушиха ушите си. Ослепени от своята злоба, те отдавна бяха затворили сърцата си за истината. След това простряха беззаконните си ръце върху преподобните иноци и ги избесиха всички на мястото, където ги намериха. Оттогава и досега това място се нарича Фурковуни, т.е. \"гората на бесилките\".   После латинците преминаха на другата страна на света Гора и се доближиха до монастира \"Св. великомъченик Георги\", наричан Зограф. Още отпреди няколко дни игуменът на този монастир, преподобни Тома, знаеше, че нечестивите еретици са нападнали св. Гора, и бе известен за бедствията, които ще понесат неговите братя и сподвижници.   Междувременно се бе явило дивно Божие откровение. Един добродетелен старец - монах живееше на монастирското лозе, което се намира на половин час път югозападно от монастира. Този старец имаше в килията си икона на Пресвета Богородица, пред която всеки ден кадеше тамян и четеше акатист. Когато богомерзките римляни нападнаха света Гора със злодейски намерения и бяха вече излезли от корабите си, този богоугоден старец стоял пред иконата на Божията Майка и четял, според обичая си, акатист. Но когато произнесъл славословието: \"Радвай се\", чул от светата икона следните думи:   - Радвай се и ти, старче, но бягай по-скоро оттук, за да не те сполети нещастие! Иди и кажи на братята в монастира да се затворят, защото богопротивните римляни нападнаха това благословено от Мен място и вече са наблизо.   Той паднал пред иконата и казал:   - Как мога, Владичице, да оставя Теб, моята Застъпница?   А гласът от иконата му отговорил:   - Не се грижи за Мен, но иди по-скоро!   Когато старецът тръгнал към монастира за да каже какво му е заповядала Покровителката на Атон, иконата по неизповедима Божия сила го изпреварила, дошла в монастира и застанала над монастирските порти. Дошъл до тях, той погледна нагоре и с удивление гледаше светата икона. След това разказа на всички за необикновеното Божие откровение. А иноците, щом видяха иконата на св. Богородица и чуха за това дивно чудо, прославиха Бога и пречистата Му Майка. Игуменът разбра, че в скоро време монастирските братя ще бъдат поставени на сериозно изпитание - съветваше ги да бъдат бодри и да не се страхуват.   - Отци и братя! - казваше им. - \"Всички, водени от Духа Божий, са синове Божии, защото вие не приехте духа на робство, та да бъдете в страх, а приехте Духа на осиновение\" (Рим.8:14-15). Ние се наричаме и сме чеда Божии. Ако пък сме чеда, то сме сънаследници на Христа; и ако с Него страдаме, с Него ще се прославим (ст.16-17). \"Защото мисля, че страданията на сегашното време не са нищо в сравнение с онази слава, която ще се яви в нас\" (ст.18). Затова, казвам ви заедно с апостола: които сте готови духом и не се боите от мъченията, останете заедно с мен в светата обител, а които се страхувате - скрийте се с църковните съсъди за малко време, докато премине яростта на еретиците, за да не би от малодушие да изпаднете в богоотстъпничество.   Тогава онези, които се страхуваха от мъчения, се скриха в долините, пещерите и храсталаците, а светият игумен с останалите иноци се затвори в кулата. Те постъпиха така не от страх, а за да използват останалото им макар и малко време за да изобличат беззаконната ерес.   Мъчителите заобиколиха монастира от всички страни и започнаха да викат към монасите, които бяха в кулата: - Отворете ни, господа, отворете!   Преподобният игумен им отвърна:   - Не ви знаем откъде сте!   - Ние сме Христови раби - продължиха мъчителите - и идваме да обърнем и вас, заблудените, в правия път. Тогава светецът им отвърна:   - Отдалечете се от нас вие, които вършите беззаконие, защото апостолът говори: \"Ако дори и Ангел от небето започне да ви благовести не това, което сме ви благовестили, да бъде проклет!\" (Гал.1:8) Какъв друг учител търсите вие? Друг учител търсят само онези, които явно безумстват. Кажете ни вашето учение, и ако то е от Бога, ние ще се присъединим към вас и ще ви приемем като братя; ако ли пък не е от Бога, тогава махнете се от нас!   На това еретиците отговориха:   - Ние сме от Бога, вярваме в Господа Иисуса Христа и проповядваме светото Евангелие. Изпратени сме от блаженейшия римски папа, който е глава на Църквата, да кажем и на вас, безумните, това, което вие не разбирате, за да се вразумите, да разберете църковните устави и правилно да четете в светия Символ на вярата: \"Вярвам в Единия Бог Отец Вседържител...\", че Пресветият Дух изхожда от Отца и Сина, а на Проскомидията да принасяте пресен, а не квасен хляб. Също вашите свещеници да си бръснат брадите и с това да не съгрешават в Божията служба, понеже те са жениси на Църквата. Ако изпълните всичко това, ще получите очищение от Вседържителя, и ние от радост за вашето покаяние ще се умилостивим. Ако ли пък не, то ще ви погубим безмилостно, за да не заемате място на земята напразно!   Щом изрекоха тези и други подобни хули, еретиците очакваха отговор от преподобните отци. Те им възразиха:   - Ние искаме да намерим истината и не обръщаме внимание на вашите съблазни и безумия, защото не се страхуваме от заплахите ви. Писано е, че трябва да се боим само от Бога, а от хората няма защо да се плашим. Затова твърдо ви казваме: никой не може да въстане срещу нас, ако с нас е Бог, Който \"е праведен и е възлюбил правдата\" (Пс.10:7). Сам нашият Господ Иисус Христос в светото Евангелие казва: \"Когато дойде Утешителят, Когото ще ви пратя от Отца, Духът на истината, Който изхожда от Отца, Той ще свидетелства за Мене\" (Иоан.15:26). И пак: \"Аз ще помоля Отца, и ще ви даде друг Утешител, за да пребъдва с вас во веки - Духът на истината\" (14:16-17). И още: \"Това ви казах, бидейки с вас. А Утешителят, Дух Светий, Когото Отец ще изпрати в Мое име, Той ще ви научи на всичко и ще ви напомни всичко, що съм ви говорил\" (ст.25-26).   Преподобните отци няколко пъти повториха тези думи - за доказателство на истината и за да затворят устата на онези, които казват, че Дух Светий изхожда и от Сина. После добавиха:   - Ако и това не вярвате, духоборци, научете се от Господния Предтеча и Кръстител Иоан, който видя Светия Дух да слиза като гълъб от небето и да пребъдва върху Сина. От това вижте, че Светият Дух изхожда само от Отца. Това учение поддържа нашата Майка, светата Вселенска и Апостолска Църква, и напоява всички свои чеда с благодатта, която изтича от Божествените думи на Христа. А Той казва: \"Проповядвайте Евангелието на всяка твар. Който повярва и се кръсти, ще бъде спасен, а който не повярва, ще бъде осъден\" (Марк.16:15-16) .    И още: \"Затова казвам ви: всеки грях и хула ще се прости на човеците; но хулата против Духа Светий няма да се прости на човеците; и ако някой каже дума против Сина Човечески, ще му се прости; но ако някой каже против Светия Дух, няма да му се прости нито на този, нито на онзи свят\" (Мат.12:31-32) . Защото всички пророци, апостоли и учители, научени от Светия Дух, са кръщавали, преподавали и учили хората от разните краища на света да признават четиримата евангелисти: Матей, Марко, Лука и Иоан; а който прибавя пети евангелист, той да бъде проклет! \"Който съблазни едного от малките\" Мои братя - казва Спасителят, - е достоен за мъка, а вие, които съблазнявате целия свят, как ще се оправдаете и как ще избегнете заслуженото наказание? Кой от седемте богоизбрани събори казва, че Светият Дух изхожда от Отца и Сина, или кой от тях е постановил, че трябва да принасяме пресен хляб и да стрижем косите и брадите си, както вие искате? Ти, духоборецо, изпълнен с други седем лукави духове, в кой Христос ни учиш да вярваме? Не Евангелие проповядваш ти, а антихристово учение! И тъй, пети евангелист ние не намираме.   - А що се отнася до вашите преснохлебни мъртви жертви, това е юдейски обичай. Но вие ще кажете: \"Нима Христос, препасан и с тояга в ръка, според Писанието, не яде пасха?\" Да - ще ви отговорим, - Той яде пасха, но я отмени, както направи с обрязването и с други неща. След нея Той седна с дванадесетте Си ученици в Сионската горница и установи Своята Пасха. През време на вечерята Той взе хляб, благослови го, раздаде го на учениците Си и каза: \"Вземете, яжте: това е Моето тяло\" (Мат.26:26) - ето истинското Тайнство. Казано е: взе хляб, т.е. квасен, а не пресен, както вие противоканонично правите и служите, и така поддържате Аполинариевата ерес.   В евангелските текстове (Мат.26:26, Марк.14:22, Лук.22:19, както и в посланието на св. апостол Павел (1Кор.11:23), при установяването от Спасителя на Тайнството Евхаристия изрично е употребена думата \"артос\", която на гръцки означава квасен хляб. За безквасен хляб (опреснок) в Св. Писание се употребява думата \"азимон\" (Лук.22:1). \"Тъй като Тайната вечеря била извършена през нощта срещу 14 нисан, в който ден до залез слънце, според равинската литература, не било позволено да се употребява пресен хляб, на нея е бил употребен квасен хляб. И в сегашно време, както и в миналото, Тайнството Евхаристия (в Православната Църква) се извършва с квасен хляб\".   \"Първоначално евхаристийният хляб, с който си служили на Запад бил, както на Изток, обикновен хляб, в който имало квас. О. Сирмон, йезуит, признава, че на Запад, както и на Изток, квасният хляб е бил употребяван в продължение на първите девет века и че римската църква е променила древния обичай в периода от края на IX в. до първата половина на XI в.\" (О. Владимир Гете, \"Папството като ерес\", Париж, с. 168.). Употребата на безквасен хляб у католиците е резултат от по-късно юдейско влияние. Виж също Лъжеученията на папството - о. Владимир Гете.   Тези думи на преподобните отци бяха крайно неприятни за римокатолиците - както са неприятни за вълка камъните, с които пастирът го прогонва от стадото. Те се спуснаха и запалиха от всички страни светата обител.   Тогава Христовите мъченици, заобиколени от пламъци в кулата подобно на тримата свети отроци, отправиха последната си молитва към Христа Бога.   - Владико Господи Иисусе Христе, Боже наш - казваха, - Единородни Сине и Слово Божие, Ти доброволно си предал Себе Си на заколение и смърт като непорочно агне, за спасението на човешкия род! Ти, Господи, си пролял пречистата Си Кръв за Своята Църква и си казал, че силите на ада няма да я победят. И тъй, запази я от вълците, които я унищожават! Умножи, Господи, верните Си раби по целия свят - от единия край на земята до другия! Запази навеки непреклонен и непреодолим жребия на Твоята Пречиста Майка; освети го, прослави го заедно със Себе Си и го помилвай! Въздигни жилищата на Твоите светии - за Твоя слава и за наш спомен. Приеми тази молитва от нашите уста като благовонно кадило и погледни на нас милостиво, както милостиво си погледнал на Авраамовата жертва и Иефтаевото всесъжение, защото си благ и човеколюбив. След като свършиха молитвата, от небето се чу глас:   - \"Радвайте се и се веселете, защото голяма е наградата ви на Небесата\" (Мат.5:12).   От този неочакван глас мъчителите страшно се изплашиха, но мракът, който покриваше духовните им очи, не им позволи да проумеят станалото - лишени от Божествената светлина на Светия Дух, Когото хулеха, те пребъдваха в своето ожесточение и упорито противене на благодатта. Така блажените отци предадоха душите си в Божиите ръце.   Те завършиха мъченическия си подвиг в огъня през 1276 г., а според един гръцки ръкопис, който се намира в Протата, в Иверския и Ватопедския монастири - на 10 октомври 1280 година.   Светите Зографски мъченици са 26: от тях 22-ма монаси и 4 миряни, чиито имена са неизвестни. А имената на монасите са следните: Тома, Варсануфий, Кирил, Михей, Симон, Иларион, Яков, Иов, Киприан, Сава, Яков, Мартиниан, Козма, Сергий, Мина, Иоасаф, Иоаникий, Павел, Антоний, Евтимий, Дометиан и Партенийклисар. Първият от тях - Тома - беше, както се спомена по-горе, игумен и той водеше разговорите с папистите; а последният - клисарят Партений, беше останал в горящата кула и беше свален на земята жив. Той разказа на завърналите се братя всичко, което бе станало в кулата. След това живя още 30 дни, а на 10 ноември предаде душата си на Бога и получи заедно с починалите си събратя мъченически венец.   След като извършиха своето злодеяние, беззаконните латинци с голяма ярост се пръснаха по цялата света Гора и нито една обител, нито една кула, нито един скит, нито една монашеска килия не можа да се укрие от тях. Те всичко разориха и изгориха, а монастирските имущества разграбиха.   Още много мъченици положиха на Атон живота си за Христа и за Православната вяра. А онези, които предпочетоха да спасят временния си живот и да изгубят вечния, се съединиха и съслужиха с богоненавистните латинци, но Бог ги наказа със страшни знамения и бедствия.   Беззаконният цар Михаил Палеолог, който имаше намерение да дойде на св. Гора и да унищожи тук Православието, не успя да осъществи намерението си, защото скоро се лиши от царството и живота си. По време на един поход срещу сръбския княз Иван Душан той се разболя и през декември 1282 г. умря в лагера си близо до град Бер, неприсъединен към римокатолическата общност и отлъчен от Православната Църква\".   Кулата, където пострадали светите Зографски преподобномъченици и където останала цяла и невредима чудотворната икона на Божията Майка \"Предвъзвестителка\", се запазила отчасти до 1873 г. Тя, обаче, закривала северното здание на монастира, а освен това поради старост имало опасност да се срути - тогава се наложило да бъде разрушена. Но за да се запази завинаги споменът за мъченическия подвиг на пострадалите, всички братя от Зографската обител единодушно решили да издигнат на нейното място паметник. Това и станало още през същата 1873 г. Паметникът трябвало да бъде осветен в деня, когато се празнува паметта на мъчениците. В навечерието, след залез слънце, започнало всенощно бдение. Нощта била безлунна и на небето едва блещукали звезди. Наоколо царяла тишина.    По време на службата, точно в полунощ, когато след първата катизма започнали да четат \"Житието и страданието на св. Зографски мъченици\", над църквата неочаквано се появил огнен стълб. Той осветил обителта и цялата околност с такава ярка светлина, че можели да се разпознават и най - дребните предмети. Този дивен стълб, след като постоял над храма около 3-4 минути, се преместил над паметника, отново спрял за няколко минути, а след това започнал да се издига нагоре и се превърнал в кръг, подобен на венец, който увенчавал отвисоко паметника и мястото, където пострадали светите мъченици. Това необикновено явление продължило около 15 минути. Очевидци на чудото били монастирските братя и много от монастирските гости - пустинници и жители на околните скитове, дошли в Зограф на празника.   Така всемогъщият Бог с дивното небесно знамение над самия паметник на мястото на страдалческата кончина на монасите - изповедници, в самия ден на тяхната памет показал явно пред всички колко е благоугоден пред Него подвигът на тези страдалци за истинската вяра и за предаността към светата Православна Църква.", "date": "2017.10.10", "title": "Св. мчци Евлампий и Евлампия. Преп. Теофил Изповедник. Св. 26 прпмчци Зографски"}
{"url": "http://www.classa.bg/%D1%81%D0%B2%D1%8F%D1%82/item/373718-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%BC%D0%BE%D0%B6%D0%B5-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D0%B1%D0%BE%D0%BC%D0%B1%D0%B0,-%D0%BA%D0%BE%D1%8F%D1%82%D0%BE-%D0%B4%D0%B0-%D0%BF%D0%B0%D1%80%D0%B0%D0%BB%D0%B8%D0%B7%D0%B8%D1%80%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B8%D1%81%D1%82%D0%B5%D0%BC%D0%B8-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Южна Корея е получилa технология за създаване на графитна бомба, която не е смъртоносно оръжие, но може да осакати на електрическите системи на Северна Корея в случай на война, съобщава информационна агенция Йонхап, позовавайки се на военни източници. Оръжието разпръсква химически третирани въглеродни нишки графит, над електроенергийните инсталации, провокирайки късо съединение и прекъсване на работата на електрическите мрежи. То засяга само електрическите системи, които са негова цел, така че често се счита за \"мека бомба\". Графитната бомба е разработена от Агенцията за развитие на отбраната на страната за може да се извърши превантивен удар в обхвата на програмата отбрана \"Разрушителна верига \". Според военни, консултирани от Йонхап, агенцията понастоящем е в състояние да създаде бомбата по всяко време. Министерството на отбраната на Южна Корея е поискал от правителството в бюджета 436 000 $ за следващата година за развитието на проекта, но Министерството на финансите не е одобрило разхода, каза източникът Йонхап.", "date": "2017.10.10", "title": "Южна Корея може да създаде бомба, която да парализира електрическите системи на Северна Корея"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373712-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B8-%D0%BF%D0%BE-%D0%BA%D0%BE%D0%BB%D0%BA%D0%BE-%D0%B4%D0%B0%D1%80%D1%8F%D0%B2%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Дарителството е една от най-преките и най-достъпни форми на благотворителност. Доколко обаче е развито то в България. На този въпрос отговаря анализа на Българския дарителски форум за 2016 г.   В него се отбелязва кои са дарителите, колко се дарява, за какви сфери и каузи, както и какви са по-сериозните тенденции при дарителството.   Според данните от анализа за 2016 г. общо в България са били дарени от фондации, компании, еднолични търговци и физически лица 96 137 349 лв., което е с 11% по-малко спрямо 2015 г. (или с почти 12 млн. лева по-малко в абсолютна стойност).   Реално през 2016 г. е регистрирана най-малката обща сума на събраните средства за последните 5 години и за пръв път пада под 100 млн. лв. През 2012 г. са събрани 137 514 822 лв., през 2013 г. - 107 565 698 лв., през 2014 г. - 113 303 205 лв., а през 2015 г. - 108 080 832 лв.     Общността на частните дарители включва няколко основни групи: фондации (международни и български), търговски компании, които инвестират в общественополезни инициативи в България, еднолични търговци (ЕТ) и физически лица - индивидуални дарители, които с различни механизми даряват средства в подкрепа на каузи.     И през 2016 г. се продължава тенденцията 2015 г. и 2014 г. най-голям дарител на финансови средства да бъдат фондациите, а на второ място са компаниите. Даренията от индивидуални дарители (физически лица) се нареждат на трето място.   За последните 5 години се наблюдава постоянно плавно увеличение на дарените средства от индивидуалните дарители, докато динамиката при дарените средства от фондациите и компаниите е с ясно изразени пикове.        е 52 852 556 лева, което формира 55% от общия обем дарения през годината. Най-често те са насочени в сферите на образование и наука, детско и младежко развитие, социална подкрепа и общностно развитие.   Според анализа големите дарителски фондации в страната продължават да следват дългосрочните си стратегии и запазват както сферите, в които традиционно даряват, така и вече съществуващите програми и проекти. Така финансиращите програми са ясно комуникирани и разпознаваеми.   Тенденция е да се засилва финансовата подкрепа за проекти в сферите на човешките права и демокрацията, като даренията оказват съществен принос за постигане на устойчивост сред българските неправителствени организации посредством директна подкрепа за развитие на организационен капацитет. Този факт синхронизира и на необходимостта от развиване на умения за по-ефективно публично представяне на работата на гражданските организации.   В анализа се отчита и слабото медийно отразяване на добри примери и практики от гражданския сектор, които остават изместени от \"лошите новини\". Чести са внушенията в част от медиите, че неправителствените организации обслужват тесни интереси и са в подкрепа на различни политически и икономически кръгове, а не в подкрепа на \"българския национален интерес\" като това вреди на общественото доверие към сектора. Сред фондацииите най-голям дарител за страната продължава да бъде \"Америка за България\".    за миналата година е 34 146 385 лева, което показва спад спрямо 2015 г. от 26% при почти еднакъв брой компании, които са декларирали дарения през годината. Най-често фирмите даряват в сферите на образованието и науката, детското и младежко развитие, социалната подкрепа, културата и изкуството, като в последните години тенденциозно се оказва подкрепа в образованието и детското и младежко развитие.   Често компаниите при реализиране на дарителски кампании предпочитат да разчитат на партньорства с доказани организации (най-често НПО-та). С оглед на очакванията им за по-голяма устойчивост и постигане на видим ефект редица компании вече избират механизъм за подкрепа чрез реализиране на собствени програми и/или инициативи, с които директно се предоставят средства или услуги в полза на конкретна общност.   Намаленият обем дарени средства се отдава и на стремежа за икономическо и финансово стабилизиране в последните 5 години, през които оптимизирането на разходите е сред приоритетите на бизнеса. Запазва се тенденцията компаниите да инвестират все повече нефинансови средства, доброволен труд и експертиза. При тях продължават да се показва традиционно слаб интерес към сферата на човешките права и демокрация.    през 2016 г. е достигнат общ обем на даренията от 8 521 419 лева. Те са насочени най-често в областта на здравеопазването (61,8%), социалната подкрепа (46,5%), както и при бедствия и аварии (41%).   Хората в България са дарили през 2016 г. с 2 млн. лева или с 33% повече спрямо предходната година. 42% от хората, включени в националното представително проучване на агенция \"Алфа Рисърч\", по поръчка на Български дарителски форум, са отговорили, че са дарявали през 2016 г., докато през годините 2013, 2014 и 2015 дарявалите са средно по 31%.   При физическата лица се наблюдава тенденцията да се подкрепят по-често с дарения чисто човешки трагедии - подкрепа за хора със здравословни проблеми и скъпоструващо лечение, както и помощ за деца и семейства, живеещи в бедност.   Според анализа на Българския дарителски форум една от причините за повишаването на даренията за лечение на болни хора са сътресенията на работата на \"Фонда за лечение на деца\", заради което над 20 кампании за лечение на тежко болни деца бяха инициирани от техните семейства. Само тези кампании събраха обща сума от над 5 млн. лв.   Основните мотиви за даряване са личното отношение към конкретен проблем (24,4%) и значимостта на каузата за обществото (19,4%).  Традиционно е висок процентът сред индивидуалните дарители, които откликват на нуждата от подкрепа при бедствия и аварии. Около 30% са дарили за повече от една кауза, а значителна част от индивидуалните дарители (79%) са избрали да направят дарения чрез SMS (при 75% през 2015 г. като в същото време всеки втори от дарителите е правил финансово дарение и посредством благотворителни кутии за набиране на средства). Почти 4 пъти повече спрямо 2015 г. са хората, избрали да закупят стоки, приходите от които подкрепят определена кауза или организация.    са дарили най-малко през 2016 г. от всички групи, като общия обем на даренията им е 616 989 лева. Парите от тези дарения са насочени най-често в сферите на граждански организации, здравна и социална подкрепа.   По данни на НАП през 2016 г. се наблюдава ръст спрямо 2015 г. с 21% в обема дарени средства, декларирани от едноличните търговци, при почти равен брой търговци през двете години. Запазва се тенденцията те да подкрепят НПО, здравни и лечебни заведения и други специализирани институции.     Според резултатите от анализа за последните 5 години се наблюдава съществен принос от страна на фондациите (международни и български) в решаването на обществено значими проблеми и насърчаваща подкрепа за разнородни каузи. Паралелно с това може да бъде отбелязан намален обем на даренията от страна на компаниите за последните 5 години при почти 4 пъти намаление на броя компании, които декларират направени дарения за периода и плавно увеличаване на обема дарения от физически лица.   Законодателната рамка в страната, засягаща дарителството за последната година, не е фактор за основните изводи от изследването.   Активните граждански организации системно правят опити за постигане на напредък по редица въпроси, важни за дарителството и третия сектор. Нестабилната политическа обстановка в страната в последната година допълнително ограничава особено корпоративните инвестиции в обществото, защото компаниите търсят стабилна икономическа и политическа среда, когато взимат решения за инвестициите си.   Все още е актуална необходимостта от законодателни промени в следните полета: регламентиране на доброволчеството, единни ставки за данъчните облекчения за дарителите за различни каузи (сега облекченията са различни по Закона за корпоративно подоходно облагане, по Закона за меценатството и при дарения за Център Фонд за лечение на деца и Център за асистирана репродукция). Особено демотивиращо за дарителите е честото отсъствие на имената им в медиите, при отразяване на техни програми и проекти в полза на обществото.   Важна промяна през 2016 г. настъпи за дарителите на храни – след дълго продължили застъпнически действия за отпадане на ДДС върху стойността на дарени храни в полза на нуждаещи се хора, през втората половина на 2016 г. бяха гласувани промени в Закона за данък добавена стойност.   Новите текстове регламентират хранителното подпомагане посредством механизма „хранителна банка“ и осигуряват възможност за данъчни облекчения за дарителите на храни при ясни процедури и правила. Инициатор на законодателните промени е Българска хранителна банка, чиито застъпнически усилия бяха подкрепени от редица бизнеси и институции в т.ч. и от Омбудсмана на България.   Промените влязоха в сила от месец януари 2017 г., като ефективността на механизма за данъчни облекчения при дарения на храни ще се проследи в следващата календарна година.", "date": "2017.10.10", "title": "За какво и по колко даряват българите"}
{"url": "http://www.classa.bg/%D1%81%D0%B2%D1%8F%D1%82/item/373713-%D0%B7%D0%B0-%D0%B5%D1%81%D0%BA%D0%B0%D0%BB%D0%B0%D1%86%D0%B8%D1%8F-%D0%BD%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D1%81-%D0%BA%D0%BD%D0%B4%D1%80-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%BB%D0%B0%D0%B2%D1%80%D0%BE%D0%B2", "text": "За ескалация на конфликта с КНДР предупреди САЩ руският външен министър Сергей Лавров.   Той отправи предупреждението към американския си колега Рекс Тилърсън, предаде АФП.   Двамата проведоха телефонен разговор, по време на който основно е била обсъждана кризата на Корейския полуостров.   Лавров настоява за дипломатическо решаване на конфликта.   Военният министър Джеймс Матис обаче не изключва и военна операция, а президентът Доналд Тръмп направо обяви, че \"само едно нещо ще подейства\", намеквайки точно за това.", "date": "2017.10.10", "title": "За ескалация на конфликта с КНДР предупреди Лавров"}
{"url": "http://www.classa.bg/%D1%81%D0%B2%D1%8F%D1%82/item/373714-%D0%B5%D1%80%D0%B4%D0%BE%D0%B3%D0%B0%D0%BD-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%B7%D0%B0-%D0%B2%D0%B8%D0%B7%D0%B8%D1%82%D0%B5-%D0%B7%D0%B0-%D1%82%D1%83%D1%80%D1%86%D0%B8", "text": "Турският президент Реджеп Ердоган критикува решението на САЩ да спре визовите услуги в Турция, предаде \"Синхуа\". По думите му, това решение е разочароващо.   Той коментира спора по време на съвместната си пресконференция с украинския си президент Петро Порошенко, която дадоха двамата след срещата и в Киев.   САЩ обявиха, че всички дипломатически мисии в Турция временно ще прекратят визовите услуги за \"оценка на ангажимента на Турция\" по охраната на американската мисия.   Анкара предприе реципрочни действия.   Вашингтон взе решението след задържането на американско дипломатическо лице от турските власти.", "date": "2017.10.10", "title": "Ердоган критикува решението на САЩ за визите за турци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373715-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D1%8A%D1%82-%D1%81-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%BD%D0%B5%D1%83%D1%87%D0%B5%D1%89%D0%B8-%D0%B8-%D0%BD%D0%B5%D1%80%D0%B0%D0%B1%D0%BE%D1%82%D0%B5%D1%89%D0%B8-%D0%BC%D0%BB%D0%B0%D0%B4%D0%B8-%D1%85%D0%BE%D1%80%D0%B0-%D0%B2-%D0%B5%D1%81,-%D0%BD%D0%B0%D1%80%D0%B5%D0%B4%D0%B8-%D1%81%D0%B5-%D0%B4%D0%BE-%D1%84%D1%80%D0%B5%D0%BD%D1%81%D0%BA%D0%B0-%D0%B3%D0%B2%D0%B8%D0%B0%D0%BD%D0%B0", "text": "Северозападният район на страната ни продължава да води негативната класация в Европейския съюз за най-висок процент млади хора, които през миналата година нито са работили, нито са учили,  предава БНР. Става дума за 46,5 на сто от населението в региона при среден показател за ЕС 15 процента.      Данните са на Евростат по повод започналата Европейска седмица на регионите. Останалите региони с негативни показатели са: южноамериканската френска територия Френска Гвиана, южният италиански остров Сицилия и два района в Гърция.   Днес в Брюксел председателят на Европейския комитет на регионите Карл-Хайнц Ламберц ще произнесе реч, посветена на състоянието на Европейския съюз от гледна точка на регионите и градовете. Изказването ще бъде последвано от обсъждане с местни и регионални лидери от всички държави-членки.", "date": "2017.10.10", "title": "Северозападът с най-много неучещи и неработещи млади хора в ЕС, нареди се до Френска Гвиана"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373711-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%B8%D0%BC-%D1%88%D0%B0%D0%BD%D1%81-%D0%B5-%D0%B4%D0%B0-%D1%80%D0%B0%D0%B7%D1%81%D1%82%D1%80%D0%B5%D0%BB%D0%B2%D0%B0%D1%82-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE-%D1%89%D0%B5-%D0%B5%E2%80%A6", "text": "  Антон Тодоров подал оставка като депутат. Голяма новина, казват ми колеги. Не им вярвам, защото кой е Тодоров? Инплантиран в политиката от Цветанов и Борисов бушон за оправдаване, когато стане напечено. Стана и Тодоров изгоря.  Не е новина и разпадналия се Консултативен съвет при президента Радев. Някакви набедени и самонадеяни политици си правят каквото поискат - вече сме го гледали много пъти.   Новина е, че Бойко Борисов ще става главен художествен ръководител на Сатиричния театър. Няма майтап. На конкурса заявил пред журито, че за него и трупата борбата с корупцията ще е приоритет. Някои членове на комисията още се смеят, а двама са откарани в \"Пирогов\" да им преливат... Щели да си получат заповедта за уволнение когато ги изпишат... Борисов наистина е казал това за корупцията в понеделник. Милият народен борец. Крали Марко Антикорупционев... Смешно ли ви е?     Истинската новина обаче е друга:  Това сочат последните статистики. След нас по заплати е само Албания, но ако се вземе предвид покупателната способност и тя ни изпреварва. Само че и това май не е ново, защото си го знаем отдавна.    По-интересно е, че информация излиза едновременно с твърденията на Борисов, финансовия му министър Владислав Горанов и шефката на Комисията по бюджет и финанси в НС Менда Стоянова, че икономиката ни ще достигне ръст през декември 4%. Това означавало висок жизен стандарт. Дали международните агенции лъжат или нашите политици ни манипулират – преценявайте сами. Но като гледам с какво упорство давате гласовете си ГЕРБ да управлява още и още, може и да вярвате, че живеем по мед и масло.   Въпреки скандалите и разкритията за шуро - баджанашкия модел на управление, ГЕРБ продължава да бъде притегателна цел за мнозина. Хората вместо да се възпротивят, приемат безропотно факта, че само покрай ГЕРБ можеш да намериш работа и препитание. Затова въпреки моралното пропадане на управляващите, те продължават да властват чрез контрола върху институциите. И стават все по - настъпателни, агресивни и дори зли.   Нещата са много прости. За да успееш трябва да те забележат фактори от управлението. Още по-добре е ако те забележи Първия. Този, който издава разпорежданията и парчета от баницата. Преди години известният руско - съветски театрал Всеволод Майерхолд, за да впечатли Сталин призовал:    .    Така Майерхолд щял да приближи театъра до революцията и действителността. Дори показал как да става това: Мъж в кожена тужурка излиза с наган в ръка и пръсва черепа на поредния предател-интелектуалец.   Три години и нещо след призива, през 1939 г. обаче, самият Майерхолд бил обвинен в предателство и осъден на смърт. Пръснали и неговия череп, макар и не на сцената, а в манастира „Св. Елена“, превърнат в спецобект №110 за най-големите „врагове на народа“. (Там са намерили смъртта си поети, писатели, маршали, герои на СССР, учени…) Съпругата на Майерхолд била пребита до смърт от „неизвестни извършители“.   Ефективно са работили институциите на Сталин, няма спор. Който пречи на прогреса и стабилността – се отстранява. Сталин разпореждал на партията и НКВД. Хитлер разпореждал на Националсоциалистическата работническа партия, кафявите униформи с тоягите и Гестапо. Борисов днес разпорежда на ДАНС, МВР, службите, данъчните, че и на прокуратурата. Не че правя връзка, но съгласете се, че някои прилики сами се набиват на очи. Както и приближаването към еднолична диктатура (в момента триумвират).   Сетих се за призива на Майерхолд като чух, че Бойко Борисов заповядал на гербаджиите да не споменават повече президента по какъвто й да е повод. Преди това разпоредил, но тайно – твърдят гербаджии – да не се приема оставката на Делян Добрев. Заповядал също да не се води спор с БСП за шуро - баджанашките назначения.   Посъветвал „червените“ да пишат сигнали до институциите – сиреч, пратил ги за зелен хайвер. Щото нали знаем кой командва институциите. Цацаров  помага, но кормчията е Той.    На Борисов не му пука, че е ХХI век, а България е член на НАТО и ЕС. Той знае, че големите „батковци и каки“ имат други проблеми и не им е до „българите от периферията“.  За всеки случай измисли стабилността и сега ни буди и приспива с нея. Приспива и Брюксел. Каквото й да го попитат - за корупцията или съдебните реформи - той отвръща с тезите за стабилността. Нито дума за всекидневните протести в София и на различни места в страната. Нито звук за това, че министър Караниколов изпраща полиция и данъчни в частните заводи „Дунарит“ и „Емко“.    Нещо повече, финансовият министър Горанов направи чутовен коментар за скандала с Антон Тодоров в Нова тв и заплахата срещу водещия Виктор Николаев: „   ”.    Разбирате ли сега къде е сбъркал Тодоров? Отправил заплахите в ефир, а не на друго място, където знаят какви мерки да вземат. Е, сега Тодоров подаде оставка и Борисов ще трябва да му търси топло но по-скрито местенце. .   Например спрямо заграбването на активи на КТБ, в това число на Виваком, Дунарит, а напоследък и спрямо „Емко“. И не е бил барабана, а се е разбрал на четири очи с когото трябва – разбирай „шайката“, за която Антон Тодоров писа възмутен преди и на която се отдаде изцяло след това.   Борисов обаче е разтревожен и му личи. Все по-трудно става да върши едно, а на хората да говори друго и да иска да му вярват. Няма сили и смелост да разследва и се опитва да се оправдае пред западните партньори със стабилността и геополитическите събития. Връзките му с депутата от ДПС обаче започнаха да ерозират собствената му крепост – ГЕРБ. Освен това вторият в партията Цветанов все по-често се заглежда в стола Му.    Гафове и скандали се редуват всеки ден. Инкасираните загуби, колкото и умело да са прикривани, ще се усетят болезнено на предсрочните избори, каквито несъмнено се задават. Сривът вече не зависи от Бащицата-раздавач на порции, а от обществените процеси. Какво друго й остава на шайката, освен да почне да отстрелва „враговете на народа“. Чака се само заповед. Пропагандата в тази посока на пеевските медии не е спирала. Всеки ден те „информират“ за платени от Иво Прокопиев, Цветан Василев, Огнян Донев, Сашо Дончев, Гриша Ганчев и чужди фондации „центрове“, които готвят преврат на Борисов. Че са жалки жалки са, но и Борисов е пътник, ако вярва, че подобна помия му върши работа. Чак толкова прост никой не е.   Освен това Борисов знае, че в разследването по закона „Магнитски“ в САЩ ще излязат много мръсни тайни около  Цацаров. Нишките на тези тайни обаче водят към него. Главният прокурор  ще се опита да се спаси по всякакъв начин. Това означава, че няма да бъде пожален и премиерът. Задават се трудни дни и месеци за „шайката“. Ако Борисов устиска до председателството на Европейския съвет, това няма да е негова заслуга, а чиста случайност. Освен това опитите му да се измъкне от тинята като се представи за „синя каска“ стават все по-забавни. Моноезичният – пръв интернационалист! Дори Георги Димитров научи немски в затвора. И руски – в Коминтерна.   Борисов не е в състояние да излезе от мутренското амплоа, наложено от самия него като модел на управление. Не му остава друго освен след заповедите какво да правят или не правят подчинените Му партийци, да последва и призив като този на Майерхолд.   Изпълнителите са налице - репресивните структури в държавата. Контролът върху тях все още е на „шайката“.   Жената, която е на хемодиализа и очаква трансплантация на бъбрек, бе „по случайност“ изтрита от списъците на НОИ и НАП като здравно неосигурена. Виновни няма. Държавата посегна на живота на младата жена, само защото Георгиев протестира срещу безумията в управлението и съдебната система. Страхът от Георги - боеца ги накара да стигнат до крайност.   За отвличане на вниманието проф. Божидар Димитров пусна \"новината\", че Райна Княгиня само ушила някакво знаме и нищо повече не направила. Юруш на историческите маслини и по-малко мислете за шайката - това ни съветва Димитров.   От нас зависи докога ще продължава това.     И не се заблуждавайте: зад всички „дърварски“ изпълнения на Антон Тодоров, Валери Симеонов, министър Караниколов, министър Горанов, шуро - баджанашките назначения, източването на общини, еврофондове и обществени поръчки стои един човек – главният художествен ръководител на сатиричния театър. Цацаров и Цветанов са в ролята на Майерхолд, който искаше да раздава правосъдие на сцената. Чака ги обаче съдбата на театрала - революционер. Ако не се изхитрят да ударят първи.", "date": "2017.10.10", "title": "Последният им шанс е да разстрелват на сцената. Стабилно ще е…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373706-%D0%BD%D0%B0%D1%81%D1%82%D0%B8%D0%B3%D0%BD%D0%B0%D1%85%D0%BC%D0%B5-%D0%B3%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5", "text": "Официални данни от ФЕД на САЩ! «Една четвърт от американците не могат да плащат месечните си сметки, а 44% от тях разполагат с по-малко от 400 долара в брой...» Чудеше се навремето Тодор Колев, как сме щели да стигнем американците... Ами ей го настигнахме ги. Или май ги смъкнахме при нас?!? / АИА \r\n      ", "date": "2017.10.10", "title": "Настигнахме ги! Американците!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373707-%D0%BF%D0%BE%D0%BB%D1%8F%D1%80%D0%B8%D0%B7%D0%B8%D1%80%D0%B0%D0%B9-%D0%B8-%D0%B2%D0%BB%D0%B0%D0%B4%D0%B5%D0%B9", "text": "Словесните нападки към други хора изглежда са това, което най-добре му се удава и на което той най-много се радва. Сега вече знаем, че Туитър е предпочитаното му оръжие. Той го ползва срещу появили се в новините хора и институции. В четвъртък разкритикува в Туитър сенатската комисия за разузнаването, че разследва него вместо медиите.   Преди това се нахвърли на кметицата на Сан Хуан Кармен Юлин Крус за “слабото й управление”. няколко дни преди това беше взел на мушка играчи и собственици на отбори по американски футбол. Преди това беше Стивън Колберт, а преди него - сенатор Джон Маккейн, а преди него пък сенатор Мич Макконъл. Списъкът е дълъг.     Заяждането с появили се в новините хора има политическа логика: то задълбочава поляризацията на страната, а това може да е от полза за президента. Бълването на омраза срещу известни хора е част от стратегията му.   Главната цел на мразенето е така да вбесите критиците си, че да ви отвърнат с още повече омраза. Обидите обикновено предизвикват по-крайни реакции. Един от резултатите е, че Тръмп успешно превръща мишените на омразата си и тези, които издигат глас в тяхна защита, в още по-краен образ на това, което твърдите му привърженици вече презират.   Употребата на омраза като провокационна тактика може и да не чак толкова обичайна сред президентите на САЩ, но е често срещана в други страни. Президентите марксисти са особено известни с нея.   Когато прегръщат класовата борба, марксистките президенти по същество възприемат политика на омраза към една прослойка от обществото, частния сектор. Ако частният сектор отвърне на удара, президентите марксисти удържат политическа победа, защото сега могат да представят доказателство на това, което през цялото време са изтъквали: че капиталистите са лоши хора.   Президентите популисти също прибягват често до омразата като политическа тактика. За популистите мишената винаги е някаква авторитетна фигура. Не е задължително да е капиталист. Може да е представител на който е да е елит: водещи политици, уважавани журналисти известни преподаватели, свещеници, известни политически анализатори, звезди, професионални спортисти и - защо пък не? - кметове от малки острови.   Някои от най-известните популисти в света от последното десетилетие са майстори на тази игра на мразене. Реджеп Тайип Ердоган в Турция, Виктор Орбан в Унгария и Уго Чавес във Венецуела използват или използваха омразата като средство за поляризиране и така се задържат на власт.   И тримата в някакъв момент бяха с нисък обществена подкрепа и се върнаха на върха чрез радикализиране. Радикализацията означаваше да приемат точно политиките, от които най-много се боеше опозицията: анти-секуларизъм в Турция, анти-европеанизъм в Унгария и анти-плурализъм във Венецуела. Тя обаче означаваше и бълване на оскърбления по основни личности в страните им, включително уважавани обществени дейци и звезди. Мотивацията на тези нападки беше да накарат опозицията също да отиде в крайности.   Когато опозицията възприеме крайни позиции, това парадоксално може да разшири електоралната база на президента, защото предизвиква сливане на твърдите поддръжници и умерените колебаещи се. Хардлайнерите реагират като казват: Колкото и лоши да са недостатъците на президента ни, те не може да се сравняват с ексцесиите в другия лагер. Умерените пък започват да се съгласяват с тях, като стават свидетели на крайните реакции на опозицията.   Докато неполяризиращият президент може да каже на поддръжниците си да се успокоят, поляризиращият има нужда те да подивеят. По този начин той може да се предложи като защитник на твърдите си привърженици. Следователно е важно мишените му да се отъждествяват с вражеската идеология. Така че когато Тръмп нападна кметицата Крус, той се постара да добави, че тя следва линията на демократите.   Тръмп е открил какви предимства има да докарваш опозицията до крясъци. И понеже знае, че сърцевината на твърдата му база е коалиция срещу елитите, той осъзнава, че има разрешението на твърдите си привърженици да стане водещият иконоборец на Америка. Колкото повече очерня уважавани хора и институции, толкова повече твърдите му поддръжници ще са политически удовлетворени. Това е храната, която да се дава на всяка популистка коалиция срещу елита.   Поляризацията, естествено, предизвиква интензивна враждебност в другия лагер и това е рисковано за всеки президент. Изправи ли се пред този риск, президентът или променя политическия си курс, или развива анти-несъгласието. Тръмп избира второто.   Анти-несъгласието изисква да преувеличавате колко безпочвено е несъгласието. Ето защо президентът в своите туитове на омразата обича да използва аргумента “как смеете”. При кметицата Крус Тръмп се зачуди как тя смее да го критикува, след като федералните служители правят толкова много за Пуерто Рико. При играчите от Националната футболна лига (НФЛ), той се погрижи да им напомни за “привилегията им да печелят милиони” в НФЛ.   Като се има предвид, че стратегията за оцеляване на Тръмп е да поляризира, критиците му трябва да се научат как да играят внимателно неговата словесна война. Те трябва да заемат позиции, като същевременно избягват да заимстват президентската тактика на ескалиране, за да не потвърдят образа, който президентът иска да им изгради.   Самообладанието обаче, естествено, трудно се поддържа, особено ако президентът е главният поляризатор. В даден момент някои от мишените му също ще направят нещо непредпазливо или дори крайно. Ако това се случи, най-вероятният победител ще е Тръмп.", "date": "2017.10.10", "title": "Поляризирай и владей"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/373708-%D0%B8-%D0%BD%D0%B0-95-%D0%B0%D0%BD%D0%B6%D0%B5%D0%BB-%D0%B2%D0%B0%D0%B3%D0%B5%D0%BD%D1%89%D0%B0%D0%B9%D0%BD-%D0%B8%D0%B7%D0%BE%D0%BF%D0%B2%D0%B0-%D1%84%D0%B8%D0%B7%D0%B8%D0%BE%D0%BD%D0%BE%D0%BC%D0%B8%D0%B8-%D0%BD%D0%B0-%D0%BB%D0%B5%D0%B2%D0%B8-%D0%B8-%D0%B4%D0%B5%D1%81%D0%BD%D0%B8", "text": "Б.р. - Документалният филм на     “     Дори не ми се пише повече за американско-еврейските внушения в статията. Така не бива. И няма защо да се сърдим за   на Румен Петков и Александър Симов в левия “Поглед” по повод на статията. Като им вдигнат така удобно топката, какво друго им остава освен да вкарат гол.”    “Прочетох статията в (портал - б.р.) Култура. Нека да е грях на главния редактор, че вместо критична рецензия е напечатал антисемитски памфлет. Авторът е комплексар, косвено е участвал в подготовката на филма, уязвен е, че не е припознат в авторския колектив и тази злоба и обида се прибавя към най-примитивния му антисемитизъм, завоалиран в сложни умопостроения.   Истински талантливият автор на текстове използва ясен език за ясно изразяване на обективното си мнение. Да беше казал: “Яд ме е, че помагах на режисьорката да учи български. Яд ме е, че съм написал само две книги, а Вагенщайн си приписва 53 филма. Това е еврейска лъжа, те са 52. Мразя евреите, те се поддържат като свински черва и затова книгите на Вагенщайн са превеждани по света, а моите не. Мразя евреите, защото баба ми на село ме плашеше с тях и още ме побиват тръпки като чуя думата евреин. Не искам българското кино и литература да са представяни от човек с еврейско име, аз да не съм по-лош, ама-ха”.   Горе долу този текст щеше да спести това напразно разточителство на думи, чието предназначение всъщност е да прикрият първичен хейт и завист.   А аз бях през пролетта на предпремиерна прожекция на филма в Дома на киното. Салонът беше пълен с бивша номенклатура, сегашен ляв интелектуален елит и някои приятели.   Благодушната атмосфера в началото бе сменена от стъписване по средата и смразяване накрая. Лицата на присъстващите бяха изпънати от възмущение и смут. Тези хора никога не са могли и не са способни да чуват истината за тях, за тяхната идеология, управление и крах. Редки аплодисменти и втурване към изхода.   Вагенщайн пак успя да провокира, да скандализира и да изтръгне от илюзорната летаргия онези, които днес се надяват на късата памет на хората и отново идеализират годините на социалистическото строителство. А трябва да са му благодарни, че Вагенщайн, като верен техен другар, наистина спести доста страховити факти, които той несъмнено знае. Сърце не му дава да очерни Партията, той в края на краищата е неин предан член от повече от 75 години.”   *Анжел Вагенщайн (Джеки) е роден на 17 октомври 1922 г. в Пловдив. Автор е на 50 сценария за игрални, документални и анимационни филми, снимани в 5 държави. Филмът по негов сценарий “Звезди”, заснет през 1959 г. от режисьора Конрад Волф, е удостоен със Специалната награда на журито в Кан. Сред най-известните му произведения са сценариите на филмите “Допълнение към закона за защита на държавата”, “Гоя”, “Звезди в косите, сълзи в очите”, “Борис I”, “След края на света”.    Бил е партизанин, ръководител на бойна група, има смъртна присъда от съда на Царство България. Офицер е на френския „Орден за заслуги”, основан от президента Шарл дьо Гол след Втората световна война като награда за принос в антифашистката съпротива.   През последните години се посвещава на литературата и публикува романите “Петокнижие Исаково”, “Далеч от Толедо” и “Сбогом, Шанхай” (ИК “Колибри), преведени и издадени в цяла Европа и САЩ. Преди 1989 г. става член на Комитета за защита на гр. Русе, който е зародиш на опозиционните движения в онова време. Лауреат е на международни държавни и литературни награди, сред които международната годишна награда на парижката Сорбона за романа „Далеч от Толедо”, Европейската награда за литература „Жан Моне” за романа „Сбогом, Шанхай”.", "date": "2017.10.10", "title": "И на 95 Анжел Вагенщайн изопва физиономии на \"леви\" и \"десни\""}
{"url": "http://www.classa.bg/%D1%81%D0%B2%D1%8F%D1%82/item/373709-%D0%B5%D1%80%D0%B4%D0%BE%D0%B3%D0%B0%D0%BD-%D0%BA%D0%B0%D1%86%D0%BD%D0%B0-%D0%B2-%D0%B1%D0%B5%D0%BB%D0%B3%D1%80%D0%B0%D0%B4-%D1%81-50-%D0%B1%D0%BE%D0%B4%D0%B8%D0%B3%D0%B0%D1%80%D0%B4%D0%B0", "text": "Турският президент Реджеп Тайип Ердоган пристигна малко преди полунощ в Сърбия. На летището в Белград той бе посрещнат от президента Александър Вучич и премиера Ана Бърнабич, предаде кореспондентът на БГНЕС. Мерките за сугрност в сръбската столица са много по-големи от тези при визитите на руския президент Владимир Путин и американският вицепрезидент Джо Байдън.        От полицията отказват да съобщят точният маршрут и движението на Ердоган по време на визитата му в града.    Все още не е известно и колко булеварди и улици в централната част на Белград ще бъдат временно или напълно затворени за движение. Според местните медии Ердоган пристига с 50 лични бодигарда. С него има и огромна бизнес делегация от 185 души. В делегацията има и 8 министри.", "date": "2017.10.10", "title": "Ердоган кацна в Белград с 50 бодигарда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373710-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D0%BA%D0%B8%D0%B5%D0%B2-%D1%82%D1%83%D1%80%D1%86%D0%B8%D1%8F-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D0%B5-%D0%BA%D1%80%D0%B8%D0%BC-%D0%B7%D0%B0-%D1%80%D1%83%D1%81%D0%BA%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F", "text": "Турският президент Реджеп Ердоган заяви по време на посещението си в Киев, Украйна, че продължава да поддържа суверенитета и териториалната цялост на Украйна, съобщи ТАСС. \"Турция никога няма да признае Крим за руска територия, това е незаконна анексия\", каза още турският президент по време на срещата си със своя украински домакин Петро Порошенко.", "date": "2017.10.10", "title": "Ердоган в Киев: Турция никога няма да признае Крим за руска територия"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/373702-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BE%D1%82-%D1%81%D1%8A%D0%B4%D0%BE%D0%B2%D0%B5-%D0%B2-%D1%87%D0%BE%D0%B2%D0%B5%D1%88%D0%BA%D0%B8%D1%8F-%D0%BC%D0%BE%D0%B7%D1%8A%D0%BA", "text": "Човешкият мозък е изключително сложен орган, който дори и днес не е изучен напълно. За това говори и откритието направено от учени в Националния  институт по неврологични и мозъчни болести в САЩ. Те публикуваха изследването си, в което откриват неизвестна досега система от съдове в мозъка, които са част от лимфатичната система. Колкото и невероятно да звучи, досега не се е знаело за тях, а тези съдове пренасят флуиди от критично значение за метаболитни и възпалителни процеси.     Нещо повече, много от лекарите досега считаха, че черепът на съдържа лимфатични съдове. Лимфатичната система пренася, събира и изхвърля флуиди, като така отстранява отпадни елементи от възпаления и инфекции. След като тази система бе открита, учените обясняват, че да се мисли, че мозъкът би могъл да функционира без  лимфатична система звучи абсурдно.   „Откриването на лимфатична система като част от централната нервна система, ще предизвика цялостна преоценка в невроимунологията“, казва Даниел Райх от Националният институт по неврологични и мозъчни болести в САЩ.   Преди известно време учени откриха наличието на  , която пренасят флуиди, като глюкоза и липиди в човешкия мозък. Тогава обаче остана неразбрано, как тези флуиди си взаимодействат с останалата част от човешкото тяло. Новото откритие сякаш запълва тази празнота. Според Райх реакциите на тяхното откритие варирали от „няма начин това да е така“ до „знаехме си, че има нещо такова“.   Откритието не просто идентифицира системата от неизвестни досега съдове, но показва и как тя функционира и колко неимоверно сложна е. Засега, учените не могат да свържат тази система с някакво болестно състояние, но според Райх това е много вероятно.   Откритието показва, че вероятно съществува връзка между глимфатичната и лимфатичната системи, но каква конкретно е тя, ще бъде обект на следващи проучвания на екипа.", "date": "2017.10.10", "title": "Откриха нова система от съдове в човешкия мозък"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/373703-%D0%BC%D0%B5%D1%82%D0%B5%D0%BE%D1%80%D0%B8%D1%82%D0%B8-%D1%81%D0%B0-%D0%B4%D0%B0%D0%BB%D0%B8-%D1%82%D0%BB%D0%B0%D1%81%D1%8A%D0%BA-%D0%B7%D0%B0-%D0%B2%D1%8A%D0%B7%D0%BD%D0%B8%D0%BA%D0%B2%D0%B0%D0%BD%D0%B5-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0", "text": "Най-популярна сред различните теории за възникването на живота на Земята е тази на Дарвин. Според нея, животът се е зародил в малки водни басейни с относително топла температура, в които се е образувал така наречения „първичен бульон“, изключително богат на органични съставки. В най-примитивната си микробна форма животът възниква в тези водни басейни някъде преди 3.8 милиарда години. Как точно обаче е станало това? Откъде е дошъл първият тласък довел до възникване на живи организми? Няма единодушен отговор.     Наскоро учени от Института Макс Планк в Германия и от университета МакМастер във Великобритания дадоха своето обяснение за началото на живота на Земята. Учените обясняват, че животът е възникнал по време, в което Земята се е преобразувала и изменяла постоянно, време в което тя е била много често бомбардирана от метеорити.    Според авторите на теорията, някои от метеоритите са се приземили в тези топли водни басейни в които е бил „първичният бульон“ . Именно падналите от космоса метеорити, богати на различни елементи, са дали първоначалния старт, „дръпнали са спусъка“, за да започне процесът на появата на живот на Земята. Именно метеоритите са донесли на Земята съществени нуклеотидни компоненти, които образуват полимерите на РНК – Рибонуклеиновата киселина.   „Астрономията дава главната част от отговора и това, как се е формирала нашата слънчева система дава отговор и за произхода на живот на Земята“, казва Томас Хенинг от Макс Планк. ДНК е доста сложна за да е първичният компонент за възникването на живот. Животът започва с нещо друго и това е РНК, казват учените. Според този екип, първичните езера в които се е зародил животът по-скоро съдържат съставките, които задействат живота, а не хидротермалните отвори, за които твърди друга популярна напоследък теория.   Ако метеоритите са се приземили в тези първични водни басейни на Земята, вероятно са донесли и други елементи от ранната Слънчева система. Това показва, че случилото се на Земята преди милиарди години много вероятно може да се е случило и на други планети. Именно това е следващата цел в анализа на учените от Макс Планк и МакМастер, да анализират възможностите за възникване на живот и на други планети.", "date": "2017.10.10", "title": "Метеорити са дали тласък за възникване живота на Земята"}
{"url": "http://www.classa.bg/%D1%82%D0%B5%D1%85%D0%BD%D0%BE/item/373704-google-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D1%81%D1%8A%D0%B7%D0%B4%D0%B0%D0%B2%D0%B0-%D0%BF%D0%BE%D1%87%D1%82%D0%B8-%D1%81%D1%8A%D0%B2%D1%8A%D1%80%D1%88%D0%B5%D0%BD%D0%BE-%D1%87%D0%BE%D0%B2%D0%B5%D1%88%D0%BA%D0%B0-%D1%80%D0%B5%D1%87", "text": "През миналата година фирмата DeepMind, разработваща технологии с изкуствен интелект, обяви проекта си WaveNet – дълбока невронна мрежа, използвана за синтезиране на реалистична човешка реч. Сега те показват една подобрена версия на технологията, която вече може да се използва с приложението Google Assistant.     Обикновено системата за синтезиране на човешка реч, позната като text-to-speech (TTS), използва една от двете техники. Контеативната TTS включва сглобяването на парчета от предварително записан глас на актьор. Основният проблем с тази техника възниква тогава, когато речниковият фонд се обогатява и осъвременява, целият набор от предварително записани звуци трябва да бъде презаписан. Другата техника, така наречената параметрична TTS използва мрежа от компютърни параметри за да генерира човешка реч.    Понякога тази реч обаче, може да звучи прекалено изкуствено или като реч на робот. Сега създадената WaveNet, произвежда вълни от нулата въз основа на система, разработена с помощта на конволюционна невронна мрежа. Като начало многобройни образци на говор са използвани за да обучат платформата която синтезира гласове, като се взима предвид кои звукови вълни звучат реалистично за човешкото ухо.    Това е позволило на речевия синтезатор да създаде естествено звучаща интонация, като е способен дори да пресъздаде такива детайли като примляскването с устни. В зависимост от образците с които е захранена, WaveNet може да създаде уникални акценти при говора, което означава, че ако е захранена с достатъчно образци, може да синтезира многобройни, звучащи съвършено различно гласове.   Новата и подобрена от DeepMind система за синтезиране на човешки говор вече позволява да се синтезира човешки говор от 1 секунда за само 50 милисекунди или 1000 пъти по-бързо от възможностите на първоначалната версия. Нещо повече, резолюцията на всеки образец от синтезираната реч е увеличена от първоначалните 8 бита на 16 бита. Това е повишило значително резултата на тестовете за разбиране на синтетичния глас, правени с хора – слушатели. Това означава предстоящо успешно интегриране на тази система в приложението Google Assistant.   В момента WaveNet се използва за генерирането на синтетични гласове говорещи на английски и на японски при всички платформи на Google Assistant. Сега на базата на усъвършенстваната система, от Google ще са способни да доразвият и добавят използването на много други езици и дори диалекти.   Гласовият интерфейс става все по-популярен при многобройни компютърни програми, като подобрената технология разработена от DeepMind ще направи гласа който чуваме много по-реалистичен и приятен.", "date": "2017.10.10", "title": "Google може да пресъздава почти съвършено човешка реч"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373705-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0,-%D0%B8%D0%BC%D0%B0-%D1%81%D0%BB%D1%83%D0%B3%D0%B8%D0%BD%D0%B0%D0%B6", "text": "  Това каза пред Фрог нюз собственикът на сайта „Биволъ” Асен Йорданов.   Медиите, на които съм посветил живота си в момента са собственост на едно творение, което не знам как да го определя. Делян Пеевски е феномен, който не може да се квалифицира с думи. Същите тези медии, в момента са се превърнали в мои екзекутори в публичното пространство. Те се занимават само с това да публикуват клеветнически материали срещу мен и други достойни хора, които дръзват да се противопоставят срещу системата.      В България няма журналистика. Не съществува такова понятие. Тук има слугинаж, под една или друга форма. Има слугинаж на една или друга пропаганда.   Всичките ми опити да устоявам на рубежа на истинската журналистика стигнаха дотук.  Обществото е изпаднало в едно летаргично състояние на перманентна агония. То дори не чувства, че върви към собствената си гибел. Искам така да осмисля живота си, че да знам, че времето, прекарано в този живот, съм го оползотворил за неща, които са подчинени на истината и на един непреходен закон. Не искам да затъвам в комфорт, егоизъм и консуматорска алчност. Не се чувствам добре в България, не се чувствам добре в родината си. Не се чувствам в дома си.", "date": "2017.10.10", "title": "В България няма журналистика, има слугинаж"}
{"url": "http://www.classa.bg/%D1%81%D0%B2%D1%8F%D1%82/item/373701-%D0%B0-%D0%B0%D0%BA%D0%BE-%D0%B1%D1%80%D0%B5%D0%BA%D0%B7%D0%B8%D1%82-%D0%BD%D0%B5-%D1%81%D0%B5-%D1%81%D1%8A%D1%81%D1%82%D0%BE%D0%B8", "text": "Докато британското правителство е разяждано от вътрешни борби, европейците започнаха тиха подготовка за евентуален провал на преговорите за Брекзит, при който Великобритания може да изхвърчи от Европейския съюз след 18 месеца, без да е постигнала сделка.   Мей заплаши преди време, че е по-добре да няма споразумение, отколкото да сключи лошо такова за страната си, но колегите й от ЕС все още гледат на този сценарий като на най-малко вероятния, понеже според тях той ще навреди много повече на острова, отколкото на континента.     След неувереността, която струеше от конгреса на партията й миналата седмица, преди важните срещи в Брюксел през следващите две седмици, дипломати и официални лица в европейската столица и в големите държави членки обаче казват, че започват да се готвят целенасочено за непредвидена ситуация, при която отношенията ЕС-Великобритания изпадат в правен вакуум през март 2019 година. Те призовават компаниите да направят същото.   Представители на германските власти казват, че през последните месеци изразходват точно толкова енергия да измислят как да се справят с такъв развой на събитията, колкото се готвят и за уреждане на Брекзит чрез споразумение. Съюзът на германските индустриалци призова в четвъртък фирмите в най-развитата икономически страна в ЕС, че би било “наивно” да не се подготвят за “много твърдо излизане”.   Подобно на Мей, която в петък отхвърли призивите на някои депутати за оставка, главният преговарящ на ЕС Мишел Барние казва, че целта му е излизането на страната от блока да стане организирано. Барние обаче предупреди нееднократно, че му е даден мандат от евролидерите да помогне за подготовката при евентуален неуспех, и редовно призовава бизнеса да се подсигури за възможно най-лошия развой на събитията.   “Искаме да сме готови за всякакъв сценарий, включително за такъв без сделка”, каза Барние пред представители на предприемачите и работниците, след като преговорите започнаха през юли. Със сделка или не, това е “основополагащ въпрос”, каза той, след като през август не бе постигнат особен напредък.   “Това чувство се засилва, категорично”, каза високопоставен представител на ЕС по повод притесненията, че преговорите може да се провалят, не защото Великобритания вижда в това икономически ползи, както е казвала Мей, а защото британската вътрешна политика може да изпадне в задънена улица, което от своя страна е възможно да предизвика изпускане на разумния краен срок за сключване на договор за излизането от ЕС.   Според мнозина говоренето за провал на преговорите е част от блъфирането и контраблъфирането в преговорния процес. Проблемите в правителството на Мей обаче са признак според мнозина от другата страна на Ламанша, че страната е толкова разделена, че може да се окаже неспособна да постигне сделка.   “Необходимо е да имате предвид, че това не е рационален процес”, каза гореспоменатият представител на ЕС, повтаряйки всеобщо мнение, че гласуването за Брекзит поначало не бе икономически обосновано. “Така че не е изключено те отново да не се съобразят с това какво е нужно от икономическа гледна точка и да се окажем ръба на ръба на политически провал”.   Хора, близки до преговорния екип на Барние, привлякоха миналия месец вниманието върху нов законодателен акт, предназначен да защити пазара на въглища в ЕС от хаотично излизане на Великобритания и действия, които да накарат клиринговите къщи, работещи с деноминирани в евро ценни книжа, да се преместят от Лондон на континента. Това са примери за плановете на Брюксел за действие при непредвиден развой на преговорите за Брекзит.   “Това е безотговорен подход. И колкото повече продължава по този начин, толкова повече подобни стъпки ще виждаме”, каза източник от ЕС във връзка с липсата на отчетлив напредък в преговорите.   Друго високопоставено длъжностно лице заяви: “Имаме пълни основания да се притесняваме и европейската промишленост трябва да гледа на това по-сериозно”. Британският министър за Брекзита Дейвид Дейвис ще се върне в Брюксел тази седмица за пети кръг от преговорите с Барние. Но представителите на ЕС нямат почти никакви очаквания за пробив по ключовите въпроси по развода; напредък който ще позволи на евролидерите да си уговорят среща с Мей следващата седмица и ще ги склони да започнат да обсъждат бъдещо споразумение за свободна търговия.   Освен неяснотата как ще функционира новата граница на ЕС с Ирландия и разногласията за правата на емигрантите след Брекзит, въобще няма изгледи да бъде решен скоро спорът за десетки милиарди евро, които Брюксел твърди, че Великобритания трябва да плати на тръгване.   Високопоставен дипломат от страна, която Великобритания принципно смята за свой съюзник по въпросите на ЕС, нарече “невъобразима арогантност” предложението на британците да платят само 20 милиарда евро като “сметка за Брекзит”, която по оценки на ЕС възлиза може би на 60 милиарда евро. Според него Мей трябва да укроти хардлайнерите в правителството си, които отказват да платят такава сума.   Малцина от партньорите на Великобритания в преговорите виждат някаква полза от това министър-председателят да бъде сменен сега. Това ще отнеме още време, каквото никоя от страните няма, тъй като шансовете Лондон или Брюксел да се съгласят да удължат крайния срок за Брекзит изглеждат ограничени.   “С Борис Джонсън на премиерския пост, преговорите щяха да бъдат по-лесни”, смята дипломат от ЕС. Британският външен министър разкритикува инициативата на Мей за сделка, при която Великобритания да остане обвързана с някои от правилата на ЕС поне през преходен период. “Можехме да си спестим цялото това анализиране, понеже той щеше да запрати преговорите право в пропастта”, каза дипломатът.   Въпреки че британски министри говорят за предвещавана сделка, при която Великобритания няма да спазва правилата на ЕС и едновременно с това ще запази достъпа си до пазара, европейски официални лица предупреждават, че времето на Лондон изтича и ще е трудно да се намери друго решение, освен нещо подобно на статута на Норвегия. Тя е част от европейския пазар и приема правилата на ЕС, без да има право на глас по тях. “Много скоро ще бъде Норвегия или нищо”, каза един от тях.", "date": "2017.10.10", "title": "А ако Брекзит не се състои?"}
{"url": "http://www.classa.bg/%D1%81%D0%B2%D1%8F%D1%82/item/373696-%D0%B1%D0%B5%D0%B7%D1%80%D0%B0%D0%B7%D1%81%D1%8A%D0%B4%D0%BD%D0%BE%D1%81%D1%82-%D0%BF%D0%BE-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8", "text": "          Последните дни показаха, че много испански граждани държат на единството на страната си, включително и в Каталуния. От доста време предполагахме, че мълчаливото мнозинство в този регион е против независимостта.      А сега това мнозинство категорично изрази мнението си, излизайки на улицата, която до момента сякаш принадлежеше само на сепаратистите. Така нагласите вече стават по-ясни, макар сигналът да идва твърде късно - както, впрочем, много неща в този конфликт, който свари повечето актьори съвършено неподготвени.   Общата картина обаче не се променя особено. Действията на регионалния премиер Пучдемон и на неговите съюзници открай време не са достатъчно легитимирани, включително и поради факта, че „референдумът\" им преди седмица не отговаря на демократичните стандарти.    И ще бъде съвършено безотговорно, ако през идните дни те въпреки това оповестят създаването на собствена държава. Защото при това положение Каталуния ще се окаже с дълбоко разединено население, в масивен конфликт с Мадрид, без международно-правно признание, а със сигурност и под неудържимия натиск на сериозни икономически проблеми.  ", "date": "2017.10.10", "title": "Безразсъдност по каталунски"}
{"url": "http://www.classa.bg/%D1%81%D0%B2%D1%8F%D1%82/item/373697-%D0%B5%D1%82%D0%BE-%D0%BA%D0%B0%D0%BA-%D0%B8%D1%81%D0%BA%D0%B0%D1%82-%D0%B4%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B0%D1%82-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BA%D1%8A%D0%BC-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "          В неделя Християндемократическият съюз на Ангела Меркел и посестримата му партия Християнсоциален съюз се споразумяха по въпроса за ограничаването на миграцията към Германия. Споразумението им предвижда Германия да приема не повече от 200.000 бежанци на година. В това число обаче ще влизат и членовете на семействата на онези бежанци и кандидати за убежище, които вече са пристигнали в Германия.   Всъщност границата 200.000 души ще бъде разтеглива: предвиден е специален компромис, който ще дава възможност броят на приеманите хора да се увеличава или намалява в извънредни ситуации. Например в условия на война, когато броят на бежанците отново се засили, или в случай на неблагоприятно развитие на германската икономика и трудовия пазар – при увеличаване на безработицата например. В подобни ситуации окончателната дума ще има Бундестагът.   В приетия в неделя вечерта документ ХДС и ХСС заявяват, че ще зачитат правото на убежище, записано в конституцията, както и Женевската конвенция за бежанците. Ангела Меркел подчерта на пресконференция, че всеки кандидат за убежище в Германия трябва да знае, че молбата му ще бъде разгледана съвестно и честно.         Новото е, че кандидатите за убежище в бъдеще ще остават в специални бежански центрове, където ще изчакват резултата от проверката на подадените от тях молби. Ако молбите им бъдат отхвърлени, бежанците ще бъдат връщани обратно още от въпросните центрове. Споразумението, постигнато в неделя под ръководството на канцлерката Меркел, предвижда също и списъкът на т.нар. сигурни трети страни да бъде разширен. В него при всички положения вече ще бъдат включени Мароко, Алжир и Тунис. В документа се казва също, че граничният контрол ще остане в сила, за да се гарантира защитата на външната граница на ЕС.   Що се отнася до мигрантите с т.нар. субсидиарна защита – лица, които нямат бежански статус или право на убежище, вече няма да могат да викат семействата си от чужбина. Това се отнася за мигранти от страни, в които животът им би бил изложен на сериозна опасност – например поради наличието на смъртно наказание, на изтезания и на друго нехуманно отношение към човека.   ХДС и ХСС обявявиха освен това, че имат обща позиция как да се направлява миграцията към германския трудов пазар, която, според тях, трябва да се ориентира според нуждите на германската икономика. Освен това те твърдят, че са готови да изработят закон за имиграцията на квалифицирана работна ръка.     Еврокомисията поздрави двете партии за постигнатия компромис. \"Изключително положително е, че тъкмо страната, която вече прие над един милион бежанци, сега е готова да приема по нови 200.000 души на година\", заяви днес говорител на председателя на ЕК Жан-Клод Юнкер.   Според дяснопопулистката \"Алтернатива за Германия\" обаче, ставало дума за \"чиста измама\", защото границата от 200.000 души предвиждала прекалено много изключения и извънредни казуси.   Зелената партия, която е вероятният трети член в бъдещата управляваща коалиция, заяви само, че въпросното споразумение за бежанците трябва тепърва да бъде обсъждано на коалиционно равнище. Лидерът на партията Джем Йоздемир освен това призова християндемократите към компромиси.", "date": "2017.10.10", "title": "Ето как искат да ограничат миграцията към Германия"}
{"url": "http://www.classa.bg/%D1%81%D0%B2%D1%8F%D1%82/item/373698-%D1%81%D0%B0%D1%89,-%D1%86%D1%80%D1%83,-%D0%BD%D0%B0%D1%82%D0%BE-%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%81%D1%82%D0%BE%D1%8F%D1%82-%D0%B7%D0%B0%D0%B4-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC", "text": "–международно движение защитаващо интересите на работническия клас, смята, че референдумът в Каталуния е планиран от режисьорите на «Цветни революции» в полза на световната буржоазия, дори и да изглежда на пръв поглед, като борба за свобода с ляв акцент.   В действителност, зад Каталунския референдум стоят такива одиозни фигури на Кукловодите на световното задкулисие, като спонсора на «майданите» Джордж Сорос и знаменития мистификатор, медия-специалист по разпалване на конфликти Джин Шарп.   Основната цел на отделянето на Каталуния от Испания, Colectivo Utopia, наричат «балканизация», тоест, разцепване на национални държави, за да натрапят проекта на Федеративна Европа, посредством създаване на изкуствени държави, без каквато и да било история или минало. И такива държави ще дават слабичкия си суверенитет под контрола на по-силни играчи.   Анализаторите от Colectivo Utopia критикуват левите за подкрепата на референдума: «Това, което правят левите в подкрепа на каталунския национализъм, в действителност е помагане за създаването на колонии на НАТО, това е новото «Косово» в Средиземно море. Това, което левите наричат «режим 78″, никога не е било «диктатура на Франко».     При това, анализаторите от Colectivo Utopia отбелязват, че привържениците на референдума подлагат на критика всички, които си позволяват да изразят някакво съмнение по отношение на целите на референдума, и го наричат про-американски проект. Подобни хора веднага са заклеймявани като предатели и врагове на левите. Особено силно се заклеймяват онези, които разобличават идеята на «каталунския суверенитет», с мозъчни центрове в САЩ и европейската база на Джордж Сорос.   От друга страна, в западните медии е в ход цяла кампания по прикриването на онези, които в действителност стоят зад идеята на отделянето на Каталуния от Испания. И затова с тази цел като едва ли не основен инициатор на каталунския процес по отделяне е посочена Русия. По старата западна схема, за всичко в света да е виновна Русия.   Като доказателства за истинските цели на референдума в Каталуния анализаторите от Colectivo Utopia публикуваха голямо разследване, което се състои от няколко части.   В първата част на разследването се показва, че всички протестни акции в Каталуния са били добре организирани.   «Въпреки, че демонстрациите, които вървят в Барселона и по цяла Каталуния, завариха всички неподготвени, истината е, че в изминалите месеци в медиите вече се беше появила доста информация, която показва, че тази мобилизация на хората, никак не е спонтанна, а е доста добре планирана»   Втората част на разследването разкрива «американската връзка» с процеса»:   «Каталунския президент   се среща с президента на ултралибералното ядро на САЩ  Артур Брукс във Вашингтон, който оглавява Американския институт по предприемачество. (AEI).   AEI – велик идеологически аналитичен център, който десетилетия храни републиканската партия.   Няколко часа по-късно, Карлес Пучдемон, се среща също така с трима републиканци, които са за укрепване на армията на САЩ. Това са конгресмените от Флорида , Марио Диас-Баларт, Леана Рос-Лехтинен и Карлос Курбело. Като разбира се, говорим за лични срещи.   А самия Брукс успява по време на посещението си в Каталуния, малко преди събитията да се види с Пичдемон и да навести тези, които нарича «свои приятели».   Третата част на разследването се нарича АНК и Ómnium, каталунските ученици-последователи на Джин Шарп. В тази част се говори за организациите, които стоят зад уличните демонстрации.   До тук както виждаме, добре организиран американски сценарий, разбира се със солидно финансиране.   «Припомняме, че Лиз Кастро, и Куим Торра ( въпросните ученици-бел.ред) бяха едни от най-видните дейци на Националната асамблея за последните години. На миналите избори в секретариата на АНК Лиз зае първо място, а Куим четвърто»- посочват анализаторите връзката на вдъхновителите на референдума с организациите финансирани от САЩ.   Разследването на Colectivo Utopia показва още и интересите на Израел и други играчи. Ясно е показана и връзката на каталунския референдум с процесите в Сирия, референдума в Кюрдистан.   Това е голям аналитичен труд, който разкрива детайлно всички подводни камъни на каталунския референдум, а феновете на «руската следа» явно ще се разочароват доста, като се запознаят с него.   До такъв извод стига испанското издание Laverdadocultablog, публикувало разследването на Colectivo Utopia.", "date": "2017.10.10", "title": "САЩ, ЦРУ, НАТО и компания стоят зад Каталунския референдум"}
{"url": "http://www.classa.bg/%D1%81%D0%B2%D1%8F%D1%82/item/373699-%D0%BC%D0%B5%D1%80%D0%BA%D0%B5%D0%BB-%E2%80%94-%D0%B0%D0%B3%D0%B5%D0%BD%D1%82-%D0%BD%D0%B0-%D1%86%D1%80%D1%83", "text": "Ангела Меркел произхожда от интересно семейство. Нейният баща, протестантски пастор, през 50-те години, когато всички започват да бягат от ГДР на Запад, се обръща към противоположната посока. Едва ли бащата е бил въодушевен от идеите да се построи социализъм.   Подобни премятания са стандартен начин за прикриване на агентура.   Самата Ангела е била активистка не само в Съюзна на немската младеж (аналог на комсомола), но и, както шептят, продължително време е членувала в неонацистка група.     Авторът на тези редове е виждал с очите си младежи от ГДР от онова време, които са обособени в групи и въодушевено изпъват ръка в «Зиг Хайл».. . Като активистка в Съюза на немската младеж Меркел няколко месеца е била в СССР. Спомнете си, че комсомолците от страните на народна демокрация можеха да бъдат в СССР за седмица, максимум за месец.     При условие, разбира се, че визитата НЕ Е по линията на органите.   След падането на ГДР архивите на Щази, с неголямо изключение, попадат в ръцете на американците.   Затова е твърде вероятно Вашингтон да е получил още тогава компромат за Меркел, с помощта на който я държи на каишка.   Все още не е утихнал скандалът около публикациите на патриарха на европейската политика — Хелмут Кол.   Те се отнасят до Меркел и до екс-президента на СССР Михаил Горбачов.   Откровените си спомени политикът направи още в началото на 2000 г., записан е от журналиста Херберт Шван.     Всичко е записано на диктофон.   Например, «приемната дъщеря» на Кол Ангела Меркел, която става канцлер едва през 2005-та година, не е пощадена от Кол.   Затова възрастният политик е напълно искрен.   През 2014 година журналистът издава спомените му под името «Протоколите на Кол». В книгата са спомените на Кол и бележки на автора. Ето малка част и от двете.   «Ангела не умееше да държи ножа и вилицата.   Подобно на престарелия крал Лир, Хелмут Кол може вече да не обръща внимание на други. Настоящият глава на Германия (Меркел) той нарича «свой позорен храненик».   «Ангела Меркел така се замота около храната, че се наложи няколко пъти да я призовавам към ред», казва Хелмут Кол.   Нейният приближен Фридрих Марц, главата на обединението на християнските демократи (ХДС) — партия на болшинството в местния парламент — това е човек, който не е способен на нищо. Меркел си няма и понятие какво прави, а ръководителят на партията Мерц е политически младенец», казва Кол.   Твърде е вероятно Щази (министерството на държавната сигурност на ГДР) да е обърнало вниманието си точно върху Меркел именно поради тази причина — произход, членството й в неонацистка групировка, слабата мисъл, липсата на понятие за случващото се, дебилното поведение....- всичко това превръща всеки в послушно оръдие на спецслужбите.   Всичкото горенаписано и кой знае още колко друго става достояние на спецслужбите на САЩ.   През 2007 г. генералът в оставка и ветеран от контраразузнаването на ГФР Герт-Хелмут Комоса публикува книгата «Немската карта: скритата игра на германските спецслужби».   В книгата се разказва за т.нар. «Канцлер-акте (der Kanzlerakt) — секретен документ, който от 1949 г., пристигайки в САЩ след избирането си, трябва да бъде подписан от всеки глава на Германия.   Канцлерът се задължава да бъде верен на идеите на евроатлантическата интеграция и да служи като проводник на американското влияние в Европа.   Впрочем, работата била не толкова в «Канцлер-акте», колкото в това, че Вашингтон има компромат за всеки крупен чиновник в Германия.", "date": "2017.10.10", "title": "Меркел — агент на ЦРУ ?"}
{"url": "http://www.classa.bg/%D1%81%D0%B2%D1%8F%D1%82/item/373700-%D1%81%D0%BB%D0%B5%D0%B4-%D0%B1%D0%BE%D0%BA%D0%BE%D0%B2%D0%B0-%D1%8E%D0%BD%D0%B5%D1%81%D0%BA%D0%BE-%D1%82%D1%8A%D1%80%D1%81%D0%B8-%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB,-%D0%BA%D0%BE%D0%B9%D1%82%D0%BE-%D0%B4%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D0%BF%D0%BE%D0%B7%D0%B8%D1%86%D0%B8%D0%B8%D1%82%D0%B5-%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "Когато миналия юли израелският постоянен представител заяви пред делегатите в ЮНЕСКО, че поправката на неговата тоалетна е по-важна от последното решение на организацията, това ясно показа доколко нейната работа е парализирана от геополитически противоборства.   Който и да спечели тази седмица надпреварата за приемник на Ирина Бокова като ръководител на организацията на ООН за образование, наука и култура, ще трябва да направи опит да възстанови нейната значимост. Тя възниква от пепелищата на Втората световна война, но все повече е спъвана от регионални съперничества и недостиг на средства.     Сред успехите й са определянето за обекти от световното културно наследство на места като островите Галапагос и древните гробници в Тимбукту, които бяха построени отново от ЮНЕСКО, след като въоръжени ислямисти ги разрушиха.   Но като нагледен пример за това колко отровени са отношенията в организацията израелският премиер Бенямин Нетаняху на сесията на Общото събрание на ООН миналия месец заяви пред световните лидери, че ЮНЕСКО пропагандира “фалшива история”.   Подобно на безпардонния в изказа си израелски постоянен представител Кармел Шама Хакоен Нетаняху направи въпросното си изявление, имайки предвид определянето на град Хеброн и двете свещени места в неговия център - Гробницата на патриарсите и джамията Ибрахими - като “палестински обекти от световното културно наследство, намиращи се в опасност”.   Според евреите Пещерата на патриарсите е мястото, където са погребани Авраам, Исаак и Яков и съпругите им. Мюсюлманите, които подобно на християните също почитат Авраам, през 14-и век построяват там джамията Ибрахими, известна още като Светилището на Авраам.   Израелско-палестинският конфликт обаче е само част от минното поле от щекотливи въпроси, по които тази организация от системата на ООН трябва да се произнася.   Япония, например, заплаши да не внесе вноската си за 2016 г., след като ЮНЕСКО включи в своята програма “Паметта на света” представени от Китай документи за Нанкинското клане от 1937 г.  Базираната в Париж организация, която също така насърчава образованието по света и подкрепя свободата на словото, събира днес изпълнителния си съвет на сесия, за да започне гласуването на седемте кандидатури за нов ръководител.   Номинации издигнаха Азербайджан, Китай, Египет, Франция, Ливан, Катар и Виетнам. Няма ясно откроен фаворит.   През 2011 г. борбите в ЮНЕСКО се засилиха, след като САЩ замразиха вноската си в бюджета на организацията като протест срещу решението да бъде предоставено пълноправно членство на палестинците. ЮНЕСКО беше принудена да ореже програми и да преустанови наемането на нови кадри.   “Това е организация, която беше лишена от мандата си, за да се превърне в арена на шумни сблъсъци, пренасяни от други места и изразяващи се в политическо и финансово изнудване”, каза бивш постоянен представител на европейска страна в ЮНЕСКО.   Всички кандидати обещаха кардинални промени, както и да бъдат независими от родните си страни.   Франция и Китай, двама от постоянните членове на Съвета за сигурност на ООН, отстояват тезата, че агенцията се нуждае от силен ръководител, което може да стане възможно единствено с подкрепата на някоя от големите сили.   Китайският кандидат Цян Тан има почти 25-годишен стаж в ЮНЕСКО. Номинацията му се вписва в дипломацията на меката сила на Пекин, но западните столици изпитват сериозно нежелание Китай да контролира агенция, придаваща облика на политиката в областта на интернет и медиите.   Бившият френски министър на културата Одри Азуле има подкрепата на новия и млад президент на страната Еманюел Макрон. Издигнатата в последния миг френска номинация обаче предизвика силно недоволство сред арабските държави, в частност в Египет, където смятат, че е техен ред да имат свой представител начело на организацията.   Блокът на арабските страни обаче е изправен пред свои собствени политически изпитания. Това, че те издигнаха три кандидатури, показва разделението сред тях - нещо което египетската кандидатка Мушира Хатаб определи като пречка за кампанията на арабските страни да излъчат следващия ръководител на ЮНЕСКО.   Възможно е кризата между Катар и неговите съседи от района на Персийския залив, които определиха Доха като спонсор на тероризма от голям мащаб, да се е отразила негативно на шансовете на бившия катарски министър на културата Хамад Кауари.   Гласуването ще премине максимум в пет тура. Ако накрая двамата финалисти са с равен брой гласове, ще се тегли жребий.", "date": "2017.10.10", "title": "След Бокова ЮНЕСКО търси ръководител, който да възстанови позициите на организацията"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373691-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Днес ще направите няколко опита, за решаване на финансовото си положение. Но нищо няма да успеете да решите без подкрепата на близки приятели. Благоприятен ден за продажба на имот и закупуване на жилище. Ако не пропуснете шанс за запознанство, скоро може да създадете силно и здраво семейство. Най-важното е, бъдете активни и настоятелни. Не бъдете упорити, там където е уместно да покажете лоялност и гъвкавост. Ако днес, откажете да сключите изгоден договор, след това ще съжалявате за в бъдеще. С цел да намалите излишните килограми, е необходимо заедно с диетолог да разработите диета. Вечерта са възможни промени в кръвното налягане и настинки. Днес, може с минимум сили и време да решите всички ежедневни проблеми. Основното нещо е, да не разчитате на подкрепата на непознати лица, а на хора, които познавате от дълго време. Във финансовите дела, ви очаква забележителен успех. Особено, ако ви върнат стар дълг и ви предложат взаимно изгодно сътрудничество. Бъдете внимателни по време на пътуване, до друго населено място. Ако днес, сте внимателни, при работата с документи, личния бизнес ще ви донесе успех. В думите трябва да бъдете по-конкретни, но в поведението - по-активни. Това се отнася най-вече за личния ви живот, за който често забравяте, в потока на важните неща. Днес трябва да се заемете, с битовите и финансовите си проблеми. Ако си направите бюджет за месеца, криза не ви заплашва. Необвързаните, ще срещнат човек, с когото ще им бъде интересно да говорят по различни теми. Ако дълго сте търсили такъв човек, направете всичко възможно, да съхраните връзката. Очаква ви напрегнат ден, но ползите от него, ще бъдат много. Особено, ако не пропуснете момента, да завържете бизнес запознанства. През деня може да получите важни новини, свързани с професионални въпроси. Разбирателството с любимия човек, ще ви направи оптимистични и радостни. Съществува риск от нервност и травми. Необходимо е, да се занимавате с умствен, а не с физически труд. Както ползата, така и радостта ви, ще бъде по-голяма. Напрежението с роднини, ще утихне така че смело планирайте пътувания и пазаруване. До вечерта, ще почувствате умора, затова добре си починете. Зад волана на автомобила, бъдете изключително внимателни. Не бързайте с работата, която сте планирали още миналата седмица. Всички ваши усилия, ще ви се отплатят стократно по-важното е, да бъдете отговорни и внимателни. Ситуацията във финансовия сектор, не само ще се укрепи, но също така и ще се стабилизира. Вечерта ви очакват домакински и битови проблеми, затова отложете романтичните срещи.   Очакват ви малки разправии с близките. Само не се самообвинявайте за всичко, което се случва. Опитайте се да намерите компромис и отстъпвайте, ако става дума за финансови дела. Острите ъгли заобикаляйте отстрани, но за здравето си, следете внимателно. Не отменяйте планирано посещение при лекар. Днес следвайте строго диетата си, особено ако имате хронични заболявания на стомаха. Високата ефективност в работата, ще ви позволи да повишите доходите си. Талантите ви, ще бъдат забелязани веднага, ако не ги скриете под твърдата си броня. В любовта, отчаяно ще се борите за любимия човек. Обемът на работата ви, ще расте в прогресия. Но, ако сте планирали да свършите нещо по дома, по-добре си вземете отпуск. Благополучно, ще се развиват събития, свързани с празник в семейството. Трябва да се погрижите за подаръците и пътуване извън града. Почивка сред природата с близките, ще ви зареди с енергия за цялата седмица. Бъдете максимално практични, така че да получите в награда, не само пари, но също така и похвали от колегите. Шефът, може да ви даде важна задача, така че се опитвайте до края на деня да се справите. Един добър ден за работа с документи и срещи с нови хора. Вечерта може да отидете на гости при приятели.", "date": "2017.10.10", "title": "Дневен хороскоп 10 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373692-%D1%81%D1%82%D1%80%D0%B0%D0%BD%D0%BD%D0%BE-%D0%B5%D0%B4%D0%B8%D0%BD%D0%BE%D0%BC%D0%B8%D1%81%D0%BB%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "          „Червени акули\" само чакат някой демократ да „скочи от борда\", за да го „разкъсат във въздуха\" - толкова ще им се „услади кръвта\" му. От другата страна обаче не по-малко кръвожадни антикомунисти, като някаква „мумия\", която „не е от тоя свят\", „не се хранят, не спят и винаги се връщат, за ужас на червените\". Това са само два от многобройните образци на „изящна\" словесност, които тези дни обилно се леят от парламентарната трибуна и телевизионния екран по повод „изненадващите\" разкрития за шестващата из България шуробаджанащина.    В същото време, заради новите/старите самолети или заради нещо друго, словесни откоси си разменят президентът и управляващите: „който търси битка, ще си я получи\", „междуинституционална война\", „челен сблъсък\", „трибунал\", „бухалка\", „безчинство\"...     Като слуша всичко това, особено ако не е особено посветен в традициите и нравите на българската политическа култура, човек може да си помисли, че някаква непримирима опозиция е погнала властта, която на свой ред също не се дава, така че се задава решителна схватка на живот и смърт. И всеки момент има опасност, както казва премиерът, да падне кабинет или президент, някакъв „ужасен акт\" да ни докара „страхотна нестабилност и катаклизъм\" и „да се счупи всичко\".     Спокойно, нищо такова няма да се случи (а и да се случи, ще е по някаква друга причина). Или както премиерът обясняваше навремето на току-що встъпилия в длъжност президент - „не им обръщай(те) внимание на политиците\". Ще се „поджафкат\" и „подракат\" в парламента, след което ще настъпи примирие „за доброто на България\". Най-малко по две причини.   Първо, инсталираните навред „дриймтимове\" от роднини, приятели и съпартийци са наистина важен за държавата проблем. Както е важен и въпросът защо толкова години се отлага купуването на нови бойни самолети. Не че управляващи и опозиция нямат какво да делят (обществените поръчки и комисионите са сладки и осмислят пребиваването в политиката). Но и едните, и другите нямат интерес да преминават границата, отвъд която рискуват да разрушат схемата, създадена и отгледана от тях самите.   И второ: въпреки цялата тупурдия от шумни скандали, взаимни ругатни и късане на ризи и въпреки всичките идеологически различия, в момента парламентарната опозиция в България не е нищо повече от привидност и мимикрия. Защото по основните проблеми, които спъват развитието на държавата, между управляващи и опозиция цари на практика единодушие.     И едните, и другите са единодушни в съпротивата си срещу необходимите дълбоки реформи и в подкрепата си за тяхната продължаваща имитация. Така например всички говорят за образованието, но никой не прави нищо за откъсването му от допотопните програми и методи, от закостенялостта и забручеството.    Все едно кой е на власт, здравеопазването продължава да тъне в блатото, а всяка идея за измъкването му неизменно се проваля. Както и всяка идея за промени на трудовия пазар. Да не забравяме и как всички се страхуват от неизбежните промени на енергийния пазар и затова с удоволствие постоянно ги отлагат.   Всичко това, разбира се, може да се дължи донякъде и на обща липса на идеи, въображение и смелост. При съдебната реформа обаче единодушието е съвсем очевидно.    Онова мнозинство, което в предишния парламент „опраска\" конституционните промени, а в сегашния остана на практика без никаква съпротива, продължава стройно и единно в същата посока. Всички са обединени около неприкосновеността на главния прокурор и даже се борят за неговата благосклонност. Т.нар. опозиция, която иначе громи управляващите с повод и без повод, благосклонно си мълчеше при неспирните безобразия на мнозинството в стария Висш съдебен съвет.    Мълчеше си и когато прокуратурата погна със скалъпени обвинения опоненти на властта. После кротко гласува „въздържал се\", когато набързо и „на тъмно\" приетите промени в НПК и в Закона за съдебната власт развързаха още повече ръцете на прокуратурата, прехвърлиха делата за корупция по високите етажи на любимия ѝ Специализиран съд и ѝ дадоха възможност да отстранява неудобни магистрати. Управляващи и опозиция привидно се конкурират с отделни проекти за нов антикорупционен закон.    Но са единодушни, че корупционните разследвания трябва да останат под пълния контрол на главния прокурор. Накрая опозицията с готовност се включи и във възпроизвеждането на статуквото в новия Висш съдебен съвет, въпреки че заради изискването за квалифицирано мнозинство можеше да го блокира.   Опозицията обича да говори за „паралелната държава\", но никога не я сочи. За нея името Пеевски (също като главния прокурор) се ползва със статут на неприкосновеност. И затова оглушително си мълчи (или поне много внимава какво говори), когато цялата държавна машина неприкрито е впрегната в преразпределянето на печелившия оръжеен бизнес, в присвояването или съсипването на „Дунарит\" и „Емко\".    Което я прави част от парламентарното единодушие, поддържащо модела на срастване между икономическа, политическа и съдебна власт, на завладяване и подчиняване на държавните институции на частни интереси. Това единодушие подкопава все по-дълбоко основите на правовата държава, изпразва от съдържание демократичните принципи и ги превръща в куха фасада. С което властта в България с бързи крачки се приближава към практиките на Путиновия режим в Русия.     Впрочем, именно отношението към Русия показва, че и във външнополитически план в българския парламент цари по-скоро съгласие. Опозицията и президентът постоянно говорят за вредите от санкциите срещу Русия, а премиерът се кани да превърне отменянето им в една от целите на българското председателство на ЕС. Опозицията твърди, че „Русия няма как да бъде заплаха за националната сигурност на България\".    Но като слуша думите на премиера за руските ракети и самолети, които ще бъдат насочени срещу България, широката публика няма как да не стигне до същия извод: че истинската заплаха е не Русия, а членството в НАТО. Същевременно покупката на съвместими със стандартите на НАТО самолети отново се отлага за неопределено време. За премиера те вече не са приоритет. Или както каза военният министър, няма да се бърза с новите изтребители, защото имало поговорка: \"Бързите сделки комисиони раждат\".    Сякаш по-бавните не раждат. Така или иначе нищо чудно накрая да платим същата цена, но самолетите да се окажат не шведски, а съветски... Така лека-полека управлението, в съгласие с т.нар. опозиция, подкопава и европейската, и евроатлантическата принадлежност на България.", "date": "2017.10.10", "title": "Странно единомислие в България"}
{"url": "http://www.classa.bg/%D1%81%D0%B2%D1%8F%D1%82/item/373693-%D1%87%D0%B5-%D0%B3%D0%B5%D0%B2%D0%B0%D1%80%D0%B0-%D1%85%D1%80%D0%B8%D1%81%D1%82%D0%BE%D1%81-%D1%81-%D0%BF%D1%83%D1%88%D0%BA%D0%B0", "text": "          На 9 октомври се навършват 50 години от смъртта на Ернесто \"Че\" Гевара. Роденият през 1928 г. в Аржентина лекар, революционер и бунтовник си извоюва световна слава като водач на кубинската революция от 1956 до 1959 година заедно със своя съратник и по-сетнешен държавен ръководител на Куба Фидел Кастро (1926-2016). Че е един от символите на кубинската революция, но отказва всякакви държавни постове в Куба, за да продължи революционната борба в Конго и Боливия. През 1967 г. той е заловен от боливийската армия и разстрелян.     \"Като политическа фигура Че е отдавна погребан, но като революционен водач, поп-икона и идол на студентските вълнения от 1968 година, той все още играе роля, казва за ДВ Матиас Рюб, кореспондент на \"Франкфуртер Алгемайне Цайтунг\" за Латинска Америка. В издадената от него наскоро биография на Че Гевара, той твърди, че революционното дело на Че днес изглежда като отживелица и не може да бъде образец за подражание. „Но като символна фигура на антиамериканизма, той никога не е губил своето значение\", пише още Рюб.     Дали в ерата на Тръмп идолът на повечето антиглобалисти и на левите освободителни движения няма да придобие нова актуалност? Не е изключено, казва Рюб: \"Американският президент Доналд Тръмп прави всичко възможно, за да възкреси антиамериканизма по света, а заедно с това да вдъхне и нов живот на мита за Че Гевара\".   В Германия оценките за делото на Че не винаги са били еднозначни. Докато източногерманският поет Волф Бирман го беше нарекъл \"Исус Христос с пушка\", литературният критик Рихард Херцингер вижда в него по-скоро \"неумолим доктринер, чието мислене и действия са обладани от маниакално възвеличаване на насилието и смъртта\". Дори в редиците Лявата партия мненията за Че Гевара се различават.     По-младото поколение например го смята за отживелица, която не може да бъде образец за левите сили в Германия. Всички те са на мнение, че времето на въоръжената борба за социализъм и социална справедливост е безвъзвратно отминало. Дори бунтовниците на ФАРК (Революционни въоръжени сили на Колумбия) изоставиха своя бивш идол. До неотдавна партизаните носеха на униформите си значки с неговия лик, но времената се смениха.     „Ако се замислим какви модерни оръжия има днес, би било пълна лудост някой да се бори с оръжия за постигането на политическите си цели\", казва Хайке Хензел от Лявата партия. Бившият външен министър на Мексико Хорхе Кастанеда още преди 20 години се беше заел с развенчаването на ореола на революционния водач: \"Идеите на Че, неговият живот, неговото дело и пример са част от миналото. Те никога повече няма да бъдат актуални\", написа той в биографията на революционера, издадена през 1997 г. също и в Германия.   Тогава твърденията му предизвикаха истински скандал в Латинска Америка, защото Че продължава да е политическо вдъхновение за критиците на неолибералната икономическа политика, подкрепяна от Вашингтон. Тъкмо тя докара Аржентина до държавен фалит. Изборните победи на левите политически сили от 2000-та година насам помогнаха за историческото възраждане на Че Гевара в региона.       Но дори и в Латинска Америка ситуацията днес е променена. Там наистина има огромен брой социални несгоди и противоречия, но те се решават вече не с въоръжена борба, а с мирни средства, казва биографът на Че Гевара Матиас Рюб. Според него, представител на тази днешна битка за справедливост е и папа Франциск, който също като Че е аржентинец.      \"Сегашният папа се опитва да продължи делото на Че Гевара с мирни средства, което за Латинска Америка означава най-вече борба срещу социалната несправедливост\", казва Рюб и добавя: \"Може и да ви звучи малко странно, но папата е новият Че Гевара\".", "date": "2017.10.10", "title": "Че Гевара: \"Христос с пушка\""}
{"url": "http://www.classa.bg/%D1%81%D0%B2%D1%8F%D1%82/item/373694-%D0%B7%D0%B0%D1%89%D0%BE-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D1%82%D1%80%D1%83%D0%B4%D0%BD%D0%BE-%D0%B4%D0%B0-%D1%81%D1%82%D0%B0%D0%BD%D0%B5%D1%88-%D0%BB%D0%B5%D0%BA%D0%B0%D1%80-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "          Който иска да следва медицина в Германия, трябва да се въоръжи с огромно търпение. За тазгодишния зимен семестър местата в цялата страна бяха общо 9 176, а кандидатите - 43 184. И тъй като местата се разпределят предимно според оценките от матурата, шансове имат само онези, които са се дипломирали с пълна шестица. Останалите са принудени да чакат, като сроковете са непоносимо дълги - най-малко седем години, което е повече, отколкото продължава самото следване. Парадоксът в цялата ситуация е, че в същото време в Германия не достигат лекари, поради което през последните години в страната бяха привлечени много медици от България и Румъния например.     Само преди няколко дни Конституционният съд в Германия бе сезиран по въпроса дали не се нарушават конституционните права на абитуриентите, принудени да чакат с години за място в университет. Защото в германската конституция е записано, че всеки гражданин на страната има право свободно да избира своите професия, месторабота и учебно заведение.   Франк-Улрих Монтгомъри, председател на германската Лекарска камара, апелира в тази връзка броят на местата за студенти по медицина да бъдат увеличени с 10%, което отговаря на около 1 000 нови места. Но на фона на високия брой кандидати подобна промяна едва ли ще успокои ситуацията.   Затова всеки търси индивидуално решение на проблема. И много германски абитуриенти го намират в чужбина, включително и в България. Но най-предпочитана е Австрия - поради общия език. През 2014/2015 година общо 2 600 германци са започнали следване по медицина в Австрия. Много кандидат-медици се ориентират също към Холандия и Унгария.   С други думи: който може да си го позволи, се отправя към някоя чужда страна. Яник Соторф е един от многото, минали по този път. Яник, който описва одисеята си пред репортери на „Кьолнер Щатанцайгер\", нямал никакъв шанс да започне следване в Германия, тъй като завършил средното си образование \"само\" с петица. Затова пък получил място в България. Впоследствие поискал да се прехвърли в Германия, но тъй като този трик е известен и на много други студенти, завръщането му не било никак лесно.     Редица български сайтове предлагат подробна информация за следването в медицинските факултети на София, Пловдив, Варна и Плевен. Дават се и справки за условията на обучение и за специализациите, както и за битовата обстановка в някои студентски общежития. Фирмите-посреднички неизменно изтъкват едно основно предимство за чуждестранните студенти - ниските разходи за живот в България, които превръщали следването в ценна инвестиция.     8000 евро струва една академична година в софийския Медицински университет, ако студентът по медицина или фармация слуша лекциите на английски език. Ако обучението се води на български, цената спада на 7 000 евро. Очевидно е, че става дума за бизнес, от който се печели добре. По данни на бившата министърка на образованието Меглена Кунева, през учебната 2015-2016 година медицинските факултети в България са събрали около 65 милиона лева от такси на чуждестранни студенти по медицина, докторанти и специализанти.   Въпросът е дали има кой да контролира набирането и изразходването на тези средства. Според някои предположения, именно споровете около приходите на Медицинския университет в София са били в дъното на скандала около бившия ректор на университета - проф. Ваньо Митов, който беше отстранен поради съмнения за злоупотреби с приема на чуждестранни студенти.   Така или иначе, следването в чужбина не може трайно да реши проблемите на Германия. Някои настояват да се въведе друга система за подбор на студентите, при която оценката от матурата да не е определящият фактор. В статия на „Зюддойче Цайтунг\" по темата се казва, че при подбора на бъдещите медици трябва да се отчитат и личните качества на кандидатите, тяхната мотивация, умението им да работят с хора и под напрежение. Защото не е казано, че човек, който има четворка по френски, не може да стане добър лекар.", "date": "2017.10.10", "title": "Защо е толкова трудно да станеш лекар в Германия?"}
{"url": "http://www.classa.bg/%D1%81%D0%B2%D1%8F%D1%82/item/373695-%D0%B7%D0%B0%D1%89%D0%BE-%D0%BE%D0%B1%D0%B8%D1%87%D0%B0%D1%85%D0%BC%D0%B5-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D0%BF%D1%80%D0%B5%D0%B7-90-%D1%82%D0%B5,-%D0%B7%D0%B0%D1%89%D0%BE-%D1%81%D0%BC%D0%B5-%D0%BE%D1%82%D0%B2%D1%80%D0%B0%D1%82%D0%B5%D0%BD%D0%B8-%D0%B4%D0%BD%D0%B5%D1%81", "text": "            Руската национална награда за високи постижения в областта на телевизионното изкуство ТЭФИ вече отдавна е събитие само за ограничен кръг хора, работещи в телевизионната сфера. Вярно, че познаваме по лице или по име двама-трима от наградените, но това е всичко. Не ми се вярва, че желаещите да гледат церемонията по награждаването са толкова многочислени.   Същият феномен сигурно го има и в други професии. Та нали нито знаем кой е „енергетик на годината\", нито пък кому сред пилотите от гражданската авиация са присъдили условния златен самолет.   Но когато става дума за публични фигури, за хора, които би трябвало да бъдат всенародни любимци – това изглежда странно. Пък и помним времената, когато лауреатите на ТЭФИ бяха истински герои, а техните програми – същински открития. Ако не броим прекопираните американски шоу-програми, през последните години трудно може да се посочи дори само едно телевизионно откритие.     Девалвацията на наградата се дължи не само на скандалите, които периодически се разразяват около организаторите. Просто държавната телевизия още в началото на 21 век премина под пълния контрол на държавата и вече окончателно се е превърнала в пропаганден инструмент. А епизодичните „намигвания\" към либералната публика – като късните вечерни филми, следвани от дискусии, или знаменитите „прощавания\" в програмата на Познер - само подчертават деградацията на телевизията.   В хода на тези години между телевизионните зрители и държавата като владетел на телевизионните канали беше сключен нещо като обществен договор. От едната страна държавата получи монопол над отразяването и тълкуването на обществено-политическите събития - а също и на тяхното премълчаване в случай на нужда. Тук дори не включвам така наречените „стоп-листи\" – черни списъци с имената на нежелателни събеседници. В отплата публиката получи изобилно развлечение, ток-шоута с битови жълтении, скандали в открит ефир, сериали за любов и пари, танци със звезди и любимото още от съветско време фигурно пързаляне.   Надпреварата за рейтинги се превърна в оправдание за какви ли не безвкусици. Но независимо от това главната цел сякаш си остава една: максимално да се намали критичността на зрителя. А някъде между всичките сватосвания и ДНК-анализи за бащинство отлично се вмъкват „въстаналият Донбас\", „разпънатото момченце\" (фалшива новина за 3-годишно дете, уж разпънато от украинци в Славянск – бел. ред.), „развратният Запад\" и всевъзможни други информационни отпадъци. Та нали отдавна се знае, че когато хората не са особено претенциозни по отношение на зрелищата, по-лесно може да им се пробута и другото.     Чудно ли е при това положение, че в хода на годините телевизията престана да бъде лидер на интелектуалното и културно развитие? Тя престана и да произвежда хора-легенди. Новините и „информационно-аналитичните програми\" се пренаселиха от взаимно заменяеми момченца и момиченца, които просто не можеш да отличиш. И обратно: водещите на ток-шоута са ярки, остроумни и провокативни манипулатори.   Но далеч не всички проблеми на телевизията са свързани с безпощадната ѝ експлоатация от страна на държавата. Настъплението на интернет се засилва с всяка изминала година. Първо там отидоха мислещите зрители, а после подир тях тръгнаха и останалите. Защо трябва човек да е вързан към стационарната кутия в ъгъла на стаята, когато всичко това можеш да го гледаш когато и където ти е удобно, включително и на телефона?     Освен това на телевизията вече ѝ се налага да се конкурира с огромно количества съвсем нови съдържания. Те понякога са любителски, друг път – професионални, но и в двата случая на са обременени от условните телевизионни формати и ефирната политика на каналите. Младото поколение игнорира телевизора и влиза в интернет. То си има свои кумири, които добиват широка популярност дори още преди изобщо да са се появили по телевизията.   Не бих искал да идеализирам интернет: няма къде да избягаш нито от масовия вкус, нито от надпреварата между производителите за по-висок рейтинг, тоест – за гледания и харесвания. Лесно е да се убедим в това, стига да погледнем топ-листата в руския Ютюб. Но, първо, тук периодически се появяват свежи и наистина качествени неща - а това дава надежда. И второ, онази нова искреност, заради която толкова обичахме телевизията по време на Перестройката, вече няма къде другаде да се прояви, освен в интернет ...  ", "date": "2017.10.10", "title": "Защо обичахме телевизията през 90-те, защо сме отвратени днес?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373687-%D0%BC%D0%B0%D0%BD%D0%B8%D0%B0%D0%BA%D0%B0,-%D0%BA%D0%BE%D0%B9%D1%82%D0%BE-%D1%81%D0%B0%D0%BC-%D1%81%D0%B8-%D1%82%D0%B0%D1%82%D1%83%D0%B8%D1%80%D0%B0-%D0%BF%D0%B5%D0%BD%D0%B8%D1%81%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Пристрастеният към татуировките англичанин Пол Алън е похарчил над 15 000 паунда, за да превърне тялото си в подвижна изложба. Ексцентрикът е покрил 96% от кожата си с разноцветни татуси, като споделя, че си е запазил още две местенца за татуиране, където много боли, по собствените му думи.      На едно подобно място той вече е изтърпял болезнената процедура - има фар върху пениса си, който сам изрисувал след категоричния отказ на татуиста му, пише Канал 3.      Общо над 800 рисунки са украсили тялото му от главата до петите. Алън е 58-годишен художник и декоратор от Северна Англия.      Първата си татуировка направил през 2008 г. след смъртта на майка си. И оттогава се пристрастил, татуиран е в 25 различни студиа, връщал се е с нови татуси и след почивки в Кипър, Корфу и Крит.      Изографисването на тялото му е отнело над 1000 часа, по неговите изчисления. Пред английски вестник Алън споделя, че татуировките му привличат жените, но срамежливият ерген увери, че отбягвал подобни \"празни\" връзки.", "date": "2017.10.10", "title": "Маниака, който сам си татуира пениса (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373688-%D0%BA%D1%80%D0%B0%D1%81%D0%BE%D1%82%D0%B0-%D0%B8-%D0%BF%D1%80%D0%B5%D0%BB%D0%B5%D1%81%D1%82-%D0%BD%D0%B0-%D0%BA%D0%BE%D0%BD%D0%BA%D1%83%D1%80%D1%81%D0%B0-%D0%BC%D0%B8%D1%81-%D0%B0%D1%80%D0%BC%D0%B5%D0%BD%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-2017-%D1%81%D0%BD%D0%B8%D0%BC%D0%BA%D0%B8", "text": "20-годишната учителка по танци от Благоевград Хрипсиме Хачатрян спечели приза „Мис Армения България 2017\"!      Красавицата бе коронясана на пищна церемония в Пловдив.      Конкурсът бе вторият за този уикенд след „Мис Пловдив 2017\" в петък вечерта, пише TrafficNews.      „Обичам да танцувам - това ми е хобито от малка, освен това много ми харесва да излизам и да се забавлявам с приятели.      Мечтая да обиколя света и да опозная различните нации. Ако спечеля конкурса, бих искала да посетя Армения\", казва Хрипсиме.      Подгласнички на кралицата на красотата са две софиянки - 23-годишната Елиза Дермесробян и 18-годишната Дженифър Коюниан.      Момиче на публиката стана Лили Мартиросян от Варна. 11 красавици се състезаваха за короната на най-красивата арменка в България.      В журито блестяха актрисата Радина Думанян и гимнастикът Йордан Йовчев.      Девойките дефилираха във вечерни тоалети на различни дизайнери и в арменски народни носии. Те изпълниха на сцената и горещи арменски танци.     По време на конкурса се проведе търг с вещи на знаменитости, средствата от който ще отидат за двойки с репродуктивни проблем.      За доброто настроение на гостите се погрижи младият пловдивски певец Бонимир. Той представи последната си песен „Абу Даби\".                                                ", "date": "2017.10.10", "title": "Красота и прелест на конкурса \"Мис Армения България\" 2017 (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373689-55-%D0%B3%D0%BE%D0%B4%D0%B8%D1%88%D0%BD%D0%B0-%D0%B8%D0%B7%D0%B4%D1%8A%D1%85%D0%BD%D0%B0-%D0%B2-%D0%BE%D0%B1%D1%8F%D1%82%D0%B8%D1%8F%D1%82%D0%B0-%D0%BD%D0%B0-%D0%BC%D0%BB%D0%B0%D0%B4%D0%B8%D1%8F-%D1%81%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D0%BA", "text": "Следствените органи в Дубовски район на Волгоградска област извършват проверка на пикантен инцидент с фатален край. В стая на едно от местните общежития е открит трупа на 55-годишна жена. По предварителни данни смъртта ѝ е настъпила в леглото, където минути преди трагедията, тя се била отдала на страстни ласки с младия си любовник. Изданието \"Блокнот. Волгоград\" уточнява, че двойката е правела орален секс.      След като страстите утихнали, любовниците прилегнали прегърнати да си отдъхнат на кревата. След няколко минути обаче младежът забелязал, че достолепната му приятелка не диша. \"Провеждаме процесуална проверка на инцидента.    След като я приключим, ще дадем официално изявление за резултатите\", е заявил пред журналисти ръководителят на следствения отдел в района Роман Шестопалов. Точната причина за смъртта на жената ще установяват експерти.    Любовникът ѝ е заявил пред следствието, че в деня на злощастния инцидент тя не се е оплаквала от никакви здравни проблеми. Според други източници обаче жертвата на страстта не само че не работела никъде, но и злоупотребявала с алкохола.", "date": "2017.10.10", "title": "55-годишна издъхна в обятията на младия си любовник"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373690-%D1%81%D1%8A%D0%B4%D0%B5%D0%B1%D0%BD%D0%BE-%D0%B4%D0%B5%D0%BB%D0%BE-%D0%BF%D1%80%D0%B5%D1%80%D0%B0%D1%81%D0%BD%D0%B0-%D0%B2-%D0%BA%D1%8A%D1%80%D0%B2%D0%B0%D0%B2-%D0%B1%D0%BE%D0%B9-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE-18", "text": "В мрежата бяха публикувани шокиращи кадри на масов бой между над 20 души, избухнал на улицата пред съдебната сграда в английския град Бирмингам. Инцидентът е записан от очевидец на смартфона му.  \r\n   \r\n   След края му, полицията е арестувала осем души като няколко участника са пострадали и са имали кръв по тялото си, съобщава \"Дейли Мейл\".  \r\n   \r\n   Драматичните кадри показват как биещите се си разменят силни удари и ритници, а един възрастен мъж даже използва бастуна си като оръжие. \r\n   \r\n    Според информацията, мелето е възникнало след дело в съда, като жертва на насилие и неговите роднини са излезли заедно с обвиняемите по едно и също време от сградата в Бирмингам.  \r\n   \r\n   Полицията е успяла да се намеси и е извършила арести. \r\n   \r\n    Трима души са били транспортирани в болнично заведение с различни наранявания.  \r\n   \r\n   От органите на реда са се обърнали към свидетелите на шокиращия инцидент за допълнителна информация, която ще помогне при разследването на случая. \r\n  ", "date": "2017.10.10", "title": "Съдебно дело прерасна в кървав бой(СНИМКИ/ВИДЕО 18+)"}
