{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382193-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D0%B3%D0%BE-%D0%B5%D1%82%D0%BE-%D0%BA%D0%B0%D0%BA%D1%8A%D0%B2-%D0%B1%D0%B5%D1%88%D0%B5-%D0%B6%D0%B8%D0%B2%D0%BE%D1%82%D1%8A%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%BF%D0%BE-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D0%BD%D1%80%D0%B1", "text": "По времето на социализма в България неграмотността и бедността в българското село, бяха ликвидирани/както и в цялата страна/, а хората си построиха нови и големи къщи,защото всички имаха работа в ТКЗС, а и много големи и малки заводи имаха цехове там. Занимаваха се допълнително със земеделие, изкарваха не лоши доходи и дори реализираха продукцията си за износ. Почти във всяко село имаше училище, детска градина и здравен пункт, та дори и кино.      Въобще, кипеше живот, а лятото бяха пълни с деца. Въпросът е, как изглеждат днес селата. След унищожаването на селското ни стопанство, което не само изхранваше страната ни с продукти родно производство, но и заливахме Европа с тях, та да може и там да си похапнат български, истински и качествени плодове и зеленчуци и...... То, селата ни се обезлюдиха, щото хората нямат препитание, а младите бягат навън.Над 200 села са изчезнали от картата на България, а над 500 са с по-малко от 10 жители. Такава е за съжаление, днешната тъжна и жалка картинка в българските села...", "date": "2018.05.20", "title": "Помните ли го? Ето какъв беше животът в българското село по времето на НРБ"}
{"url": "http://www.classa.bg/%D1%82%D0%B5%D1%85%D0%BD%D0%BE/item/382184-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%B0%D1%82%D0%B0-%D0%B2-%D0%BE%D0%BA%D0%B5%D0%B0%D0%BD%D0%B0", "text": "По повърхността на Световния океан се носи изумително огромно количество пластмаса. Само пластмасовата супа в средата на Тихия океан, наречена Голямото тихоокеанско сметище, покрива територия два пъти колкото континенталната част на Съединените щати. При движението си из моретата и океаните пластмасата се натрошава на по-малки парченца, които лесно могат да бъдат погълнати от животни. Учените откриват все повече и повече отлагания от пластмаса по дъното, такива има дори и в десеткилометровата бездна на Марианската падина. А щетите, които нанасят отпадъците върху морските екосистеми (това включва и финансови загуби за развъдниците на риба, загуби за туризма и време за почистване на плажовете), се изчисляват на 13 млрд. долара годишно. Голяма част от ефекта на пластмасата върху екосистемите в океаните, морските създания, а оттам и върху нас, тепърва ще се проявява. В момента учени и предприемачи работят върху начини да спрат потока от пластмаса към океаните и да се отърват от вече попадналата там, преди проблемът да се задълбочи. Вероятно най-естествената реакция към проблема с пластмасата е да се опитаме да почистим морето и да я отстраним. Такъв е подходът на проекта The Ocean Cleanup, идея на 18-годишния по това време холандски предприемач Боян Слат. Той предвижда използването на дълги бариери, които да се закотвят в дълбоки, бавноподвижни води и така отпадъците ще се натрупат по тях. Според екипа на проекта по този начин 50% от Голямото тихоокеанско сметище може да се почисти за 5 години. The Ocean Cleanup е получил 31,5 млн. дарения от началото си през 2013 г., като първата система трябва да бъде пусната на вода по-късно през тази година. Едно от основните възражения срещу проекта е, че отвлича вниманието от ключовия проблем, който всъщност е количеството боклук, попадащо в океана. „Ако бях богат филантроп, щях да влагам 99% от парите си в спирането на потока боклуци и 1% за почистване\", казва проф. Ричард Томпсън, ръководител на международния екип по изследване на замърсяването на океаните към университета на Плимут. Д-р Матю Савока от Югозападния научен център на развъдниците на риба към Националната агенция на океанските и атмосферните изследвания е по-позитивен, но смята, че подобни проекти ще са най-ефективни в близост до големите търговски пристанища и в устията на реките, тъй като повечето от пластмасата се озовава в океана именно оттам. В тази посока е проектът на двама австралийци, които са конструирали далеч по-малко устройство – морска кофа за боклук – за почистване на отпадъците тъкмо в тези ключови зони. Тези „кофи\" използват помпи, захранвани от слънчева енергия, стоят на повърхността и всмукват боклуците, които се трупат около пристанищата и други крайбрежни съоръжения. Друго предложение е за използване на подводни дронове, които да се движат из най-замърсените части на океана и да поглъщат отпадъците с кръглите си „челюсти\", като в същото време отпъждат рибата чрез звуков предавател", "date": "2018.05.20", "title": "Пластмасата в океана"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/382185-%D0%B1%D0%B0%D1%80%D0%B8%D0%B5%D1%80%D0%B8-%D0%B2-%D0%BD%D0%B0%D1%83%D0%BA%D0%B0%D1%82%D0%B0", "text": "От науката се очаква да бъде най-висшата меритокрация. Хората могат да се подиграват с произхода или обучението на даден мислител, но не могат да спорят с някоя силна нова идея, която обяснява света по-добре от съперниците. В действителност академичните среди са затрупани със странни култури и практики, които служат като бариери на входа – а понякога и като прикритие за дискриминация. В икономиката мъжете получават с 12% повече постове, отколкото жените, след като преминат проверка за семейна среда и научни трудове. За жените, които преминават това препятствие, е с около 50% по-малко вероятно да станат професори след 7 години. Едва 4% от докторските степени по икономика са били присъдени на афроамериканци през 2011 г. (в сравнение с около 8% във всички академични сфери). Нещо гнило има в пазара на икономисти и професията със закъснение и частично се заема да го оправя. Липсата на инклузивност не е просто проблем сам по себе си, а допринася за други проблеми в областта. Макар че жените в икономиката отдавна са наясно с изкривяванията в тази дисциплина, все по-многобройните изследвания правят по-трудно за мъжете да ги игнорират. Когато се вземат решения за постове, мъжете не са наказвани за това, че са били съавтори на редица доклади, за разлика от жените, които са съавтори с мъже, отбелязва в свое изследване Хедър Сарсънс от Харвард. Това подсказва, че приносът на жените към подобни трудове се игнорира; в други области, например социологията, това не е така. Проучване на Ерин Хенгел от Университета на Ливърпул показа, че като цяло трудовете на жените са по-добре написани, отколкото тези на мъжете, но за целта партньорската проверка отнема повече време, тоест от жените се искат по-високи стандарти. А това прави изследователките по-малко продуктивни. Освен това атмосферата в икономическите среди може да е враждебна. Анонимният сайт Economics Job Market Rumors, посещаван от дипломирали се студенти и използван за обсъждане на откриващи се работни места и кандидати за тях, отдавна е известен с пренебрежителните или сексуално неподходящи забележки. Неотдавнашно съобщение на Американската икономическа асоциация (АИА) започваше с есе от Дженифър Бенет Шайнал от университета „Вандербилт\". По време на полет след годишната среща на АИА друг участник в нея се опитал да я целуне и ѝ намекнал, че всичко с кариерата ѝ ще е наред, ако „вземе умно решение\". Шайнал казва, че обмисляла да запази случая в тайна от другите, тъй като още нямала пост и би могла да се нуждае от референции от колегите на нападателя. Подобни опасения със сигурност пречат други подобни епизоди да излязат наяве. Провалите в професията в това отношение почти сигурно влияят върху качеството и фокуса на икономическите изследвания. Недопускането на жени в кариерата на академичната икономика и подкопаването на продуктивността на тези, които упорстват, означава изключването на добри умове и добри идеи. Освен това означава и изключване на различни гледни точки. Макар че жените клонят към всякакви идеологии, според изследванията мненията на мъжете и жените по някои въпроси се различават доста осезаемо. Икономистите е по-вероятно да предпочитат пазарните решения пред правителствената намеса. За икономистките е по-вероятно да предпочитат преразпределението и правилата за защита на околната среда. Ако икономиката включваше по-широк спектър от мнения, откритията ѝ също биха могли доста да се променят. Всъщност тези изкривявания хвърлят светлина и за самите отклонения. Много по-вероятно е жените, отколкото колегите им мъже, да кажат, че различията между половете се коренят в неравенството на пазара. Изследване на случаен принцип сред членове на АИА от Ан Мари Мей и Мери Макгарви от Университета на Небраска и от Робърт Уапълс от университета „Уейк Форест\" установи, че едва ли има мъж, който да смята, че професионалните възможности в икономическите факултети са в ущърб на жените. Забележително е, че една трета от тях смятат, че има отклонение в полза на жените. Мнозина мъже икономисти, изглежда, вярват, че меритокрацията си функционира прекрасно и няма проблеми за отстраняване, а мъжете доминират поради по-големите си способности. Липсата на диверсификация в икономиката не е само проблем на половете. Ограниченото разнообразие на раси и семеен произход на върха в тази сфера може да изкриви политиката по тревожен начин. Така например Нараяна Кокърлакота, икономист и бивш президент на Федералния резерв в Минеаполис, заяви през 2014 г., че липсата на диверсификация във Фед намалява обхвата на обсъжданите перспективи и подкопава ефективността ѝ като централна банка. (Кокърлакота бе първият президент на регионален Фед, който не е от бялата раса.) Икономисти предприемат някои мерки за справяне с тези проблеми. Неотдавна АИА прие кодекс на поведение, задължаващ икономистите да водят диалог по цивилизован и уважителен начин и работи за създаване на собствен форум за обсъждане на откриващи се нови работни места и кандидати. Но може още много да се направи. Комисиите по назначенията трябва да преразгледат своите практики по назначаване и повишение. Икономическите издания биха могли да изписват авторите не по азбучен ред, а според приноса им към трудовете. Премахването на бариерите пред недобре представените групи няма да преобрази за един ден професията, но ще инжектира полезен полъх на конкуренция в несъвършената меритокрация на тази сфера. Неправилно идентифицирани За да се генерира трайно подобрение в диверсификацията и в други проблемни области, икономическата наука би могла да се справи и с промяна в мисловната нагласа. Професията притежава силно усещане за това, какъв е даден икономист и с какво се занимава; тя е, както отбеляза веднъж Аксел Лейонхуфвуд в забавна статия, подобна на странно и изолирано племе. Идентичността на тази група се подсилва от статуса и влиянието на професията, които обаче могат да се окажат заплашени от промените в хората, включени в нея, както и в господстващите идеи и методологии. Но както икономистите посочват толкова убедително в друг контекст, за да има подобрение, трябва да има промяна. Икономическата наука, подобно на икономиката, не може да процъфтява без доза креативно унищожение.", "date": "2018.05.20", "title": "Бариери в науката"}
{"url": "http://www.classa.bg/%D1%81%D0%B2%D1%8F%D1%82/item/382186-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%BB%D1%8E%D0%BA-%D0%B1%D0%B5%D1%81%D0%BE%D0%BD-%D0%B2-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5", "text": "Полицията в Париж започна разследване срещу френския филмов режисьор Люк Бесон, след като актриса го обвини в изнасилване, съобщава АФП.   Жалбата е подадена в парижкото полицейско управление в петък от неназована актриса   Пред медиите адвокатът на Бесон категорично отрече обвиненията. \"Жалбоподателят е някой, когото познава и към когото никога не се е държал неподходящо\", каза още той.     Според източници от съда \"подадената жалба е за действия, квалифицирани като изнасилване от ищеца, случили се в вечерта срещу петък в парижки хотел\".   Източниците твърдят, че жалбоподателката е заявила, че е имала връзка с Бесон в продължение на около две години, заявявайки, че се чувствала задължена поради професионалните им взаимоотношения.   Бесон е поредното известно лице, обвинено в изнасилване през последните години.", "date": "2018.05.20", "title": "Обвиниха Люк Бесон в изнасилване"}
{"url": "http://www.classa.bg/%D1%81%D0%B2%D1%8F%D1%82/item/382187-wsj-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D1%86%D1%80%D1%83-%D0%B5-%D0%B6%D0%B5%D0%BD%D0%B0-%D1%81-%D1%82%D1%8A%D0%BC%D0%BD%D0%BE-%D0%BC%D0%B8%D0%BD%D0%B0%D0%BB%D0%BE", "text": "Американският сенат подкрепи кандидатурата на Джина Хаспел за длъжността Директор на ЦРУ,     Както подчертава изданието, 61-годишната Хаспел ще стане първата жена на този пост и едва втория директор на ЦРУ, посветил практически цялата си кариера на работа под прикритие.     Няколко авторитетни републиканци — включително сенаторът от щата Аризона Джон Маккейн — призоваха колегите си да й откажат длъжността във връзка «с редица епизоди в нейната 30-годишна кариера във ведомството».       Както припомня  WSJ, много критици на програмата твърдят, че в резултата на програмата са били извършвани мъчения над затворници. През 2014 година комитетът по разузнаването към сената, който тогава се контролира от Демократическата партия, съобщи, че затворниците са били затваряни в клетки, приковани с вериги към стените и по отношение на тях са били извършвани мъчения с вода, т.нар.  waterboarding.      На свой ред, сенаторите-демократи по време на слушанията по утвърждаване кандидатурата на Хеспел главно изразяват недоволството си по повод огромния брой  Според ръководството на ЦРУ, това е била необходима мярка, обусловена от желанието на ведомството да защити «източниците и методите на разузнаването», се отбелязва в статията. Както подчертава авторът, преди Хеспел ЦРУ се е оглавявало само от един човек, който за цялата си кариера е работил като секретен сътрудник — това е Ричард Хелмс, петият директор на управлението, служил на поста от 1966 до 1973 година. Впрочем, всички тези фактори в резултат не попречили на Хеспел да получи подкрепата на болшинството сенатори: за утвърждаване на кандидатурата й гласували 54, а против — 45 члена на сената. Единствен от 100-те сенатори, които не взел участие в гласуването, бил Маккейн, който в момента се намира в Аризона, където преминава през рехабилитация след отстраняването на разсейки в мозъка.  По данни на WSJ, госпожа Хаспел е родена в семейството на младши офицер от ВВС и през цялото си детство е пътешествала с баща си по света. Известно е, че тя е завършила училище във Великобритания. След училище имала намерение да постъпи във Военната академия на САЩ, но по съвет на баща си, който я предупредил, че жените в онези времена в армията не били приемани твърде топло, тя постъпила в Луисвилския университет в родния щат Кентъки, избирайки специалност чужди езици — испански и френски, както и журналистика. В края на 80-те и началото на 90-те години Хаспел работи като оперативен сътрудник на резидентурата в Африка и Европа, а след разпадането на СССР, започнала да се изкачва по кариерната стълбица в подразделенията, специализиращи се за Русия, паралелно изучавайки руски и турски езици. През цялата си кариера тя четири пъти заема поста началник на резидентурата (главен сътрудник на ЦРУ в една или друга страна), отговорен за всички операции на управлението), а в последните години работи в ръководството на подразделенията за тайни операции, се споменава в материала.  ", "date": "2018.05.20", "title": "WSJ: Директор на ЦРУ е жена с тъмно минало"}
{"url": "http://www.classa.bg/%D1%81%D0%B2%D1%8F%D1%82/item/382188-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%E2%80%93-%D1%82%D1%80%D0%BE%D1%8F%D0%BD%D1%81%D0%BA%D0%B8%D1%8F%D1%82-%D0%BA%D0%BE%D0%BD-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B2%D0%B8%D0%B4%D0%B5%D0%B0", "text": "Независимо от етническото ни минало и религиозните възгледи, всички трябва да се обединим и да признаем сериозната опасност, от която вече страда Европа:   използват религиозни екстремисти, за да унищожат всички европейски ценности, налагайки религията си. \r\n   Въпреки че повечето от основните медии пренебрегват, разпространяват дезинформация или покриват тежката ситуация от години, е време най-накрая да покажем цялата истина, докато не е станало твърде късно. \r\n   \r\n     \r\n     , без образование с екстремистки религиозни възгледи, отгледани в култура, която потиска и злоупотребява с жените. \r\n Важно е да отбележим, че само  .  ! Повечето идват от  , а не от Сирия, която се намира в  . \r\n   И за да е достатъчно лошо положението, още   мигранти се  в Европа само тази година. И не, това не са учени, които биха могли да обогатят европейската култура, така че е време да спрем смешната идея за … \r\n Според Дитер Ленсен, президент на университета в Хамбург,  \r\n   А и както ще разберете в тази статия, мигрантите нямат никакво желание и интерес да се интегрират сред европейците. \r\n   Опасностите \r\n     Сър Стюарт Пийч, главен генерал на кралските военновъздушни сили,  , че бойците на ИДИЛ влизат в Европа през бежанските потоци. \r\n   Ако се замислите за момент, това е идеалният троянски кон за унищожаване на Европа: необразовани, опасни, религиозни екстремисти, които днес налагат своите възгледи насилствено върху другите. \r\n И това не е просто мнение, а факт. \r\n   Откакто мигрантите са започнали да пристигат в Европа,  . \r\n   , „стотици мюсюлмански мигранти вилнеят из шведската столица Стокхолм, като предизвикват пожари, хвърлят камъни по полицията, разрушават коли и автобуси.“ \r\n   Ето как изглежда Стокхолм след атаката: \r\n     \r\n     , мюсюлманските мигранти са увеличили престъпленията в Германия с  65% .  , че престъпленията от мигрантите са се увеличили с още  50% . Това са общо  115%  увеличение на престъпленията само за две години. \r\n Швеция винаги е била пример за цивилизованост, а днес се е превърнала в  . \r\n   След като шведският парламент единодушно реши да превърне страната в мултикултурна държава,  . Днес Швеция е на второ място по изнасилвания, като единствената държава преди нея е Лесото в Южна Африка. \r\n   Близо  , Германия, в навечерието на Нова година. От 2000 мигранти, за които се предполага, че са участвали в нападенията,  само двама са осъдени . \r\n     \r\n     Патрик Йонасон, шведски гражданин, е   4, 142 постановления, свързани със сексуални престъпления издадени от 40 шведски съдилища между 2012 и 2014 година. \r\n   , което отнема няколко месеца, показва, че  95.6%  от изнасилванията и  90% от груповите изнасилвания са били извършени от мъже с чужд произход. Най-много от престъпниците са били мъже от Близкия изток и Африка. \r\n   Освен, че масово тези хора са престъпници, милиони вече получават  . Също така се   и от европейските политики за издръжка на деца, което означава, че благодарение на благоприятната среда за отглеждане на наследници, скоро   на собствения си континент. \r\n   Според унгарския министър-председател Виктор Орбан,  \r\n   И ако все още има заблудени хора, които вярват, че тези хора търсят спасение от войните и биха се интегрирали в Европа, отворете си очите! Единствената цел на „бежанците“ е да наложат религиозните си възгледи и да наложат Шериата на европейците. Нека да разгледаме  \r\n   Абу Рамадан е получил убежище в Швейцария през 2004 г. и оттогава е събрал 620 000 долара в социални плащания. \r\n   Въпреки че Рамадан е живял в Швейцария близо 15 години, той почти не говори френски или немски език, и никога не е имал постоянна работа. Рамадан е на 64 години и скоро ще има право на швейцарска държавна пенсия. \r\n   Докато редовно си е получавал парите от швейцарските данъкоплатци, той същевременно е работил за въвеждането на Шериат в Швейцария и призовавал мюсюлманите да не се интегрират в обществото. Той също е казвал, че мюсюлманите, които извършват престъпления в Швейцария, не трябва да бъдат съдени според швейцарските закони: \r\n   \r\n Това е само един пример, има много други    и  . \r\n     \r\n Легално ли е всичко това? \r\n    не е нещо по-различно от „преселнически колониализъм“, който   определя като: \r\n \r\n   Единствената разлика със сегашната ситуация е, че в миналото колонизаторите са били по-богати, с по-голяма култура и по-образовани, от онези, които колонизират. \r\n   Разбира се, цялата катастрофа е   от форма на „ „, иначе това не би било възможно. Най-важното е, че тази незаконна колонизация на суверенни народи може да бъде спряна във всеки един момент, защото конституцията на всяка една страна предотвратява (или би трябвало) подобни събития. \r\n   И докато се питате, защо тогава всичко това се случва, се замислете, че това е  , които искат да превърнат Европа в една безцелна тълпа (без културна идентичност), която е лесна за контролиране. \r\n   Какъв е планът? Дневен ред: Разделяй и владей \r\n   Какво следва? Мюсюлманските мигранти ще започнат да превъзхождат местното население на страните, в които се намират само за няколко поколения. Това ще се случи, заради все по-ниската раждаемост при европейците, за сметка на твърде голямата раждаемост при мигрантите. \r\n   Европейците ще станат малцинства в собствените си държави. Което ще доведе до затриване на европейското наследство, традиции и култура. \r\n   „Шведите ще бъдат етническо малцинство в собствената си страна до средата на века“: \r\n   С други думи, без обща история, наследство, традиции и култура, няма нищо, което да свърже хората заедно. \r\n Това ще превърна Европа в континент, пълен с необразовани и лесно манипулируеми хора, с манталитет останал в 14-ти век, които ще робуват на новата система. \r\n   Какво се случва в момента… \r\n   Днес Европа е разделена и в шок. Докато европейците се усетят и реагират по някакъв начин, вече ще е твърде късно. \r\n   В  ,  ,  ,   и   вече съществуват „no-go zones“. Това са цели квартали погълнати от ислямистите, които са забранени за местното население. \r\n   Защо Европа не протестира? Готови ли сме да изгубим всичко, за което сме се борили? Готови ли сме да загубим континента си, за който всяка нация е проляла кръв? На път сме да се случи, и не се правете, че не виждате какво се случва, защото утре вашето дете няма да излезе да играе навън, заради високата престъпност, която ще ни сполети. \r\n Всичко това, скоро ще последва и в Америка. \r\n   Още видеоклипове ще откриете в  \r\n \r\n \r\n  ", "date": "2018.05.20", "title": "Мигрантите – троянският кон на Европа (ВИДЕА)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382189-%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D0%BD%D0%BE%D0%B2%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0-%D0%B7%D0%B0-%D0%BE%D0%BD%D0%BA%D0%BE%D0%B1%D0%BE%D0%BB%D0%BD%D0%B8%D1%82%D0%B5", "text": "Нови правила за предписване на лекарства за злокачествени заболявания, предлага здравното министерство. Предвижда се протоколите от решенията на комисиите, които предписват терапиите, да се подават електронно. Целта е да се осигури възможност за по-голям контрол на здравната каса, върху разходите за онколекарства, съобщи БНТ. Голяма част от онкологичните болници в страната разходват лекарствата неефективно, показват резултатите от проверките на медицинския одит през миналата година. Болниците могат да събират остатъците от медикаментите и да ги прилагат на други пациенти. Здравната каса е предприела мерки за решаване на проблема и вече плаща за доза, а не за опаковка използвано лекарство. Предвижда се онкокомисиите да подават по електронен път протоколите с решенията за назначаване на терапия. Така ще се следи ефекта от лечението и ще се ограничат възможностите за грешки и злоупотреби. Освен това, болниците ще трябва да описват всички остатъци от медикаменти. В момента правилото важи само за скъпо струващите такива. От касата обясниха, че болниците вече са длъжни да отчитат всеки ден използваните онколекарства. Преди това се е случвало веднъж месечно.", "date": "2018.05.20", "title": "Въвеждат нови правила за контрол на лекарствата за онкоболните"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382190-%D1%82%D1%80%D0%B0%D0%B9%D1%87%D0%BE-%D1%82%D1%80%D0%B0%D0%B9%D0%BA%D0%BE%D0%B2-%D0%BC%D0%BE%D1%8F%D1%82%D0%B0-%D1%81%D1%83%D0%BF%D0%B0-%D0%B5-%D0%B7%D0%B0-%D0%B8%D0%B4%D0%BD%D0%B8%D1%82%D0%B5-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D1%8F-%D0%B2%D0%B8%D0%B4%D0%B5%D0%BE", "text": "(Из)родната политико-медийно-енерГЕПИйна мафия от години се опитва да изкара бившия енерГЕПИен министър Трайков светец, но всяко едно отваряне на устата му го изобличава в престъпления за милиарди и като безмилостен българомразец. Последното доказателство около ролята му в схемата АЕЦ “Белене” е от началото на настоящата седмица, есенцията от което събрах в кратко 40 секундно видео, което можете да видите и изслушате по-долу. \r\n       А сега нека проследим хронологията на престъплението. Основното оборудване за АЕЦ “Белене” е поръчано НЕЗАКОННО чрез Анекс №5, към Споразумението (НЕ Е Договор !) между българската НЕК и руската Атомстройекспорт (АСЕ) на  8-ми ноември 2008-ма г.  Трайчо Трайков става министър на енерГЕПИката на  27-ми юли 2009-та г. \r\n    Така той е имал близо ДВЕ И ПОЛОВИНА ГОДИНИ, за да атакува престъплението на хората на Р.Овч., Любомир Велков и Мадрик Папазян – директори на НЕК и поръчители на желязото, Давностният срок за такъв вид престъпления е ТРИ ГОДИНИ. Но Трайков не само не атакува престъпниците, но и през цялото време одобрява плащането на техните престъпления с наши пари!!!  \r\n   На  16-ти март 2012-та г.   \r\n   Трайков е принуден да подаде оставка, след сценката на катарските плажове. Едва след това Бойко Борисов възлага на Агенция държавна финансова инспекция, с председател Теменужка Петкова (!!!) да провери историята около АЕЦ “Белене”. На  11-ти април 2012-та г.  Петкова подписва Резюме от протокола, в което изобличава Велков и Папазян в престъпление, но дебело подчертава, че закона не може да ги накаже, заради изтекъл давностен срок от ТРИ ГОДИНИ. \r\n  Ето как Трайчо Трайков отпразнува благата вест: \r\n     \r\n   Сега можете да изгледате долното кратко видео и после пак се върнете тук. \r\n   И така, ако Тр.Тр. си беше свършил работата сега Р.Овч., Велков, Папазян и други щяха да са в панделата. Имуществото им конфискувано, По-голямата част от желязото нямаше да е било започнало да се произвежда, преди да го откажем на руснаците. На практика можехме да спестим над ЕДИН МИЛИАРД!!! Ако не и повече? \r\n   Това не е единственото престъпление на Трайчо Трайков. Още по-скъпо ни струват престъпленията му около АЕЦ “Козлодуй”, но за да прикрие следите си няколко негови интервюта за БНР “случайно” са изчезнали. Това едва ли ще го спаси от справедливото наказание? Даже и да успее да спаси децата си от плащанията по АЕЦ “Белене”, както намеква в края на долното видео? \r\n       \r\n", "date": "2018.05.20", "title": "Трайчо Трайков: Моята супа е за идните поколения (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/382191-%D0%BA%D1%80%D0%B8%D1%82%D0%B8%D1%86%D0%B8-%D1%81%D1%80%D0%B0%D0%B2%D0%BD%D0%B8%D1%85%D0%B0-%D1%82%D0%BE%D0%B0%D0%BB%D0%B5%D1%82%D0%B0-%D0%BD%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%B0%D0%BD%D0%B0-%D1%81-%D1%85%D0%B0%D0%BB%D0%B0%D1%82%D0%B8%D1%82%D0%B5-%D0%BD%D0%B0-%D1%85%D1%8E-%D1%85%D0%B5%D1%84%D0%BD%D1%8A%D1%80", "text": "Най-зле облечена на сватбата на принц Хари и Меган Маркъл била дъщерята на кралица Елизабет Втора принцеса Ана, пише лондонският таблоид \"Метро\". Вестникът сравнява по стил и по цвят нейния тоалет с халатите, които обичаше да облича при всякакви случаи основателят на сп. \"Плейбой\" Хю Хефнър.      Принц Хари със сигурност не би одобрил външния вид на леля си, с който тя удостои неговата венчавка, допълва изданието. Принцеса Ана се бе издокарала в кармъзен тоалет с тъмносини ревери, идеално копие на пеньоар.      снимка: Getty Images/Guliver    Вестникът цитира постове в социалните мрежи, в които се изтъква как \"принцеса Ана се направи на Хю Хефнър за сватбата\".      Изданието публикува една до друга снимки по халат на плейбоя до кралската особа в тъмночервения тоалет. Като приликата между двамата е поразяваща.", "date": "2018.05.20", "title": "Критици сравниха тоалета на принцеса Ана с халатите на Хю Хефнър"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382192-%D0%B5%D1%81-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%81%D0%BF%D0%B8%D1%81%D1%8A%D0%BA-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%82%D0%BE%D0%BA%D0%B8,-%D0%B7%D0%B0-%D0%BA%D0%BE%D0%B8%D1%82%D0%BE-%D0%BF%D0%BB%D0%B0%D0%BD%D0%B8%D1%80%D0%B0-%D0%BF%D0%BE-%D0%B2%D0%B8%D1%81%D0%BE%D0%BA%D0%B8-%D0%BC%D0%B8%D1%82%D0%B0", "text": "Европейският съюз (ЕС) официално е съставил списък с американски стоки, които могат да бъдат обложени с вносни мита в отговор на митата на САЩ върху вноса на стомана и алуминий, предаде ДПА. Списъкът е предаден на Световната търговска организация (СТО), която го публикува. Ответните мита ще носят 1,6 млрд. долара годишно, посочва ЕС в документа.      Сумата се равнява на стойността на американските мита. Списъкът включва селскостопански продукти като царевица, ориз, фъстъчено масло и портокалов сок. Уиски, тютюневи изделия и дънки също ще бъдат облагани с допълнителни тарифи. Включени са и различни стоманени продукти, мотоциклети и лодки. Повечето продукти в списъка ще бъдат обложени с мита 25%.", "date": "2018.05.20", "title": "ЕС представи списък с американски стоки, за които планира по-високи мита"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382183-%D0%BA%D1%80%D0%B0%D0%BB%D1%81%D0%BA%D0%B0-%D1%81%D0%B2%D0%B0%D1%82%D0%B1%D0%B0-%D0%B8-%D0%BA%D1%80%D0%B0%D0%BB%D1%81%D0%BA%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0", "text": "Съпругата на принц Хари и най-нов член на британското кралско семейство – Меган Маркъл едва ли ще обърне внимание, на поредната странност, проявена от членове на семейството й, но светът няма как да не отбележи предприемчивостта на племенника й, който в навечерието на сватбата предложи нов сорт марихуана. Тайлър Дули, който отглежда канабис законно в щата Орегон (тревата там е легализирана от 2015 година) обяви новия хибрид, наречен „Искрата на Маркъл\" (Markle's Sparkle). От интернет обръщение става ясна и мотивацията на племенника: „Благородните семейства често вдъхновяват хората в провинцията да създават уникални продукти и да ги наричат с имената на аристокрацията. След кралското сирене чедър за кралското бебе, идва кралска трева за кралската сватба\" Цената на продукта се очаква да е 150 долара за унция (28 грама) и ще се предлага като средство за борба с безсъние, главоболие и в същото време няма да кара потребителите да се чувстват гладни след консумацията му, оточнява предприемачът. Според него вкусът е нежен и сладък, а ароматът ще напомня за боровинки. Официално производител на сорта е компания наречена „Кралско израстване\", а нейн основател е Тайър Дули, но в начинанието участва и неговта майка Трейси, която е бивша съпруга на доведения брат на Меган – Том. Асортиментът на компанията включва още бижута и модна линия.", "date": "2018.05.20", "title": "Кралска сватба и кралска марихуана"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382175-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%E2%80%93-%D0%BF%D0%B5%D1%80%D0%B8%D1%84%D0%B5%D1%80%D0%B8%D1%8F-%D0%BD%D0%B0-%D0%B0%D0%BB%D1%87%D0%B5%D0%BD-%D0%B8-%D0%B0%D0%B3%D1%80%D0%B5%D1%81%D0%B8%D0%B2%D0%B5%D0%BD-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80", "text": "Мисля си, че едно много добро обяснение за плачевното положение, в което се намират днес България и онова, което е останало от нейното население, може да даде теорията на Имануил Уолърстейн за световните системи. Най-общо тя разделя света на център, периферия и полупериферия, при което капиталистическият център използва периферията за евтин, а на определени етапи и робски труд, изсмуква от нея суровини и материали с ниска степен на преработка и ниска себестойност, обработва ги и ги пласира обратно в периферията под формата на всички онези боклуци, които ядем, пием и дори правим.   Това е характерно за всички етапи от развитието на капитализма. По време на първата индустриална революция го прави Великобритания – най-голямата териториално разпростряла се колониална империя в историята. Още в началото на ХХ век обаче САЩ и Германия започват да я изпреварват по индустриално производство. Но докато Великобритания разполага с огромни колонии, Германия е лишена от „колониалната баница“. Тя има гигантско производство, но няма достатъчно източници на суровини и пазари за него.    Противоречията между тези империи достигат до такава острота, че през 1914 г. започва Първата световна война, завлякла огромна част от света, отнела милиони човешки животи и завършила с позорния и унизителен за Германия Версайски мирен договор. Окончателно решение тези противоречия на капитализма намират едва с края на Втората световна война. Тя е в пъти по опустошителна, но след нея поне чрез Бретън-Уудската и Ялтенските конференции се установяват световен ред и баланс на силите, които осигуряват в значителна степен стабилност в световната система по време на Студената война.   В резултат на това се установява хегемонията на Съединените щати. Те правят същото, което преди това е правила и Великобритания. С тази разлика, че докато Великобритания прилага насилие и административни механизми за извличане на суровини, САЩ постъпват много по-хитро, като използват на първо място механизмите на пазара и се възползват от световната доминация на долара, установена от Бретън-Уудската конференция и засилила се значително след преминаването към плаващ курс на валутите в началото на 70-те години.    Оказва се, че бидейки на върха на пирамидата от валути, доларът всъщност е обезпечен с всички останали валути, наред с петрола и с факта, че напечатването на един долар струва четири цента, но с него навсякъде по света можеш да си купиш стоки и услуги на стойност един долар. Неслучайно при дълг от над 21 трилиона долара (а с вътрешните задължения сигурно 70-80 трилиона) САЩ си свиркат весело и на никого не цепят басма. В определени ситуации, когато „хитрият“ начин за извличане на ресурси чрез пазара не върши работа, това става чрез средствата на войната. Горещите точки днес са навсякъде около нас, а светът все повече заприличва на тенджера под налягане.   Разбира се, това е свързано и с прехода към четвърта индустриална революция, който се осъществява в момента и най-вероятно ще завърши с налагането на нов световен хегемон. Тук можем да посочим и такива   механизми за неоколониално господство   като корумпиране на неоколониалните политически елити, обсебване на публичната сфера посредством медии, финансирани от ЦРУ, НПО-та, представляващи по същество правителствени организации на САЩ (а и на някои други страни), както и най-мощната пропагандна машина в човешката история, каквато е американската и изобщо неолибералната. „Цветните революции“ също са изпитана марка. Особено често се прибягва до използване на международните институции, поставени под контрола на световния хегемон, или изобщо до „правото на силата“, според което САЩ сами решават кой е терорист, диктатор или недостатъчно „демократичен“, на кого да се налагат санкции за щяло и нещяло, кой да бъде бомбардиран или окупиран. САЩ се изживяват като световен жандарм, прокурор и съдия от най-висша инстанция. С близо 800 военни бази по целия свят те бомбардират когото, когато и където им скимне.   Ролята на България в цялата тази система през първата половина на миналия век е именно на суровинна периферия. И макар че държавата се опитва да провежда засилена индустриална политика, липсата на онова, което се нарича първоначално натрупване на капитала, в резултат на 500-годишното „мирно и съвместно съжителство“ с деспотичната Османска империя, значително препятства този процес. Така със средствата за индустриализация дори на регулирания капитализъм България продължава да бъде бедна, периферна, селска и суровинна страна.   Това радикално се променя с установяването на социализма у нас. Той затваря страната в рамките на едната от системите, борещи се за световна доминация, като по този начин спира изтичането на суровини и обосновава чрез марксизма-ленинизма идеята за догонващо (спрямо страните от капиталистическия център) индустриално развитие с помощта на държавата. В резултат на това     само за няколко десетилетия от суровинна периферия България се превръща в развита индустриална страна   с висока степен на социална сигурност, изкоренила бедността, изградила армия, здравеопазване, образование, които са пример за цял свят. По индекса за човешко развитие на ООН България се нарежда сред първите 30 държави в света.   През 1989 г. обаче в своята технологична експанзия, жажда за печалба, пазари и суровини капитализмът успя да събори социализма в Източна Европа и СССР и да върне тези страни с няколко десетилетия назад, да разграби, унищожи и ликвидира индустрия и обществена собственост за десетки и може би дори стотици милиарди, принадлежащи на всички българи.   Американската и изобщо западната пропагандна машина обясниха колко хубаво за нас би било да унищожим всичко „комунистическо“ (колкото и идиотски да звучи това), с истинска цел България отново да се превърне в суровинна периферия, пазар за западните боклуци, източник на високо квалифицирана работна ръка и евтин труд. В резултат на „демократичното“ разграбване през 90-те, което продължава и до днес, милиони висококвалифицирани кадри загубиха работата си, вдигнаха си чукалата и се евакуираха окончателно от страната, която преди това инвестира милиарди в тяхното развитие. Бедността, неравенствата, експлоатацията се завърнаха. Западът чисто и просто нямаше нужда от силна и конкурентоспособна страна, поради което и унищожи тази конкурентоспособност, подкупвайки продажните политически елити и промивайки мозъците на населението с неолиберална пропаганда. За тази пропаганда не беше никакъв проблем да ни убеди колко е хубаво да нарежем армията си на скрап, да ликвидираме земеделието и индустрията си, да превърнем здравето, образованието, културата и морала в стоки, да участваме във войните за световна хегемония на САЩ, както и в инструмента им за налагане на тази хегемония НАТО. Влязохме дори в ЕС, но   ЕС също е по същество механизъм за господство на големите над малките   Ако не беше така, представителството в европейските институции щеше да е на принципа  , а не според броя на населението, което автоматично поставя Германия и Франция на върха, а разни мизерници като нас изтиква в периферията. Убедиха ни също, че най-голямото достойнство на българската икономика е евтиният труд. Само че евтиният труд означава именно, че сме суровинна периферия, изнасяща трудоемки стоки с ниска степен на преработка и внасяща продукти с висока степен на преработка от центъра. Означава, че трудът произвежда стоки с ниска себестойност и затова не е добре платен, което не бих дефинирал с понятието „достойнство“.   Не бих използвал това понятие и когато говорим за капиталистическата експлоатация на труда у нас, в една икономика, която е в ръцете на шепа олигарси, каращи бентлита и мрънкащи срещу труда на хора, на които не им се плаща дори „минимумът средства за съществуване“. Никой не може да ме убеди, че олигарси, притежаващи милиарди, нямат пари да плащат достойно на своите служители и работници. Вместо това обаче имат наглостта да се оплакват, че нямало достатъчно работна ръка, на която да ограбват труда.   Цялата тази разруха, която капитализмът донесе у нас, е в пряк западен интерес, маскиран с приказки за ценности и стойности. Капиталистическите страни ни пробутват ценности и стойности, а сами реализират своите интереси у нас, подкупвайки продажния ни политически елит от единия до другия край. Единият взе, че върна земята в „реални граници“, разпарчетоса я отвсякъде и ни остави без селско стопанство, другият разпродаде индустрията за по долар парчето, третият ни въведе плоския данък и докара американските бази, а четвъртият се оказа чиста мутра и не по-малка марионетка на западните си господари от предишните трима.   В интерес на справедливостта обаче трябва да отбележа, че съучастник в този процес бяха и самите българи, които сме с големи претенции, но за съжаление обективните факти и субективната ми преценка ме карат да си мисля, че сме въздух под налягане.", "date": "2018.05.20", "title": "България – периферия на алчен и агресивен капиталистически център"}
{"url": "http://www.classa.bg/%D1%81%D0%B2%D1%8F%D1%82/item/382176-%D1%81%D0%B0%D1%89-%D0%BD%D0%B0%D0%BB%D0%B0%D0%B3%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8%D1%8F-%D0%BB%D0%B8%D0%B4%D0%B5%D1%80-%D0%B4%D0%B8%D0%BE%D1%81%D0%B4%D0%B0%D0%B4%D0%BE-%D0%BA%D0%B0%D0%B1%D0%B5%D0%B9%D0%BE-%D0%B4%D0%B2%D0%B0-%D0%B4%D0%BD%D0%B8-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Американското министерство на финансите, чрез Службата за контрол на активи (OFAC), обяви в петък група от санкции срещу четирима венецуелци, включително и Диосдадо Кабейо.   Имената, публикувани в списъка OFAC са: Диосадо Кабейо: първи вицепрезидент на Обединената социалистическа партия (PSUV). Хосе Дейвид Кабейо: началник на Националната интегрирана служба на митниците и данъчната администрация (Seniat) Мартени де Кабейо: Министърка на туризма. Рафаел Саррия Диаз: бизнесмен.   Тези наказателни мерки бяха обявени два дни преди президентските избори във Венецуела, където повече от 20 милиона души са поканени да гласуват. Тези избори са класифицирани като \"фарс\" от Вашингтон, който призова да бъдат игнорирани и заплаши да увеличи натиска върху южноамериканската страна, след тяхното приключване.   Досега четиридесет венецуелци, които са начело на публичните сили и Боливарските национални въоръжени сили (FANB), са били санкционирани от Съединените щати.", "date": "2018.05.20", "title": "САЩ налагат санкции на венецуелския лидер Диосдадо Кабейо два дни преди изборите"}
{"url": "http://www.classa.bg/%D1%81%D0%B2%D1%8F%D1%82/item/382177-%D0%BA%D0%B8%D1%82%D0%B0%D0%B9-%D0%BA%D0%BE%D0%BF%D0%B8%D1%80%D0%B0-%D1%81%D0%B0%D1%89-%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D0%B9-%D0%BD%D0%BE%D0%B2%D0%B8%D1%8F-%D1%81%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87", "text": "Китайската авиокомпания \"Aviation Industry Corporation\" (AVIC) представи миналата седмица първите снимки на новия си модел бомбардировач в реклама, която \"копира\" добре известна американска реклама.   Новият промоционален видеоклип на AVIC, който трае малко повече от пет минути, има подозрителна прилика с рекламата на бомбардировача B-21, чийто производител е американската компания Northrop Grumman и който стартира през 2015 г.   Записът показва различни военни и цивилни продукти, произведени от китайската компания. В края на видеото може да се види какъв би могъл да бъде нейният най-нов бомбардировач, представен в сцена, много подобна на рекламата с участието на американския В-21.   И в двата рекламни клипа има общи детайли: от една страна, въздухоплавателните средства първоначално са покрити с бяло платно в тъмен хангар; после светлините по стените и формата на самолетите съвпадат.   Сходството между двете реклами е толкова голямо, че мнозина са спекулирали, че това е подигравка с американската армия от китайското държавно дружество, и по-специално със забележителната подробност: новият китайски модел носи надписа \"The next\".   В представените от AVIC изображения моделът остава частично покрит, но поради формата си, изглежда че показва очакваният Xian H-20, факт, който предполага, че Китай скоро ще пусне своя най-иновативен стратегически бомбардировач.", "date": "2018.05.20", "title": "Китай копира САЩ в представянето на най-новия си бомбардировач"}
{"url": "http://www.classa.bg/%D1%81%D0%B2%D1%8F%D1%82/item/382178-%D0%B2%D1%81%D0%B8%D1%87%D0%BA%D0%B8-%D0%B5%D0%BF%D0%B8%D1%81%D0%BA%D0%BE%D0%BF%D0%B8-%D0%BD%D0%B0-%D1%87%D0%B8%D0%BB%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%85%D0%B0-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D1%81%D0%B8-%D0%BF%D1%80%D0%B5%D0%B4-%D0%BF%D0%B0%D0%BF%D0%B0%D1%82%D0%B0,-%D0%B7%D0%B0%D1%80%D0%B0%D0%B4%D0%B8-%D1%81%D0%BB%D1%83%D1%87%D0%B0%D0%B8-%D0%BD%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5", "text": "Всички епископи на Чили подадоха оставките си на папа Франсиск, заради случаите на сексуално насилие, предаде Ройтерс. Решението е обявено след тридневни срещи между епископите и Върховния понтифик във Ватикана. Все още не е известно дали папа Франсиск е приел оставката на чилийските епископи.   \"Ние в писмен вид предадохме нашите оставки в ръцете на Светия отец, за да решава свободно по отношение на всеки един от нас\", коментираха епископите.   \"Искаме да се извиним за болката, причинена на жертвите, на самия папа, на Божия народ и страната, за нашите сериозни грешки и пропуски\" също коментираха чилийските епископи.   Във вторник папата е връчил документ на 34-те чилийски епископи, призовани спешно във Ватикана, в който той отправя остри критики към лидерите на чилийската католическата църква и ги обвинява в сериозни грешки и пропуски в управлението на случаите на злоупотреба.   Текстът на документа, разкрит от чилийския канал Т13, \"удостоверява натиск над тези, които трябва да изпълняват нареждането на наказателното производство или дори унищожаването на уличаващи документи от служителите на църковни архиви\".   С това се доказва \"абсолютна липса на уважение към каноничната процедура и, освен това, осъдителни практики, които трябва да се избягват в бъдеще\".   Срещата и последвалата оставка на епископи, се провежда в рамките на ескалацията на социално напрежение, възникнала от случаите на насилие между 1980 и 1995 г. извършени от свещеника Фернандо Карадима.   От своя страна, Хуан Барос, епископ в град Осорно, който участва в срещите с папата, е заподозрян за прикриване на сексуалните злоупотреби, извършени от Фернандо Карадима.", "date": "2018.05.20", "title": "Всички епископи на Чили представиха оставките си пред папата, заради случаи на сексуално насилие"}
{"url": "http://www.classa.bg/%D1%81%D0%B2%D1%8F%D1%82/item/382179-%D1%81%D0%B0%D1%89-%D1%81%D0%BF%D0%B8%D1%80%D0%B0%D1%82-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%82%D0%B5-%D0%B7%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B2-%D1%81%D0%B5%D0%B2%D0%B5%D1%80%D0%BE%D0%B8%D0%B7%D1%82%D0%BE%D1%87%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BD%D0%B0-%D1%81%D0%B8%D1%80%D0%B8%D1%8F", "text": "Администрацията на американския президент Доналд Тръмп е оттеглила своята програма за подкрепа на северозападна Сирия, съобщава CBS News.   Според данни от неназован източник, съкращенията ще възлезнат на десетки милиони долари, които досега бяха отпускани за укрепване и стабилизиране на местното общество. Сред проектите, които САЩ подкрепиха, се подчертават борбата срещу екстремизма в региона, подкрепата за обществото и независимите медии, както и укрепването на образованието.   Решението беше взето след искането на американския президент Доналд Тръмп да се преразгледа американската помощ в Сирия. Бе определено, че подкрепата в североизточната част на Сирия няма значително въздействие върху страната в дългосрочен план. Следователно, САЩ спират всяка помощ за региона, включително за провинция Идлиб, най-голямата в Сирия под контрола на бунтовническите милиции. Засегнатият регион включва и провинция Африн - сцена на военната операция, предприета от Турция срещу кюрдската милиция. Други части от региона са под контрола на сирийското правителство.", "date": "2018.05.20", "title": "САЩ спират програмите за подкрепа в североизточната част на Сирия"}
{"url": "http://www.classa.bg/%D1%81%D0%B2%D1%8F%D1%82/item/382180-%D0%BF%D1%83%D1%82%D0%B8%D0%BD-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%B3%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%89%D0%B5-%D0%BF%D0%BE%D0%BB%D1%83%D1%87%D0%B8-%D0%BD%D0%BE%D0%B2%D0%B8%D1%82%D0%B5-%D1%81%D0%B2%D1%80%D1%8A%D1%85%D0%B7%D0%B2%D1%83%D0%BA%D0%BE%D0%B2%D0%B8-%D1%80%D0%B0%D0%BA%D0%B5%D1%82%D0%B8-%D0%B0%D0%B2%D0%B0%D0%BD%D0%B3%D0%B0%D1%80%D0%B4-%D0%B8-%D1%81%D0%B0%D1%80%D0%BC%D0%B0%D1%82", "text": "Очаква се, че руската армия ще получи през 2019 г. новите руски свръхзвукови ракети Авангард и година по-късно - междуконтиненталните балистични ракети Сармат, заяви руският президент Владимир Путин на военната среща в Сочи, съобщава РИА Новости.   \"Тестовете на обещаващи оръжейни системи, които в близко бъдеще ще се присъединят към нашите стратегически сили, продължават\", подчерта руският президент.   По подобен начин Путин отбеляза, че някои от последните оръжейни разработки \"се произвеждат и армията ги получава\". Според руския президент, свръхзвуковите аеробалистични ракети от система Кинжал, които бяха представени по време на военния парад на 9 май, както и новите бойни лазерни системи, в момента вече са на разположение за руската армия.   На 1 март, по време на годишното си обръщение към двете камари на Федералното събрание, Владимир Путин представи иновативни разработки на руската армия, които \"никой в света няма \".   Тези нови оръжия включват Сармат, междуконтинентална ракета над 200 т способна да носи ядрени бойни глави, а ракетите Кинжал и Авангард могат да достигнат свръхзвукови скорости и да маневрират в плътните слоеве на атмосферата на Земята.", "date": "2018.05.20", "title": "Путин разкри кога руската армия ще получи новите свръхзвукови ракети Авангард и Сармат"}
{"url": "http://www.classa.bg/%D1%81%D0%B2%D1%8F%D1%82/item/382181-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D0%B8-%D0%BE%D0%B1%D1%8F%D0%B2%D0%B8%D1%85%D0%B0-%D0%BA%D0%B8%D1%82%D0%B0%D0%B9-%D0%B7%D0%B0-%D0%B2%D0%BE%D0%B4%D0%B5%D1%89%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D1%82%D1%8F%D1%85%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8", "text": "Разузнавателният комитет на Камарата на представителите на Съединените щати обяви Китай като \"водеща заплаха\" и тази седмица ще започне важно разследване на нейния обхват.   Това решение представлява коренна промяна, от досегашното внимание на САЩ към Русия, към другата нарастваща сила - Китай, съобщава The Washington Free Beacon.   \"Китай е вдъхновен и сега представлява сериозна заплаха за сигурността на САЩ, нашата икономика и нашите ценности\", заяви представителката Девин Нунес.   В тази връзка, Комитетът ще проведе серия от открити и закрити изслушвания, за да разгледа заплахите, породени от Китай във военната, икономическата и индустриалната област, на технологичната сцена и в операциите със значително влияние на Пекин срещу Вашингтон, подчертаха съветниците на комисиите.   \"Тези изслушвания са насочени към изтъкване на многото предизвикателства, които Китай поставя пред нашата национална сигурност, чрез агресивните си териториални претенции, несправедлива търговска политика, шпионаж и кибератаки, както и с други средства\", каза Нунес.   Тя се съсредоточи специално върху китайската военна база в Джибути, наскоро построена до най-голямата американска база в Африка. Според нея, Китай се стреми да инвестира в пристанища и инфраструктура по целия свят, не само за военни цели, а като механизъм за упражняване на влияние и контрол върху правителствата-домакини.   „Американските разузнавателни служби са си затваряли очите от дълго време, когато става дума за Китай, и погрешно са преценили дейността на Пекин\", каза анонимно съветник от комисията.   Пример за това е разширяването на морските способности на Китай, което САЩ смятаха, че ще бъде ограничено до регионалните конфликти, но те вече имат глобален обхват. \"Загрижеността не е моментна, свързана с мястото, където се намират китайците днес, а с посоката къде отиват\", каза консултантът.", "date": "2018.05.20", "title": "Американските законодатели обявиха Китай за \"водеща заплаха\" за тяхната сигурност и ценности"}
{"url": "http://www.classa.bg/%D1%82%D0%B5%D1%85%D0%BD%D0%BE/item/382182-%D1%87%D0%B5%D1%80%D0%BD%D0%B8%D1%8F%D1%82-%D0%BB%D0%B5%D0%B1%D0%B5%D0%B4-%D0%BD%D0%B0-%D0%B1%D1%80%D0%B0%D1%82%D1%8F-%D1%80%D0%B0%D0%BD%D0%B3%D0%B5%D0%BB%D0%BE%D0%B2%D0%B8", "text": "Представете си дрон, който пренася товари до 350 килограма на разстояния от порядъка до 2500 км, и то с впечатляващата скорост 200 км/ч. И така решава проблема с доставките в райони със слаборазвита инфраструктура. Идеята за този проект е на двама братя – българите Свилен и Константин Рангелови с фирмата си „Дронамикс\" , а в него участват и чуждестранни партньори. Машината вече си има име: „Черният лебед\". „Когато през декември 2013 г. „Амазон\" показаха за първи път тяхната концепция за дронове за доставки, брат ми Константин беше в Холандия, а аз се бях върнал в България. И двамата бяхме на мнение, че тези малки дронове не стават за 95% от световното население, или поне ще минат десетилетия, преди градовете да се преобразят в среда, благоприятна за такъв тип доставки. Замислихме се върху тези бариери\". Така започва разказа за продукта Свилен Рангелов. Завършил е икономика в американски колеж през 2007 г., след което редува периоди на работа и предприемачество. Брат му Константин е работил за компания, която произвежда части за самолети и космически апарати, като преди това е следвал аерокосмическо инженерство в технически университет в Холандия. Въпроси и отговори „Една от работите ми преди това беше във фирма за експресни доставки на храна и препятствията на наземните доставки в градска среда ми бяха повече от ясни, така че малките дронове създават повече проблеми, отколкото решават\", категоричен е още Свилен. И задава поредица от въпроси: Ако живееш на третия етаж, как ще дойде дронът? Ще отвориш ли прозореца да влезе устройство, управлявано от чужд човек или от компютър, до който нямаш достъп, ще го пуснеш ли ей така в дома си, при децата си? И още – как знаеш, че е приятелски, а не фалшив, и че това в кутията, което носи е поръчката? Не по-малко въпросителни се крият зад въпроса как ще се гарантира целостта на доставката по пътя, напр. при лошо време или от набези на буйни тийнейджъри с въображение. Решението на всички тези въпроси е страшно скъпо, смята българинът. Затова двамата с брат му се вглеждат в другия край на спектъра – към големите товарни самолети на „Еърбъс\" и „Боинг\", които сами по себе си са огромно капиталовложение (и затова само 2 фирми развиват този бизнес в света и още 2 – 3 държави се опитват да ги настигнат). „Някъде по средата обаче, при малките самолети, ситуацията не е дуополистична и има повече производители. Това ни подсказа, че капиталовложенията там са по-разумни. Пак са прекалено големи за България, но не са чак необозримо и недокосваемо големи\", обяснява Свилен. Тук проблемът е, че много от тези фирми за малки самолети са на загуба и постоянно са в риск да фалират, защото оборотите са малки. А това е бариера за иновациите. На базата на този анализ двамата братя се насочват към самолет с изцяло нов дизайн, с размерите на дву- или четириместен лек самолет, който да може да пренася 350 кг на 2500 км. „Избрахме товар, колкото горе-долу можеш да побереш в една баничарка, защото за дрон със самолетна форма винаги ще трябва писта. И колкото и къса да е, това означава, че винаги последната миля ще трябва да се пренася по друг метод, а най-разпространените средства за това, особено в Азия и Африка, са леките автомобили\", разказва Константин. Всъщност това са пазарите, към които се е насочил като начало „Дронамикс\", и от тях идва и избраното разстояние като покритие на дрона превозвач. „Всъщност идеалният ни пазар са високочестотни вътрешни или регионални полети между малки летища в близост до големи градове или от големи градове до по-малки или труднодостъпни населени места\", уточнява един от създателите на „Черният лебед\". източник: ПРОТОТИП: Машината ще може да изминава до 2500 километра и да осигурява доставки в населени места със слаборазвита инфраструктура Двамата предприемачи консултират идеята си първо с някои от бившите професори на Константин, на които показват първите дизайни и калкулации. „Искахме да знаем дали това, което искаме – самолет, който не само да е безпилотен, но и да е значително по-евтин за производство и за експлоатация, – е възможно да се постигне, използвайки последните технологии. Отговорът им беше „Да\" и след това започнахме да търсим финансиране\", спомня си Свилен. Първият им инвеститор е акселераторът на Европейската инвестиционна банка в България Eleven и през 2014 г. колелото на проекта официално се завърта. Братята сформират екип от колеги и съветници и бързо започват да получават признания на глобално ниво. Само две от тях – още през 2015 г. „Дронамикс\" печели голямо международно състезание за иновации, Pioneers Festival, в конкуренция с 1600 стартъпа от 98 държави. А през тази година компанията стана стратегически партньор на IATA (Международната асоциация за въздушен транспорт) за дронове на глобално ниво.", "date": "2018.05.20", "title": "Черният лебед на братя Рангелови"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382174-%D0%B2%D0%B8%D1%81%D1%88%D0%B8%D1%8F%D1%82-%D0%B0%D0%B4%D0%B2%D0%BE%D0%BA%D0%B0%D1%82%D1%81%D0%BA%D0%B8-%D1%81%D1%8A%D0%B2%D0%B5%D1%82-%D0%BE%D1%82%D1%82%D0%B5%D0%B3%D0%BB%D0%B8-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F%D1%82%D0%B0-%D1%81%D0%B8-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F", "text": "Оказа се, че текстът на становището е бил написан еднолично от няколко адвокати, приближени къв БХК. След като колегите им разбрали за скандалните определения за “мъж”, който не е мъж и за “жена”, която всъщност не е жена, се разразила истинска буря. Това накарало ръководството на ВАС да свали от сайта си становището, пише epicenter.bg. Висшият адвокатски съвет оттегли скандалното си становище в подкрепа на Истанбулската конвенция.   Това стана само няколко часа след като Епицентър.бг публикува становището на Адвокатурата по отношение на Истанбулската конвенция.   В него се казва, че “Българската Конституция не само не препятства ратификацията на Истанбулската конвенция (ИК), нещо повече – както преамбюлът ѝ, така и редица други нейни разпоредби, поощряват и дори изискват въвеждането ѝ във вътрешното право, като важен инструмент за борба срещу насилието над жени и домашното насилие”.   Висшият орган на Адвокатурата е сред институциите, които бяха поканени да дадат своите аргументи и позиция по делото в КС, по което той трябва да извърши предварителен контрол за съответствието на конвенцията на българския основен закон.   Публикацията на Епиентър.бг предизвика скандал сред адвокатското съсловие у нас. Оказа се, че текстът на становището е бил написан еднолично от няколко адвокати, приближени къв БХК. След като колегите им разбрали за скандалните определения за “мъж”, който не е мъж и за “жена”, която всъщност не е жена, се разразила истинска буря. Това накарало ръководството на ВАС да свали от сайта си становището.   Скандалът избухнал още по време на вчерашното заседание на адвокатския съвет. Наложило се становището да бъде прегласувано. Всички били против приемането на Истанбулската конвенция, като само 2-ма от защитниците са се въздържали. Въпреки това, становището било публикувано.   Председателят на организацията – изтъкнатият адвокат Людмил Рангелов потвърдил пред Фрогнюз, че колегията им изцяло е против конвенцията.   Епицентър.бг припомня, че и ВКС се разцепи и не можа да излезе със становище по отношение на Истанбулската конвенция. Това бе поискано от Конституционния съд (КС), който по искане на ГЕРБ, разглежда дело дали Истанбулската конвенция противоречи на българската Конституция.   Така въпросът: противоречи ли Истанбулската конвенция на Конституцията, остава без отговор от Върховния касационен съд.   Епицентър.бг научи, че КС се обърнал за становище по казуса към дузина НПО на ЛГТБ, но не е поискал мнението на Светия синод на Българската православна църква. След изразено недоволство от висшите ни духовници КС е разрешил и Синодът да даде своето мнение.  ", "date": "2018.05.20", "title": "Висшият адвокатски съвет оттегли декларацията си в подкрепа на Истанбулската конвенция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382173-%D0%BA%D0%B0%D0%BA-%D1%81%D1%87%D0%B5%D1%82%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%BA%D0%B0%D1%82%D0%B0-%D1%82%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D1%81%D1%82%D1%80%D0%BE%D0%B8-%D0%B0%D0%B5%D1%86-%D0%B8-%D1%81%D1%8A%D0%BD%D1%83%D0%B2%D0%B0-%D1%84%D1%80%D0%B5%D0%BD%D1%81%D0%BA%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%E2%80%A6", "text": "Слушах преди малко по БНТ разпалената пледоария на министърката на енергетиката Теменужка Петкова как ще строи АЕЦ „Белене”.  Водещият услужливо я запита за интереса на Франция да участва в проекта. И да, според министърката имало голям интерес, защото като била тези дни в Сочи на едно (туристическо) ядрено мероприятие, представителят на „Framatome” й казал, че те искали да участват в проекта, и според нея дори като стратегически инвеститор.   През последните няколко дни едни хора дори твърдяха, че французите изцяло ще развиват проекта „Белене” и следователно нямало да позволят никаква корупция и дори едно евро нямало да се открадне.   За какво вероятно е ставало дума в Сочи?  Доскоро ядреният бизнес на Франция се движеше основно от две огромни компании. Едната е EdF, която изгражда и експлоатира ядрения флот. Тя е най-голямата ядрена електрическа компания в света, има 58 реактора и 85% е държавна собственост. Втората е „Areva” (от няколко части със същото име и индекси), която извършва останалите дейности – добив и преработка на уран, обогатяване, изработка на ядрено гориво, проектиране на АЕЦ, изработване на компоненти и системи, изграждане на АЕЦ, ядрената военна програма и др.  „Арeва” бе най-голямата ядрена компания в света и е почти 90 % държавна собственост. Поради недобра политика през последното десетилетие „Areva” започна да изпитва нарастващи финансови затруднения, като загубата й през 2014 г. достигна близо 5 млрд. евро, а акциите й се сринаха. Това наложи нейното преструктуиране, в частност в началото на 2018 год. бе създадена въпросната компания „Framatome” („Framatome” бе името на френската компания-производител на реактори, от която бе създадена „Areva”).  Новосъздадената „Framatome” е 75 % собственоет на EdF и притежава активите на „Areva” за проектиране и изработване на системи и компоненти за АЕЦ, производство на ядрено гориво и основните дейности по поддръжка и удължаване на живота на АЕЦ. Годишният й оборот ще е около 3,5 млрд. евро, колко ще е печалбата предстои да се изясни.  Компанията няма отношение към довършването на реакторите по проект на „Areva” в Олкилуто (Olkiluoto, Финландия) и Фламанвил (Flammanville, Франция), нито към изграждането на АЕЦ „Хинкли пойнт” (Hinkley Point, Англия).   Дори само финансовите проблеми на „Areva” и на EdF и ангажирането им в горните проекти практически изключват възможността „Framatome” да участва като инвеститор в изграждането на чужди АЕЦ и то с реактори по друга технология.   Вероятно е ставало дума за участие на „Framatome” в проекта Белене като производител на специфично оборудване. Още в периода 2005-2007 г. бе оповестено, че част от оборудването, за което руската страна няма добри проекти или не може да изработи с нужното качество, ще се прави от други компании. Например бе предвидено предохранителните клапани и други специфични устройства да се направят от „Areva”, а някои електронни системи – от „Siemens”.   Струва ми се, че госпожата вероятно нещо не е разбрала. Но не можем да й се сърдим – все пак тя е с образователна основа счетоводство и контрол и е завлядяна от великата идея да строи „Белене”.   Другата също вероятна възможност (която не изключва досегашната) е неистовото желание да се произвеждат позитивни новини, да се демонстрират големи идеи, нищо че след няколко месеца те заглъхват и потъват в небитието. Например за изграждането на АЕЦ „Белене” като балканска АЕЦ, за европейското й финансиране, или как докладът на БАН бил показал, че АЕЦ Белене можел да бъде жизнеспособен и прочее.   Междувременно вчера Европейската комисия е отправила искане към България в двумесечен срок да представи националната си програма и политика за управление на отработеното ядрено гориво, включително погребването му.  Такава програма България няма, защото както вече обясних министърката… Сега госпожата ще трябва срочно да преговаря с кметовете на ГЕРБ и БСП кой ще се съгласи в неговата община да се изгради такова гробище. А за осигуряването на нужните 4-5 млрд. евро с кого ще преговаря не е ясно.     —", "date": "2018.05.20", "title": "Как счетоводителката Теменужка се опитва да строи АЕЦ и сънува френски инвеститор…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382170-20-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 325 г. римският император Константин I Велики свиква Първи Никейски събор, на който е прието „Веруюто\".    През 1191 г. войските на английския крал Ричард Лъвското Сърце превземат Кипър.    През 1498 г. португалският мореплавател Вашку да Гама първи от европейските мореплаватели заобикаля Африка и пристига в Кожикод (преди известен като Каликут), Индия.    През 1520 г. Ернан Кортес разбива испанските войски, след като се обявява за независим владетел на Мексико.    През 1874 г. Леви Строс пуска за продажба първата партида сини памучни панталони с медни капси, станали известни по-късно като джинси.    През 1875 г. представители на 17 държави подписват в Париж Метричната конвенция, с която се постига единство в използваните мерни единици.    През 1875 г. Княз Александър Дондуков-Корсаков встъпва в длъжност като руски императорски комисар в България.    През 1900 г. в Париж са открити вторите летни Олимпийски игри.    През 1902 г. Куба става независима от САЩ република.    През 1927 г. Саудитска Арабия получава независимост от Великобритания.    През 1927 г. Чарлз Линдберг излита от Лонг Айлънд, Ню Йорк, за да извърши първия самостоятелен полет без кацане над Атлантическия океан, който завършва успешно на летище Бурже в Париж.    През 1932 г. в СССР е въведен терминът \"социалистически реализъм\" като нов стил в литературата.    През 1932 г. Амелия Еърхарт излита от остров Нюфаундленд и започва първият самостоятелен полет без кацане на жена над Атлантическия океан, който завършва успешно в Северна Ирландия на следващия ден.    През 1963 г. Сукарно е назначен за пожизнен президент на Индонезия и провъзгласен за Велик вожд на революцията.    През 1969 г. Джон Ленън сключва брак с Йоко Оно в Гибралтар.    През 1972 г. е създадена обединената република Камерун.    През 1983 г. френския институт „Пастьор\" официално съобщава, че е изолиран вирусът на СПИН, от екип, ръководен от професор Люк Монтание.    През 1989 г. в с. Пристое, Шуменско, е проведен първият митинг на български турци против „възродителния процес\".    През 2002 г. Източен Тимор придобива независимост от Индонезия и става първата суверенна държава за 21 век.    През 2003 г. Ватиканът публикува речник на съвременния латински език, в който са добавени термини, широко използвани понастоящем.    През 2007 г. в България се провеждат първите избори за членове на Европейския парламент.      ", "date": "2018.05.20", "title": "20 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382171-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%BE%D1%81%D1%8A%D0%B4%D0%B8-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "Преимерът Бойко Борисов и политическа партия ГЕРБ са осъдени да заплатят 5000 лева глоба на депутата от БСП Елена Йончева. Присъдата е от съдия Иво Вътев от Софийски районен съд. Делото, което Йончева заведе, беше за непозволено увреждане. То е заради две изказвания на Борисов при предизборната кампания от 2017-а - тези на 10 март в Бургас и на 12 март във Варна. Тогава настоящият премиер казва, че ГЕРБ са били принудени да плащат милиони за журналистическите интервюта на Йончева. Съдът приема за доказателство, че журналистката е претърпяла вреди от първото изказване в Бургас.  ", "date": "2018.05.20", "title": "Елена Йончева осъди премиера Бойко Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382172-%D0%B4%D0%BE%D0%B9%D0%B4%D0%B5-%D0%BC%D0%BE%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%BF%D0%B0%D0%BD%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE%D1%81%D1%82%D1%82%D0%B0", "text": "Въпреки всички усилия, популярната култура си остава хетеросексуална. Все още не можем да говорим извън рамките. Танцьорът от Ирландия на Евровизия миналата седмица например беше определен умерено като \"противоречив\".   Затова е видимо, че някои се опитват да избягат от определението \"хетеросексуален\" и дори от \"хомосексуален\". Извън тази семантика седи пансексуалността.   Тя е описвана като привличане, което не признава полове, а сега дори и Холивуд забелязва съществуването му.   Един от сценаристите на \"Соло: История от междузвездни войни\" - Джонатън Касдан, каза, че героят Ландо Калрисиян е пансексуален. Въпреки че това не е категорично показано на екрана, героят е показван да флиртува и с мъже, и с жени.     Самият Касдан казва, че няма нищо против, дори и сцените да са били по-предизвикателни. Според него е време да този стереотип да бъде разчупен.   Въпреки това филмът не е първият, който претендира да показва пансексуален герой. През 2016-а Тим Милър - режисьорът на първия \"Дедпул\" - казва, че неговият герой е пансекусален. Всъщност, героят от комиксите наистина флиртува и с двата пола, а в списъка му попадат Тор, Спайдърмен, Лейди Смърт, а и май си пада и по еднорози.   Създателят на комикса разбира се не определя Дедпул като пансексуален, но някои фенове интерпретират действията му като израз на това. Само че и в двата филма героят е показан да има твърдо хетеросексуални взаимоотношения.   Решението на Холивуд да намеква, че образите са пансексуални, без категорично да го потвърждава, е по-добре от нищо.   За сметка на това певицата Жанел Моне открито признава, че е пансексуална. Майли Сайръс също казва, че е със същата ориентация.   Широкото представяне на пансексуални хора е много важно за тези, които се идентифицират като такива и които често са маргинализирани.   Те дори се чувства гневни към общоприетото разбиране за сексуалност, която се свежда до хетеро и хомосексуалност. Най-малкото, за да съществуват, пансекскуалните трябва да имат собствено определение, което да се разпознава.   А когато поп-културата заговори за пансексуалност, това значи страшно много. В идеалния случай тази ориентация ще се показва на екран точно както другите. Тоест \"бинарния\" код в шоубизнеса трябва да бъде забравен.", "date": "2018.05.20", "title": "Дойде моментът на пансексуалността"}
{"url": "http://www.classa.bg/%D1%81%D0%B2%D1%8F%D1%82/item/382164-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D0%BF%D1%80%D0%B8%D0%BB%D0%B8%D1%87%D0%B0%D1%82-%D1%81%D0%B8-%D0%BF%D0%BE%D0%B2%D0%B5%D1%87%D0%B5,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BD%D0%B8-%D1%81%D0%B5-%D1%89%D0%B5", "text": "Когато посещава съвременен Китай, човек не може да не сравнява и противопоставя драмата, която се разиграва в политиката на Пекин, с тази, която се развива във Вашингтон. Разликите наистина са много, но трябва да кажа, че има и някои доста близки прилики. Да започнем с това, че борбата с корупцията, която президентът Си Дзинпин започна, създаде атмосфера на страх в днешен Китай: общуването с чужденци, споделяне на неправилни мисли или твърде екстравагантното поведение могат да привлекат вниманието на държавните „антикорупционни” детективи.    Тъй като на „корупцията” не е дадено точно определение и тя може да бъде използвана, за да се отърве властта от когото и да е, хората не знаят къде минава границата и се държат крайно внимателно. Затова най-често срещания израз, с който се сблъсках през седмицата, която прекарах в Пекин, беше: „Нали няма да ме цитирате?”   Но ако китайците се страхуват да говорят един с друг, то в САЩ въобще са забравили как да говорят един с друг. В днешен Вашингтон не е необичайно хора, поканени на вечеря или на друго публично събиране, да си мислят: „Надявам се, че никой от тях няма да е там.” Тях, това не са представители на друга религия или раса, въпреки че и това би било ужасно. Става дума за някой от друга политическа партия.   С други думи, както в Пекин, така и във Вашингтон автоцензурата и „самоотхапването на езика” са разпространени както никога, въпреки че причините са различни. В Пекин – за да не те арестуват. Във Вашингтон – за да не се вкарвате в спорове. Всъщност, и в двата случая резултатът е, че все по-малко хора говорят истината по идеологически въпроси.  В съвременен Китай, ако сте функционер на Комунистическата партия или сте представител на върхушката от бюрократи, длъжни сте да следвате линията на партията.   В противен случай незабавно ще ви уволнят или ще ви вкарат в затвора. В днешна Америка, ако сте конгресмен или сенатор от Републиканската партия, също трябва да следвате линията на партията, иначе ще ви отстранят или ще получите удар в гърба с туит от президента.   Има обаче и една разлика. В китайската управляваща партия никога не е безопасно да критикуваш президента. В управляващата американска Републиканска партия може да критикувате президента или да гласувате по съвест, ако сте на смъртно легло, ако сте преди пенсиониране или ако го правите шепнешком. Както отбеляза в книгата си смъртно болният сенатор Джон Маккейн: „Това е последният ми мандат. Аз съм по-свободен от моите колеги, които ще се представят отново пред избирателите си. Мога да говоря, каквото мисля, като не се вълнувам особено от последствията. И мога да гласувам по съвест, без каквито и да е угризения.”   Китайското правителство без колебание използва пропагандата, за да защити себе си или интересите на страната си, независимо дали фактите са истинни или не. Същото може да се каже за Тръмп и за неговия Бял дом. Миналата седмица Вашингтон пост съобщи: За 466 дни, откакто е положил клетва, президентът Тръмп е направил 3001 лъжливи или вкарващи в заблуждение заявления. За това съобщава базата данни на проекта The Fact Checker, който анализира, класифицира и следи всяко подозрително твърдение, произнесено от президента. Това прави средно 6.5 заявления на ден.   Подозирам, че количеството неистина, произнесено публично от Си Дзинпин, е още повече. Слагачеството и липсата на скептицизъм при отразяване на дейността на Си Дзинпин от Централната китайска телевизия не се различават от слагачеството и недостатъчния скептицизъм в програмата Fox&Friends и нейния водещ, когато се обсъжда Тръмп.   Може би и затова все повече китайци не мислят, че ние сме такава „изключителна” нация, за каквато сме свикнали да се мислим. И сега те са готови високо да заявят това. Аз бях поразен колко много чиновници и експерти на семинара в университета Цинхуа, който посетих, бяха готови да заявят открито, че тяхната йерархична еднопартийна система и управляваният от държавата капитализъм превъзхождат нашата многопартийна демократична система със свободна пазарна икономика.   Двете доказателства, които те винаги привеждаха, бяха, че на тях никога не им се е налагало да преминават през икономическа криза, подобна на случилото се през 2008 година; и че тяхната система никога не би допуснала такъв недисциплиниран, нечестен и нестабилен лидер като Доналд Тръмп (поне от Мао насам).   Аз често не се съгласявах с китайските си събеседници и ги съветвах да бъдат по-внимателни, когато става дума за бъдещето. Тяхната еднопартийна система, където всичко се решава от един човек, може бързо да приема важни решения. Но тя може да приема бързо и неверни решения. Например, през февруари т.г. Bloomberg news съобщи: „През 2008 г. общият дълг на Китай е бил 141% от БВП. Към средата на 2017 г. той е нараснал до 256%. Страните, чийто дълг расте в такъв кратък срок, обикновено ги чака много болезнен срив.”   Но Си – и в крайна сметка Китайската комунистическа партия – стимулираха своята икономика, за да избегнат истинска икономическа криза – и за себе си, и за света. Тръмп и неговата Републиканска партия само добавиха към американския дълг 1.5 трилиона долара, за да компенсират намаляването на данъците за фирмите и физическите лица във време, когато икономиката ни е вече в подем. Тръмп направи това, като знаеше, че ще бъде на поста си и ще може да си припише бума, и че него няма да го има вече, когато ние ще трябва да затегнем по-силно коланите, за да не могат процентите по дълга да погълнат всички разходи, които не са свързани с отбраната и няма да ни доведат до банкрут.   Китайците са готови на жертви, за да направят Китай велик. Тръмп иска да направи Америка велика, без да иска от американците никакви усилия, само като орязва данъците на богатите и на корпорациите, както и да продължава да изпомпва течните въглеводороди, като обаче не инвестира в обществените блага като образование и инфраструктура, които са се превърнали в истински двигатели на възраждането на Китай.   Външната политика на Китай е била винаги прагматична. Те казват: „Дайте ни достъп до пазарите си и ще ви построим инфраструктура, която ще можем да ползваме и вие, и ние. И тогава ще бъдем съюзници.” Въпреки че външната политика на САЩ винаги е била цинична, нейната делова страна (поне във времената на Студената война) беше по-скоро такава: „Споделете нашите ценности и ще можем да бъдем съюзници”.   Ясно е обаче, че Тръмп иска американците да действат като Китай: „Не ми демонстрирайте ценностите си. Покажете ми парите си и купените оръжия. Не ме смятайте за съюзник. Възприемайте ме като своя лендлорд. Платете си за защитата и ще можем да бъдем приятели.”   Радостното е, че засега има една важна разлика. Докато Си заплашва медиите, Тръмп, въпреки опитите си да дискредитира свободната преса, в крайна сметка я активизира. Тук не говорим за Fox - те се подмазват, както никога. Ако институциите и върховенството на закона никога не са ограничавали особено китайските лидери, то институциите, изградени за последните 250 години в Америка, продължават да сдържат Тръмп. Поне засега.   Ще им се наложи обаче да издържат поне още две и половина години и това няма да е лесно с такъв президент като Тръмп. Изглежда той не се е шегувал кой знае колко, когато през март казал на президента Си: „Пожизнено президентство… Мисля, че е страхотно. Може да го опитаме някой път”.", "date": "2018.05.20", "title": "САЩ и Китай: Приличат си повече, отколкото ни се ще"}
{"url": "http://www.classa.bg/%D1%81%D0%B2%D1%8F%D1%82/item/382165-%E2%80%9D%D0%BF%D0%BB%D0%B0%D0%B2%D0%B0%D1%89-%D1%87%D0%B5%D1%80%D0%BD%D0%BE%D0%B1%D0%B8%D0%BB%E2%80%9D-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D1%80%D1%83%D1%81%D0%B8%D1%8F", "text": "В руския Далечен север откриха официално първата в света плаваща атомна електроцентрала. Енергоблокът ”Академик Ломоносов” е построен в Санкт Петербург и вече е закотвен в пристанището на Мурманск. Предстои зареждане с ядрено гориво и пуск на реактора, съобщи БНТ.     През лятото на идната година съдът с дължина 144 м и водоизместимост 21 000 тона ще бъде изтеглен до Чукотка, където ще снабдява с електричество град и петролни платформи.   Проектът се смята за ефективен и подходящ за трудно достъпни области, но беше критикуван от природозащитници. \"Грийнпийс\" го нарекоха \"плаващ Чернобил\".", "date": "2018.05.20", "title": "”Плаващ Чернобил” откриха в Русия"}
{"url": "http://www.classa.bg/%D1%81%D0%B2%D1%8F%D1%82/item/382166-%D0%B2%D1%80%D0%B0%D1%82%D0%B0%D1%82%D0%B0-%D0%BD%D0%B0-%D0%B5%D1%81-%D0%BE%D1%81%D1%82%D0%B0%D0%B2%D0%B0-%D0%B7%D0%B0%D1%82%D0%B2%D0%BE%D1%80%D0%B5%D0%BD%D0%B0", "text": "Пресилено и неподходящо е срещата на върха Европейски съюз - Западни Балкани да се нарича историческа. Така смята журналистът и анализатор Аделина Марини, главен редактор на сайта euinside.   В интервю за предаването \"Събота 150\" тя посочи, че лидерите на шестте балкански държави от региона се събират с европейски лидери доста често, защото има много процеси и инициативи, които ги събират. Срамно е, че досега подобна среща на върха не се е състояла и това се дължи на абсолютното пренебрежение на ЕС към Западните Балкани след Солун 2003-а, заяви Марини.     Според нея, целта на заключителната декларация от срещата в София не е да потвърди европейската перспектива на тези страни, а да им напомни какви са изискванията. Планът до 2025 година Съюзът да е доста по-интегриран може би ще претърпи провал заради сериозното охлаждане на интеграционните амбиции, допълни Марини. По думите й, Европейският съюз добре осъзнава стратегическата важност на региона, но от друга страна няма как да се реши проблемът с неговото наследство и с твърдоглавието на доста от лидерите в региона.    Онова, което не роди срещата в София, е алтернатива, при положение, че тези страни няма да бъдат готови за членство в следващите 20 години, изтъкна журналистът:   \"Не съм сигурна, че вратата е отворена. От всички послания най-важно беше това на Доналд Туск – като източник на неприятности Балканите са много по-големи от Германия и Франция взети заедно. Вратата за мен определено е затворена и това няма да се отрази добре на стратегическите интереси на ЕС. това например ще даде карт бланш на правителството на сръбския президент Александър Вучич - той даде ясен сигнал, че алтернативата за него е Русия...\"   \"Получава се патова ситуация, в която ЕС знае, че е в негов интерес тези страни да са негови членки. Но, както каза и френският президент – те трябва да бъдат „вплетени“ в ЕС по някои от важните теми, което не означава членство. Трябва да се намери някакъв заместител, тъй като тези страни не са готови и скоро няма да бъдат готови. Това, че ЕС е допуснал тази грешка - тя на този етап е непоправима\", каза още Аделина Марини.   Вече толкова години този регион не само не напредва – той върви назад. А това, което се случва в ЕС, още повече отдалечава тези държави. Тоест, имаме съпротивителни сили и от двете страни на границата, обобщи журналистът.   ЕС е изправен пред много сериозен проблем – той изгуби един от най-близките си съюзници в лицето на САЩ и сега САЩ са съперник в много отношения, а иранската сделка ще е най-голямото изпитание за ЕС през следващите месеци и години. Отношенията със САЩ и напрежението в Близкия Изток в момента са най-големите предизвикателства пред Съюза, отбеляза Аделина Марини и акцентира върху вътрешното напрежение в ЕС, което с избора на новото италианско правителство ще продължи да се покачва.", "date": "2018.05.20", "title": "Вратата на ЕС остава затворена"}
{"url": "http://www.classa.bg/%D1%81%D0%B2%D1%8F%D1%82/item/382167-%D0%BF%D1%83%D1%82%D0%B8%D0%BD-%D0%B7%D0%B0-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%B7%D0%B0-%C2%AB%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%C2%BB", "text": "Руският президент Владимир Путин по време на съвместната си пресконференция с канцлера на Германия Ангела Меркел коментира позицията на САЩ за изграждането на «Северен поток-2».     Той посочи, че тази позиция му е известна отдавна, става дума за «рядка форма на приемственост в дейността на днешната администрация с позицията на бившия американски президент Обама».   «Тук не виждаме нищо ново.   Позицията е продиктувана от две съображения, така ни казват.   Първо — това е оказване на подкрепа на Украйна, която развива отношения с тях, с Русия не иска много да го прави, но нашите пари за транзит получава с удоволствие.  Това са около  $2—3 млрд за година.   За да могат в Украйна малко да си похапнат с нашите парички.     Той подчерта, че «Северен поток-2» може да бъде използван за доставката не само непосредствено за Германия, но и за другите страни от Европа.     Потребностите на европейските страни към тази суровина растат, а собствените им добиви падат.   Но Доналд — той не е просто президент на САЩ, той е и добър предприемач, затова считам, че той лансира и интересите на своя бизнес с цел да се гарантира продажбата на европейския пазар на сгъстен газ.   Възможно ли е това?   Възможно е, но е много скъпо.     Според държавния глава на Русия, американският президент Доналд Тръмп «защитава интересите на своя бизнес, иска да лансира на европейския пазар своя продукт».         На 17 май СМИ съобщиха, че Тръмп притиска Германия във връзка с реализацията на проекта за газопровод.    ", "date": "2018.05.20", "title": "Путин за позицията на САЩ за «Северен поток-2»"}
{"url": "http://www.classa.bg/%D1%81%D0%B2%D1%8F%D1%82/item/382168-%D0%BD%D0%B0-%D0%B5%D0%B2%D1%80%D0%BE%D1%81%D1%8A%D1%8E%D0%B7%D0%B0-%D0%BC%D1%83-%D0%BF%D0%BE%D0%BD%D0%B8%D0%BA%D0%BD%D0%B0%D1%85%D0%B0-%D1%82%D0%BE%D0%BF%D0%BA%D0%B8-%D0%B7%D0%B0-%D0%B1%D0%BE%D1%80%D0%B1%D0%B0-%D1%81%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Поразителни новини идват от Европа. Оказва се, че ако се съберат на едно място много обидени и ядосани европейски политици, то може и да им стигне смелостта заедно да се изправят срещу Доналд Тръмп и неговата вашингтонска администрация. Дори не мога да си спомня кога се е случвало нещо подобно за последен път. Най-вероятно няма да си спомня, защото такова досега не е било.   Съвършено неочаквано в Европа се появи съюз, който вече нарекоха „Алианса МММ“, защото бе оглавен от Меркел, Макрон и Мей – тоест от лидерите на Германия, Франция и Великобритания, които отказаха да излязат от ядреното споразумение с Иран по заповед на САЩ. Като говорител на общоевропейската антиамериканска съпротива напред излезе Еманюел Макрон, който сега се чувства като истински наследник на Шарл дьо Гол, последният френски лидер, имал смелост да възрази на Вашингтон. Разбира се, Макрон в сравнение с Де Гол е политическо джудже в целия смисъл на думата, но тук няма какво да се направи – каквито и времената, такива и джуджетата, такива и политиците.     „По време на срещата на Европейския съюз на високо равнище се взе решение да се подкрепа сделката с Иран и да се защитават предприятията от действията на САЩ, заяви френският президент Еманюел Макрон. Според него, ЕС също настоява за отказ на Вашингтон без уговорки от митата по отношение на Европа. Ядреното споразумение с Иран трябва да се допълни и разшири, в това число и върху балистичните ракети и въпросите за ролята на Техеран в региона, заяви Макрон.   От тази история засега се разбират няколко неща и всички те са позитивни за Русия, за която всеки спор между САЩ и Европа е голяма радост. Когато противниците се бият помежду си, трябва да им се помага, без да се забравят пуканките и задължително да се скандира да не спират.   И така, ето какви изводи се набиват на очи:   Първо. Европейските политици се осмелиха, а както казват американските журналисти – изнагляха, защото обикновено германският канцлер и френският президент, независимо от всичко, най-вече се страхуват от Държавния департамент на САЩ, а от своите собствени избиратели или дори не от бизнесмените си, които плащат данъците в бюджета, а също така и плащат избирателните им кампании. Но този път националните интереси, или хайде – общоевропейските бизнес-интереси взеха връх над страха пред гнева на Вашингтон, който е привикнал да сменя непослушните европейски политици с щракване на пръстите.    Това е много добър знак, защото напомня на тези моменти, когато ръководителите на формално комунистическите Румъния, Югославия или Унгария започват да възразяват на ръководството на СССР. Това е явен признак, че американската империя се клати и руши и няма защо да се изпитва страх от гнева на Вашингтон. Важното е, че смелост проявяват тези, които се намират на много високо място на европейската пирамида на властта, защото това означава, че цялата система като цяло е готова както трябва да се скара с американците.   Второ. Поразително е, че решението за неподчинението на Вашингтон е прието от Европейския съвет, в чийто състав влизат всички страни от ЕС, което означава, че някак си всички проамерикански лидери от страните в ЕС, тоест лидерите на Полша, Литва, Латвия, Естония, Румъния, Испания, Португалия, Белгия и така нататък са били накарани да млъкнат и не само да млъкнат, но и да подпишат заявление, че САЩ не са прави и ЕС няма да съблюдава санкциите, а напротив – ще се бори за своите интереси. Честно казано страшно е да си представим какво е трябвало да направят Меркел и Макрон например с лидерите на прибалтийските държави, за които самата мисъл, че може да не се подчинят на САЩ предизвиква когнитивен дисонанс, истерия, епилептични припадъци и панически атаки едновременно.    За да постъпят така е било или да ги заплашат с нещо съвсем страшно или спрямо тях да се използва физическо или психическо насилие. Бих си платил да видя как конкретно са ги принудили да подпишат този документ на Европейския съвет. Надявам се, че някога ще има изтичане на видеозаписи или стенограми от това заседание, защото ми се струва, че светът трябва да види това издевателство над любителите да лижат американски ботуши.   Ще успеят ли Меркел и Макрон да измислят начин да неутрализират американските санкции? Със сигурност не и бързо. Твърде сложен процес и твърде много трябва да се промени в схемите за финансиране на американските петролни компании и в купчина други търговски въпроси. Това не може да се направи бързо, но Вашингтон няма защо да се радва за това. Ако Евросъюза реши да изгради механизъм за заобикаляне на американските санкции, то няма да има особено значение колко време ще му отнеме.    Да предположим, че ще са му нужни две години. Дълго, нали? А всъщност две години ще преминат като ден, а след това вече американските санкции изобщо ще престанат да действат като ефективен инструмент от външната политика на САЩ. Така че ако Тръмп не успее в близко време на пречупи европейската съпротива, то в недалечното бъдеще американците ще съжаляват много, че са загубили основното си геополитическо преимущество, а са получили в замяна единствено благодарностите на израелския премиер Нетаняху, които явно не струват толкова, че заради него да се разваля евроатлантическото единство.   Сега ще видим как Вашингтон ще си връща контрола над Европа. Прости решения няма и колкото е по-силен натиска на Тръмп върху европейците, толкова по-активно те ще се сближават с Китай и Русия и това със сигурност ще доведе до колапса на американската технология.  ", "date": "2018.05.20", "title": "На Евросъюза му поникнаха топки за борба са Америка?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382169-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B0%D0%BB%D0%B0%D0%BB%D0%B5%D0%B9", "text": "    Мъченик Талалей  бил родом от Ливан. Той бил 18-годишен красив момък, по занятие лекар. След като смело изповядал своята вяра в Господа Иисуса Христа, съдията заповядал на  двама палачи – Александър и Астерий  със свредел да продупчат коленете му и като проврат въже вътре през продупчените кости, да го обесят на дърво.   Невидима Божия сила побъркала ума на палачите и те вместо Талалей продупчили една дъска и я окачили на дървото. Когато мъчителят узнал това, помислил, че палачите умишлено се подиграват с него, и веднага заповядал да ги подложат на изтезания. Тогава Александър и Астерий сред мъченията извикали:     - Жив е християнският Господ! Отсега ние ставаме християни, вярваме в Христа и страдаме за Него!   Като чул това, мъчителят заповядал да ги посекат с меч, а сам взел свредела и се помъчил да продупчи коленете на Талалей. Но изведнъж ръцете му се схванали и той трябвало да моли Талалей да го спаси, което незлобивият мъченик Христов и направил с молитвата си. По-късно Талалей бил хвърлен в морето, но не се удавил.   Останал невредим, той бил хвърлен на зверовете в цирка, но те кротко ближели нозете му и се умилквали около него.   Най-после св. мъченик Талалей бил посечен с меч и се преселил във вечния живот в 284 година.", "date": "2018.05.20", "title": "Св. мъченик Талалей"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382156-%D1%82%D1%8F-%D0%B8%D1%81%D0%BA%D0%B0%D1%88%D0%B5-%D0%BE%D1%89%D0%B5", "text": "Следователите в Русия започнаха наказателно дело за предоставяне на услуги, които не отговарят на изискванията за сигурност, след като жителката на Москва Екатерина Киселева почина по време на операция за уголемяване на гърдите. Пресслужбата на Следствения комитет на Русия уточнява, че трагедията се е случила на 15 април.      \"По време на провеждане на пластична операция в частна клиника, 32-годишна жена е починала на операционната маса\", се казва в съобщение на ведомството. Според предварителната версия, пациентката на клиниката е починала от остра сърдечносъдова недостатъчност преди пристигането на линейка.      В рамките на наказателното дело ще бъдат разпитани ръководителите и медицинския персонал на клиниката \"Триумф палас\", в която е настъпила трагедията. Освен това, за да се определи причината за смъртта на пациента, ще бъде извършена съдебномедицинска експертиза. Майката на починалата 32-годишна Екатерина Киселева е написала в социалната мрежа: \"На 15.04.2018 г. в клиниката\" Триумф палас \"след операция почина дъщеря ми Киселева Екатерина.      Майка на две малки деца, единствената дъщеря на възрастни родители. Хирургът Перекрестов и анестезиологът Неджапов извършиха операцията. Ние сме отчаяни, ние сме убити, животът ни свърши. Красива, здрава, умна жена се довери на тези чудовища да отстранят неин недостатък.      Те й взеха не само парите, но и живота, който тя напълно бе посветила в полза на децата си и любимата си работа \". Някои от потребителите в интернет уточняват, че Григорий Перекрестов е познат като опитен пластичен хирург. В мрежата той често публикува селфита със свои пациентки. Майка на починалата пише още, че лекарите са скрили смъртта на дъщеря й в продължение на три часа.      \"На този ден, в четири и половина следобяда, ни казаха, че операцията е завършена и то успешно! И в 19:30 обявяват нейната смърт. После казаха, че тя е умряла на операционната маса. Тогава какво са правили там в продължение на три часа? Не мога да разбера какво наистина се е случило. Надяваме се, че започналото разследване ще изясни всичко\".", "date": "2018.05.20", "title": "Тя искаше още..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382157-%D0%BD%D0%B5%D0%BF%D0%BE%D0%BA%D0%B0%D0%BD%D0%B5%D0%BD%D0%B8-%D1%80%D0%BE%D0%B4%D0%BD%D0%B8%D0%BD%D0%B8-%D0%BD%D0%B0-%D0%BC%D0%B5%D0%B3%D0%B0%D0%BD", "text": "Лелята и братовчедът на Меган Маркъл от Санфорд, Флорида, не бяха поканени на кралската сватба. 67-годишната Хераунт Тереса и братовчедът Ник на 38 години хапнаха в ресторанта за бързо хранене \"Бъргър Кинг\" близо до дома си в Санфорд, Флорида, малко след като свърши живото излъчване на сватбата на Меган и принц Хари.                  Те ядоха бърза закуска, пиха кафе и си взеха типичните за заведението златни картонени корони. По-късно пред DailyMail той споделя, че семейството е гледало церемонията на живо по телевизията, но отказа да го обсъди допълнително.", "date": "2018.05.20", "title": "Непоканени роднини на Меган"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382158-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%BC%D0%B0%D0%B9", "text": "ОВЕН ( 21 март - 20 април ) Възможно е спешно бизнес пътуване, подписване на договори и ново запознанство в любовен план. Толкова много впечатления ще получите днес, че ще бъдете възхитени. Сложностти могат да се появят с получаването на пари. Особено, ако прехвърляте на лична сметка. Опитайте се да останете спокойни, пред лицето на всякакви ситуации. ТЕЛЕЦ ( 21 април - 21 май )  Може отчаяно да се влюбите в човек, който преди не ви е бил симпатичен. Странно, но факт. Ако разберете, че чувствата идват от сърцето, тогава не спирайте това. Работата ви, ще изисква максимална подреденост и вникване подробно в детайлите. Компетентно управлявайте средствата и бъдете по-икономични. БЛИЗНАЦИ ( 22 май - 21 Юни ) Трябва да станете по-малко критични в оценките си, за действията на околните. Ако покажете хладнокръвие, това ще е за добро. Интуицията ще ви помогне да разрешите дългогодишен проблем, свързан с вас и близък приятел. Ще откриете за себе си нещо, което преди ви е изглеждало незначително. От рискови и опасни спортове, трябва да се откажете.   РАК ( 22 юни - 23 юли ) Трябва да покажете компетентност по тези въпроси, които ще обсъждате с колегите и шефа. Ако изкажете мнение, аргументирайте се. Строго планирайте пътуванията, работните моменти и личната сфера, така ще постигнете положителни резултати. Благоприятна и полезна за вас ще бъде среща с приятел-бизнесмен. ЛЪВ ( 24 юли - 23 август ) Очаква ви натоварен ден. Вие ще бъдете в центъра на вниманието, ще направите интересна екскурзия и ще създадете добри контакти. Творческите личности, трябва да покажат своя талант, независимо дали имате пари или влиятелни връзки. Способни сте на много, ако слушате интуицията си. За среща, по-добре изберете друга вечер. ДЕВА ( 24-ти август - 23 септември ) Необходимо е, да съберете волята си в юмрук и да работите, докато трудът ви, не донесе плодове. Ако ситуацията във финансовата сфера се промени към по-добро, не бързайте да харчичте всичко и не организирайте пазаруване. Колкото по инициативни сте в личния си живот, толкова по-добре за по-нататъшните отношения с любимия човек. Опитайте се, да не говорите твърде много за себе си. ВЕЗНИ( 24 септември - 23 октомври) Очаква ви щастлив ден, ако преди това сте работили върху себе си. Има шанс да реализирате желанията си, без специални загуби и съмнения. Благоприятен ден, за тези които работят в областта на икономиката, политиката и строителството. Разумният подход към отношенията с любимия човек, ще ви помогне да откриете нови хоризонти и дори да експериментирате.   СКОРПИОН ( 24 октомври - 22 Ноември ) Поради прекалената си упоритост, може да навредите на себе си и вашите колеги. Може да отчуждите онези, които преди това, са ви помагали искрено. Необвързаните, могат да се влюбят, а семейните не трябва да изясняват отношенията си със съпруга, особено в присъствието на други. Може да получите проект, който ще ви донесе ползи.   СТРЕЛЕЦ ( 23 Ноември - 21 Декември ) Отстоявайте своето мнение, за да намерите и укрепите своето място под слънцето. Проблемите в кариерата, ще бъдат решени, благодарение на постоянството и здравия ви разум. Не търсете нови приятели, а също и се откажете от откровени разговори с близките. За да се отървете от песимистичното настроение, трябва да се заемете с йога и да релаксирате. КОЗИРОГ (22 Декември - 20 януари ) Трябва да бъдете толеранни към всеки, с когото съдбата ви сблъска. Бъдете организирани и гъвкави, ако става дума за нова работа. Откажете се от хазарт, инвестиране на пари и оферти с търговски характер. Ако сте прекалено сдържани в чувствата, това ще доведе дисхармония в отношенията с вашият възлюбен.  ВОДОЛЕЙ ( 21 януари -  19  февруари ) Възможна е среща с лице, от което зависи вашата бъдеща кариера. Вярвайте повече на себе си, а не на думите на другите хора. За да постигнете стабилност, не се бавете с инвестициите. Има възможност да намерите нещо, което отдавна сте загубили. В допълнение, може да се сдобрите с някой и да установите топли отношения.   РИБИ ( 20 февруари - 20 март ) Сами, ще успеете да се справите с промените в личната сфера. Ще започнете да гледате към някои неща по различен начин, което ще ви е от полза. Перспектива в работата очаква онези, които незабавно решават всички професионални проблеми. Вярвайте на колегите, но също така бъдете бдителни при подписването на документи. Вечерта ви чака пътуване.", "date": "2018.05.20", "title": "Дневен хороскоп 20 май"}
{"url": "http://www.classa.bg/%D1%81%D0%B2%D1%8F%D1%82/item/382159-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%BE-%D1%81%D0%B0%D0%BC%D0%BE%D0%B2%D0%B7%D1%80%D0%B8%D0%B2%D1%8F%D0%B2%D0%B0%D1%82-%D0%B2%D0%B5%D1%87%D0%B5-%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%82%D0%B5-%D1%81%D0%B8-%D0%B6%D0%B5%D0%BD%D0%B8-%D0%B8-%D0%B4%D0%B5%D1%86%D0%B0", "text": "Това е нов вид тероризъм: в Индонезия вече се самовзривяват цели джихадистки семейства - заедно с жените и децата. Какво стои зад това ново измерение на терора?               „Просто не ми го побира умът\", казва кметицата на Сурабая, острова Ява, Три Рисмахарини. Вярващата мюсюлманка и майка на две деца не успява да прикрие сълзите си пред телевизионните камери, когато научава за самоубийствените атентати срещу три черкви, извършени миналата неделя от шестчленно семейство. Родителите и техните опасани с боеприпаси четири деца на възраст между 9 и 18 години са се самовзривили едновременно, причинявайки смъртта на 13 души. Ранените са над 40.   Същия ден загинаха и още трима души - мъж и жена, заедно с едно от децата си, когато в жилището им в град Сидоарио по непредпазливост е било задействано взривно самоделно устройство от същия тип, както това в Сурабая на остров Ява. Ден по-късно пък петчленно семейство се самовзриви пред входа на полицейското управление - също в Сурабая, а едно от децата им оцеля като по чудо, но с тежки наранявания.   И трите семейства принадлежат към свързаната с \"Ислямска държава\" терористична мрежа \"Джамаа аншарут дауалах\".   Новите измерения на терора   И преди в Индонезия е имало терористични нападения. След демократизирането на страната през 1998 година екстремистката групировка \"Джамаа Исламия\" извърши серия от смъртоносни атентати, сред които и атентата в туристическия център Кута през 2002 година с над 200 загинали. Но тези терористични атентати бяха извършвани предимно от мъже. Жените в семействата на терористите или изпълняваха куриерски поръчки, или участваха в подготовката на атентатите. В много редки случаи за пъклените си дела терористите са използвали също и деца-сираци.     Последните атентати в Сурабая обаче имат други измерения.Това бяха първите в света самоубийствени атентати, извършени от цели семейства. Експертите по въпросите на тероризма обаче не са изненадани от това развитие. Според оценките на властите, 700 индонезийски семейства са заминали за Сирия, за да се присъединят към ИД. След поражението на джихадистките милиции, в Индонезия са се завърнали около 500 привърженици на ИД - мъже, жени и деца. Властите обаче все още не са установили дали атентаторите-самоубийци от Сурабая са били в Сирия. Терорът като семейно начинание   Индонезия, 2014: графити вербуват за идеите на т.нар. \"Ислямска държава\"   „От самото начало ИД беше нещо като семейно предприятие\", казва директорката на Института за политически анализи на конфликтите в Джакарта Сидни Джонс. Мъжете е трябвало да воюват, а жените да раждат и възпитават нови бойци. „На жените обаче, повлияни от социалните медии, не им е била достатъчно тази второстепенна роля. Те са искали да участват по-активно в битката на ИД и са се възхищавали на атентаторките-самоубийци в Палестина, Ирак и Чечения\", казва експертката по въпросите на тероризма.   Индонезийската терористична мрежа \"Джамаа аншарут дауалах\" е привлякла много разочаровани от прекратяването през 2009 г. на въоръжената борба на \"Джамаа Исламия\". Преди всичко млади джихадисти, обучени в Афганистан или Филипините, преминали през ИД, се връщат обратно след края на нейното господство в Сирия, настроени срещу индонезийската полиция, която през последните години арестува и ликвидира безброй членове на \"Джамаа Исламия\".   Индонезия инвестира много средства в борбата срещу тероризма и успя да предотврати много атентати. Но в страната няма условия за дерадикализиране на терористите и техните близки. Програми за реинтеграцията на цели семейства пък изобщо не съществуват. Председателят на Комисията за закрила на децата Сусанто призовава правителството да отделя по-голямо внимание на проблема с радикализирането на подрастващите.   Безспирна индоктринация   Близки на жертвите от нападенията в Сурабая на едно от погребенията   Нито едно от децата, участвали в самоубийствените атентати в Сурабая, не е посещавало училище. По данни на полицията, те са живеели напълно изолирано и са били посвещавани още от най-ранна възраст чрез джихадистки видео-клипове. „Тези семейства са убедени, че ще се озоват заедно в рая. Според техните представи, бащите не могат да изоставят децата си. Вероятно те взимат жените и децата си, за да не бъдат по-късно стигматизирани\", казва бивш член на \"Джамаа Исламия\", който днес се грижи за отхвърлени от обществото деца и жени на арестувани терористи.   Сидни Джонс смята, че най-важната задача на държавата е да разкрие съществуващите семейни терористични мрежи. Иноднезийските специални части за борба с тероризма разкриха и задържаха още две семейства, които са били във връзка с други атентатори. „Правителството трябва да проучи какво са движещите мотиви на тези семейства, преди да разработи концепция за противодействие на явлението. След като само два дни бяха извършени атентати от три семейства, това означава със сигурност, че има и много други, които са готови да сторят същото\", посочва Сидни Джонс.", "date": "2018.05.20", "title": "Чудовищно: самовзривяват вече и собствените си жени и деца"}
{"url": "http://www.classa.bg/%D1%81%D0%B2%D1%8F%D1%82/item/382160-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D0%BA%D0%BE%D1%82%D0%BE-%D1%88%D0%BE%D1%83-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D1%81%D0%B0%D1%80%D0%B0%D0%B5%D0%B2%D0%BE", "text": "След като в Европа го отрязаха, му остана само тази възможност: в неделя вечерта турският президент Ердоган ще държи реч пред свои симпатизанти в Сараево. Там той се чувства като у дома и се готви да обере овациите.             Енес Кулоглу е на 19 години и следва икономика и психология в Дюселдорф. В петък той се качва на автобуса и се отправя към Сараево, за да участва в Конгреса на „Съюза на европейските турски демократи\" /UETD/. С нетърпение очаква появата на специалния гост на Конгреса -турския президент Ердоган, който ще държи реч. Енес казва, че иска да подкрепи Ердоган за преизбирането му за президент на изборите на 24 юли. Ердоган и неговата партия били добро за Турция и за Европа. Затова Енес, който има турско гражданство, ще даде гласа си за сегашния и - както се надява - бъдещ президент на Турция. Хиляди турци като Енес от много европейски страни пристигат с автобуси, влакове или частни коли в Сараево, за да видят на живо турския лидер.   Като у дома си   В неделя вечерта Ердоган ще държи речта си пред хиляди въодушевени свои привърженици. Това ще бъде единствената предизборна проява на турския държавен глава извън Турция. 140 години след края на Османската империя, към която е принадлежала и Босна и Херцеговина, турският президент може да се чувства тук като у дома си и да държи предизборната си реч пред възторжена публика. При това без да се опасява от критики, както в повечето други европейски страни.   Подобни предизборни изяви са забранени в Германия, Австрия, Холандия и в други европейски страни. За много босненски мюсюлмани обаче Ердоган минава за съюзник и закрилник. Особено след босненската гражданска война през 1990-те години, когато живеещите в страната сърби и хървати се опитаха да постигнат военните си цели, много босненски мюсюлмани се чувстват изоставени от европейските държави и се осланят само на старата си обвързаност с Турция.   \"Брат Бакир\"   Ердоган може да разчита и на подкрепата на голяма част от политическия елит на страната. Приятелството му с мюсюлманския представител в тристранното босненско председателство Бакир Изетбегович е известно отдавна. Ердоган често кани своя „брат Бакир\" и на частни празненства, като сватбата на дъщеря си, например.   Официално Ердоган пристига в Сараево на работно посещение за разговори с местните висши държавни ръководители по различни икономически въпроси. Освен това Ердоган ще бъде удостоен с почетна докторска титла на международния университет в Сараево „за изключителни заслуги за изграждането на едно хуманно общество, както и за разпространяването на културата на диалога в Европа и по света\".   През май 2015 г. Ердоган беше посрещнат с военни почести в Сараево   Съвсем \"случайно\" в същия ден, съвесм наблизо, се провежда Конгрес на „Съюза на европейските турски демократи\" - близка до управляващата Партия на справедливостта и развитието (ПСР) лобистка организация. Ердоган, разбира се, ще използва възможността да посети и това събитие. Организаторите очакват около 20 000 души да дойдат в построената за Зимната Олимпиада през 1984 година зала.   Турция - регионалната сила   На подиума до Ердоган ще бъде и неговият приятел Бакир Изетбегович. Това е една от причините, опозицията в Босна и Херцеговина да гледа критично на цялото мероприятие. Защото през октомври в страната също ще има избори и управляващата партия се кани да извлече ползи от появата на Изетбегович до Ердоган. „Вместо да създаде европейска перспектива за Босна и Херцеговина, управляващата партия организира цирк, на който хората трябва да почетат Ердоган и кандидатите на управляващата партия\", казва възмутено председателят на опозиционната Социалдемократическа партия Нермин Никсич. Президентът на Република Сръбска в Босна Милорад Додик критикува това, че „Турция помага само на босненските мюсюлмани. Ние не харсваме това, но не можем да променим нищо\", казва той.   Ердоган едва ли ще се стресне от тези критики. От няколко години той се опитва да утвърди Турция като регионална сила на Балканите. От една страна иска да обвърже обеднелите страни към турски инвеститори чрез малки и по-големи икономически проекти. Наскоро той обяви, че ще се ангажира с изграждането на магистрала между Белград и Сараево. От друга страна Ердоган иска да представи Турция като политическа и идеологическа родина на мюсюлманите на Балканите - не на последно място и чрез изтъкване на славното минало на Османската империя. Много наблюдатели говорят в тази връзка за неоосманска политика. Но не е само Турция - също и ЕС, Русия и Китай се борят за засилване на влиянието си над нестабилния регион.   Един опасен партньор   Реджеп Ердоган пред гроба на бившия босненски президент Алия Изетбегович   Живеещият в Сараево политолог Нерзук Чурак смята за преувеличени опасенията от ролята на Турция на Балканите. „Истински отрицателна роля в Босна и Херцеговина играят преди всичко съседните Сърбия и Хърватия\", казва той. Двете страни все още се опитват да влияят върху политиката на Босна и Херцеговина, „като че ли става дума за част от тяхната собствена държава\". Чурак дори приветства турската икономическа активност на Балканите, стига това да не е свързано с политически интереси.   Въпреки това политологът гледа критично на предизборната изява на турския президент, защото \"говорим за един автократ, който няма нищо общо с либералната демокрация\". Според Чурак, проблемът не се състои в популистката и неоосманска реторика на Ердоган, а във факта, че \"той арестува десетки хиляди души в собствената си страна, само защото те изразяват свободно мнението си\". Подобни режими са опасни, казва политологът.   Енес Кулоглу не се влияе от подобни мнения. Той ще се радва да види на живо Ердоган в Сараево - заедно с хиляди други съмишленици. Казва, че е подготвил личното си послание към Ердоган, стига да му се удаде възможност да се срещне лично с него. Щял да му каже следното: „Продължавайте в същия дух, господин президент! Аз Ви подкрепям\".", "date": "2018.05.20", "title": "Домакинското шоу на Ердоган в Сараево"}
{"url": "http://www.classa.bg/%D1%81%D0%B2%D1%8F%D1%82/item/382161-%D0%BD%D0%B5%D1%87%D0%B5%D1%81%D1%82%D0%BD%D0%B0-%D0%BB%D0%B8-%D0%B5-%D1%82%D0%B0%D0%B7%D0%B8-%D0%B8%D0%B3%D1%80%D0%B0-%D1%81%D1%8A%D1%81-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8", "text": "ЕС продължава да подхранва надеждите на страните от Западните Балкани за членство в общността. По-честно би било друго: да им бъде казано ясно, че целта е тясно обвързване, но не и пълноправно членство           Аргументите на Еврокомисията (ЕК) звучат убедително: „Или изнасяме стабилност, или внасяме нестабилност\" - така комисарят по разширяването Йоханес Хан обобщава мотивите на ЕС да даде ясна перспектива за членство на шестте страни от Западните Балкани. Тази перспектива трябва да даде тласък както на реформите - демократични и икономически, така и на намирането на решения на конфликтите в региона - вътрешни и междудържавни. Но не по-малка тежест има и онова, което ЕК премълчава: ЕС иска да даде отпор на нарастващото влияние на Русия и Китай в региона. Те изкушават балканските страни с пари, но - за разлика от ЕС - не задават неудобни въпроси, например относно функционирането на правовата държава.   Против идеята за пълноправно членство в обозримо бъдеще обаче говори не само фактът, че шестте страни изобщо не са си написали задължителното „домашно\", а също и някои принципни съображения извън темпото на реформи на Балканите. Умората от разширяването   В момента ЕС е прекалено зает със самия себе си, за да има сили за ново разширяване. Дори само споменаването на някаква дата – Еврокомисията беше посочила 2025 г. като срок за приемането на Сърбия и Черна гора – предизвиква в редица европейски столици истинска паника. И има защо.   Последните разширявания на ЕС бяха продукт на политически решения. Политиците обаче не обърнаха внимание на предупрежденията, че страните още не са готови. На държави като Румъния и България, например, щеше да им се наложи да положат много повече усилия, ако бяха приемани днес. С присъединяването към клуба обаче почти се изчерпват и лостовете на ЕК за влияние върху отделните страни. Присъединилите се страни извличат всички облаги от членството си в ЕС и участват във взимането на решения дори и тогава, когато се държат странно. Като Унгария и Полша, например, които са най-добрата илюстрация за това какви трудности среща Брюксел да следи за правилата на поведение.   Национализмът на Балканите е навярно най-големият проблем за района. Комисията се надява, че той може да бъде овладян, ако страните се присъединят към ЕС. Много по-вероятно е обаче те да внесат този проблем в ЕС, което ще увеличи риска от това ЕС да се самоблокира. Реалистично ли е пълноправното членство?   Да не забравяме и огромната пропаст, разделяща икономически едните от другите: шестте страни от Западните Балкани изостават значително от страните-членки на ЕС, а това ще ги превърне за дълго време в нетни получатели. Тъй че колкото повече бедни държави се нареждат на опашката за членство, толкова по-непривлекателно ще изглежда разширяването на общността за нетните платци.     Принципът за солидарност сам по себе си е хубаво нещо. Но не може да съществува твърде голямо неравенство. Освен това ако тези страни станат пълноправни членки, свободата на придвижване вероятно ще отприщи нова вълна на миграция от Балканите към по-благоденстващите и с по-развити социални системи държави от ЕС. От гледна точка на самите хора това е разбираемо, но то само допълнително ще разпали ксенофобията в северните страни-членки.   Какво следва от всичко това? ЕС не бива да оставя Западните Балкани на произвола на съдбата, както и в ръцете на Русия и Китай. И занапред целта трябва да бъде по-тясно обвързване, но не и пълноправно членство. Тоест - партньорство малко под равнището на членството, каквото ЕС има например с държавите от Европейската асоциация за свободна търговия EFTA. Което означава сериозно икономическо сътрудничество и подкрепа, но без право на глас по делата на ЕС. Познат рефрен   Навярно много лидери на държави от ЕС мислят точно това, но не го изричат на глас. Вместо това и на срещата на върха в София отново всички припяваха старата песен, че страните от Западните Балкани със сигурност ще се присъединят, но след време - сега било твърде рано.   А много по-честно щеше да бъде, ако (и на двете страни) им беше дадена ясна перспектива за това кога и какво могат да очакват.", "date": "2018.05.20", "title": "Нечестна ли е тази игра със страните от Западните Балкани?"}
{"url": "http://www.classa.bg/%D1%81%D0%B2%D1%8F%D1%82/item/382162-%D1%81%D0%BB%D0%B5%D0%B4-%D1%81%D0%BE%D1%87%D0%B8-%D0%B7%D0%B0%D0%BF%D0%BE%D1%87%D0%B2%D0%B0-%D0%BB%D0%B8-%D1%81%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5", "text": "По-големи оптимисти ли сме след разговорите в Сочи за отношенията с Русия? Определено има място и за оптимизъм, но много предпазлив. Прекалено много политическо доверие проигра Путин напоследък             Дълго време не е имало добри новини около германско-руските отношения. Просто една лоша новина следваше другата, било то по повод войната в Украйна, руската подкрепа за режима на сирийския президент Асад, взаимните санкции или аферата Скрипал - отношенията Изток-Запад все вървяха надолу. А фактът, че почти цяла година Германия отпадна като външнополитически играч, не направи нещата по-добри. Но предизборната кампания и трудното съставяне на правителство в Берлин след това имаха приоритет.   Предпазлив оптимизъм   Всичко това вече е забравено. През последните дни няколко германски министри посетиха Москва, а сега и канцлерката Меркел отиде на крака при Путин. И ето го и него - предпазливият оптимизъм: изглежда, че руският президент е склонен да не спира транзита на руски природен газ през Украйна и след като бъде построен газопроводът \"Северен поток-2\". А това означава шанс за Киев да продължи да печели милиарди от преноса.   Но както знаем, дяволът се крие в детайлите. Достатъчно ли е подобно уверение за украинското правителство? Кой би могъл да даде съответните гаранции? Руското правителство? Или ЕС? Или и двете страни? Тези въпроси остават открити и след германско-руската среща на върха.   Правителството в Киев продължава да гледа с недоверие. Особено след натрупания негативен опит, това е напълно разбираемо. Проблемите обаче не могат да бъдат решени с недоверие, а Киев трябва да преговаря - с помощта на Германия и ЕС. Стига Москва да е склонна на отстъпки по договореностите от Минск, каквито намеци направи Путин в Сочи. Не е изключено в скоро време канцлерката и руският президент да се срещнат отново, за да договорят мирен план за Източна Украйна. Тогава в преговорите ще участват и президентите на Франция и Украйна. Всички са наясно, че колкото по-дълго трае конфликтът, толкова по-трудно може да бъде намерено решение. Процесът от Минск просто няма алтернатива. Тръмп сближава европейци и руснаци   Карта на съществуащите газопроводи в Европа и трасета на \"Северен поток\"   Меркел и Путин не виждат алтернатива и на ядреното споразумение с Иран. Двете страни и всички други европейци, както и китайците, твърдо държат на сделката и след като Доналд Тръмп я торпилира. Остава да видим дали Вашингтон действително ще наложи санкции на чуждестранните фирми, които продължат да сключват сделки с Иран. Каква ирония само: излизането на Америка от ядрената сделка сближава европейци и руснаци. И не само това - американските заплахи срещу Техеран помпат цената на суровия петрол, която за първи път от години насам надхвърли 80 долара за барел. Значи в руската държавна хазна ще се влеят свежи пари. Това е още една нежелана колатерална щета от непоследователната американска външна политика.     Никой не може да обвини Меркел, че е спестила неудобните теми на руския президент. Точно обратното дори - тя говори в прав текст: разкритикува ограничаването на свободата на медиите и преследването на дейците на изкуството и културата, руските хакерски атаки срещу външното министерство в Берлин и подкрепата на Путин за режима на сирийския президент Асад. Списъкът със спорните точки е дълъг. Но както изглежда това не обезкуражава германската канцлерка.   Едно нещо обаче не подлежи на съмнение: взаимното недоверие си остава. Пред последните четири години Москва проигра много политическо доверие. И ще минат години, докато то бъде възстановено.", "date": "2018.05.20", "title": "След Сочи: започва ли сближаване?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382163-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4-%D1%87%D0%B8%D0%BF%D1%80%D0%BE%D0%B2%D1%81%D0%BA%D0%B8-%D0%BA%D0%B8%D0%BB%D0%B8%D0%BC%D0%B8,-%D1%80%D0%B0%D0%B4%D0%B8%D1%87%D0%BA%D0%BE%D0%B2%D0%B8-%D0%BC%D0%B0%D0%B3%D0%B8%D0%B8-%D0%B8-%D0%B1%D0%BE%D0%B1-%D1%81-%D0%B1%D0%B0%D0%B1%D0%B8%D0%BD%D0%B0-%D0%B4%D1%83%D1%88%D0%B8%D1%86%D0%B0", "text": "Когато прехвърлиш билото на Петрохан и се спуснеш в с. Бързия, те хваща усещането, че си попаднал в книга на Радичков. По планината пролетта идва по-късно и посреща с нацъфтели акации и толкова зеленина, от която чак ти се завива свят. Насред зеленината, между хълмове, зеленото отстъпва.   Влезли сме в Чипровци в първия ден от Фестивала на Чипровския килим и градът е потънал в ярки цветове. Празникът се провежда от няколко години и все още му липсва голяма публичност и посещаемост. Идват предимно хора от района или такива, които гостуват на приятели и роднини и много по-малко външни посетители. Преди фестивалът да е станал популярен, това донякъде ни е добре дошло - спасяваме се от навалица и се чувстваме като откриватели.   Извън романтиката остават трудностите, с които все пак оцелява до днес изкуството на чипровския килим. Всяка година в първата половина на месец май фестивалът събира на едно място производителите и килимите, изтъкани от тях в продължение на месеци и години. Само по това време може да се намери събрано такова разнообразие от модели, изложени за продажба заедно. През останалите дни се работи основно по поръчка - клиентът избира модела, майсторките го правят. Продават се готови килими и онлайн, както и на няколко места в града, но отдавна няма общо място, на което производители да тъкат и предлагат общо стоката си. Причината да не се тъкат много килими предварително е цената им - за кв. метър е около 400 лв. и нагоре.   Това прави 1000 лв. за средно голям килим, а най-големите и сложни надминават 2000 лв.    Сами се досещате, че това е сума, непосилна за повечето хора в района, така че оцеляването на чипровските килими зависи от далеч по-платежоспособни клиенти. Тук редовно се коментира как знаменитости и аристократи са си поръчали килими, колко имения украсяват и се пазят като ценност десетилетия наред. Тази страна на килимите е малко тъмна - до звездите тъкачките нямат достъп. Изделията им са стигнали през посредници, най-вероятно - на цени, в пъти по-високи от тези, на които са ги продали в Чипровци. Горчивата истина е, че общо сдружение, което да защитава интересите на всички, няма. Защитата на ЮНЕСКО като нематериално културно наследство е една стъпка, но в нея материални стимули няма. Преди няколко години е закрита паралелката по килимарство в училището.   Който иска да се учи, трябва да се оправя сам.         Изтъкаването на 1 кв. метър за опитна тъкачка отнема месец, най-опитните успяват за това време да стигнат 2 кв. метра. Затова и цената е висока, и килимът е инвестиция във времето. За съжаление стигаме и до другата причина за трудностите да се съхранят знанията и уменията - въпреки търсенето, не са много хората в България, които искат и могат да си позволят ръчно тъкан килим.   Пазарът е залят от турски, с имитация на чипровски мотиви, но в пъти по-евтини. Да не говорим за евтините синтетични варианти, които се ползват няколко години и после се хвърлят. Дали консуматорското общество ще убие няколко века занаят, не знам, но силно се надявам да се намират хора, оценяващи дълготрайното майсторско произведение.   Планинска душица   Чипровските килими са само една от причините да дойдете в района, благодатен за кулинарен, планински, културен и селски туризъм. Цялата планинска област на Монтана до границата е разделена на поречия - пътищата се вият край реките, навлизат дълбоко между планинските склонове и свършват в последното село. Някога това е използвано от българите, заселили се, за да се отдалечат от постоянните набези и лесната достъпност на полетата.   В Чипровци има няколко хотела и къщи за гости, а над града е хижа „Горски рай\", откъдето тръгва пътят за изкачване на връх Миджур. Наоколо има много екопътеки, както и велотрасе, преминаващо през Чипровци, Чупрене и стигащо до Белоградчик. Началото му е в Берковица, но може да тръгнете и от другите точки по пътя. Без петък и почивните дни,асфалтовите пътища в тази част на Северозапада са слабо натоварени и често се ползват от велосипедисти. Най-известната екопътека е „Деяница\", която стига до Чипровския водопад.   Тук е задължително да опитате чушките, пълнени с боб и подправени с „бабина душица\" - дивата мащерка. „Нашият край е беден, слаба е земята и няма такова земеделие. Запазила се е чиста, не е торена, не е тровена, тук не сме имали такива ТКЗС-а, като в равнината. Затова всичко ни е чисто. Чушки с боб правим, картофи, проста храна. Тук са най-хубавите чушки с боб, но да знаеш, ако не сложиш бабина душица, все едно нищо не си направила. И нея ходим да си берем от планината, чиста е, и съвсем различен вкус дава\", разказва ни една от чипровските жени, които не признават купуване на подправки в пакетче. Всичко си берат или отглеждат.   Друг специалитет са баниците с кори, точени и печени на огън, върху плочата на дървената печка. Те се продават и пакетирани, направени в няколко от малките цехове в района, но е съвсем различно, когато ядеш чипровската баница в Чипровци. Местни специалитети приготвят в хижата и в хотелите в града, за някои се изисква повече време, така че питайте предварително.         Място за спане има в наскоро обновения Чипровски манастир. Намира се в местност, приятно отдалечена от цивилизацията, по пътя има указателни табели.   Туризъм за откриватели   По другото поречие, оттатък южния склон над Чипровци, е село Говежда. То е увековечено с трилогията „Северозападен романь\" на Стоян Николов-Торлака, написан на местен, северозападен диалект. Четейки романа, си представяхме по-малко, по-замряло и тъжно село. В действителност Говежда е много голямо, някога е имало хиляди жители, днес са останали 200-300. Природата наоколо е приказно красива, май месец е облял склоновете със зеленина и горски цветя, реката се спуска много бистра и пълноводна от планината, дворовете са потънали в тишина и цветя. Места за разходки наоколо има много, в селото има и три магазина.   В делнични дни в тях може да хапнете. За жалост още няма къща за гости, но наблизо има достатъчно места за отсядане. Може и палатка да опънете, отдалечени сте от всичко и едва ли пратеници на Министерство на туризма ще ви намерят, за да ви глобят за диво къмпингуване. Къща за гости има в общинския център Георги Дамяново, в подножието на близкия връх Копрен има други къщи за гости и ваканционен комплекс.         На връщане от Говежда правим малка отбивка до една позабравена местност - „Балова шума\". Някога тук е издигнат огромен мемориален комплекс на трите северозападни въстания, вдигнати в един и същ месец - Чипровското от 1688 г., Септемврийското от 1923 г. и 9 септември 1944 г.   Паметникът е отдавна изоставен, отчасти ограбен, а пътеката до него е обрасла и ни предупреждават за змии и кърлежи. Наблизо има хотел с ресторант, в който приготвят храна по домашни, местни рецепти. Тишината и отдалечеността са забележителни и си заслужават няколко километра отбивка от основния път.   Съвсем наблизо е Лопушанския манастир, който е може би най-посещавания и най-туристическия в района. Съботно-неделните дни дори е леко неприятно заради тълпи „поклонници\", които минават да разгледат, да палят свещи и да пушат нервно в двора на манастира, докато чакат групата си. Накратко - препоръчваме го, но през седмицата. Наблизо е и Клисурския манастир, един от най-големите в България. Идеално поддържан е, с много красива и голяма градина, а на място може да си купите продукция от манастирските градини.   Град на двама писатели   Третото поречие по пътя след Чипровци е Берковица. Градът на Вазов и Радичков днес е тих, много зелен, чист и нереално спокоен. Като всички северозападни градове и тук населението е намаляло в пъти, но туризмът се развива. Има много хотели и къщи за гости, места за хранене и маршрути за обикаляне. Най-голям поток туристи идват през зимата, когато работи ски-пистата под връх Ком.   Склоновете на Западна Стара планина задържат сняг много по-дълго от планините в Южна България, снегът е по-обилен и сезонът - по-дълъг. Има и местност, в която снегът се задържа почти целогодишно. За добро или за лошо някогашният проект за огромно разширение на ски пистите не се осъществи. Може би това щеше да раздвижи в добра посока общината, а може би щеше да стане нещо като Банско, кой знае...   Засега Берковица предлага малко планински туризъм, много запазена и изумително красива природа и по малко фестивален и кулинарен туризъм. От миналата година през септември тук се провежда Фестивал на духовата музика, един от многото такива празници в Северозападна България. През лятото, когато узреят малините по планинските поляни, се прави Празник на малината. Между тях се организират четения, местни празници и фестивали за детско творчество. Берковските малини са увековечени в стихотворението на Вазов „Малини\", а по-късно признателните граждани издигат чешма-паметник със стиха, посветена на берачките на малини.   Идеално запазена е къщата-музей „Иван Вазов\", където писателят прекарва две години, работейки в съда. Днес по нея можем да видим автентичната атмосфера на дом от Възраждането. От този период са повечето експонати в Градската художествена галерия, където има постоянна експозиция на възрожденска живопис и дърворезба.   Берковица някога била прочута с майсторите-бижутери, които съхранили традициите на Чипровската златарска школа .   Фините изделия от сребърен и златен филигран са прославяли Чипровския край преди въстанието да прогони занаятчиите. Постепенно районът отново се заселил, а берковските майстори спасили от забрава филигранните изделия. Преди няколко десетилетия са работили много повече, обединени в кооперация, днес са останали малцина.   Правят предимно сребърни бижута и сувенири, които може да купите на място. Един от магазините е зад Часовниковата кула, може да попитате за упътване. Бижутерите често изнасят изделията си на панаирите и празниците в Берковица и в района на Северозапада. Ако ги видите, купете си от техните авторски филигранни бижута. Цената им е сходна с тази на масовата лята бижутерия, но са несравнимо по-красиви и освен това ще подкрепите един позабравен български занаят.   За да усещаш Берковско, може би е най-добре да дойдеш когато няма празнична програма. Тогава всичко е в обичайния си ритъм, градът е тих и те приканва да тръгнеш към края на улиците и да заизкачваш планината. Там може и да се изгубиш за малко, да срещнеш приказните верблюди на Радичков, а може и да попиташ някой добър дух тенец да те упъти.   Символично е, че от големия майстор на магическия реализъм не са останали кой знае какви материални спомени. Родната Калиманица отдавна е изселена заради язовир Огоста и днес от нея е запазена само църквата, напълно запусната. Язовирът така и не стига до изселеното село - огромният проект „Огоста\" не е напълно завършен.   Някъде по брега му има вековен дъб, наречен Дъбът на Йордан Радичков, извисявал се над Калиманица отпреди четири века. Този път не стигнахме до него и гледахме язовира само отдалеч.   Местните предания говорят, че в определено време от водите се надигат приказни същества, чудовища се гмуркат, а водата понякога потъва дълбоко под земята. Кой знае дали е истина. В Северозапада всичко е възможно и нищо не е такова, каквото се вижда на пръв поглед.         Как се стига: Берковица е на по-малко от 90 км от София през прохода Петрохан. Чипровци е на 130 км. през прохода. В момента частта му в София-област се ремонтира, но движението няма да спира. Проходът е високопланински, много живописен, с много завои и почти непрекъснато изкачване до над 1400 метра, след което идва непрекъснато спускане чак до Бързия. Минава се, но с по-мощна кола и задължително от шофьор с опит.   Другият вариант е да минете по магистрала „Хемус\" и следвате табелите на влизане в Монтана. Така обаче пътят се удължава много. Може да ползвате и пътя през Искърското дефиле. Ако идвате от изток, се пътува през Плевен, отбивате за Враца, а след Бяла Слатина следите табелите за Монтана.   Къде да отседнем:  Като цяло районът още е слабо познат на туристите, има достатъчно хотели и къщи за гости, но на големи фестивали и празници местата свършват бързо, затова резервирайте предварително. Освен хотели и къщи за гости, наоколо работят и няколко хижи, всички с отлични отзиви от посетители.   Местната кухня:  Чипровска баница с печени на огън кори, чушки с боб, малини, ягоди, кестени. Тук умеят да приготвят много добре печено месо и скара. Някога отглеждането на животни за мляко е било основен поминък, затова и млечните продукти са типични за района.", "date": "2018.05.20", "title": "Северозапад: Чипровски килими, Радичкови магии и боб с бабина душица"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382154-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%85%D0%B8%D1%82%D0%BB%D0%B5%D1%80", "text": "Адолф Хитлер наистина е загинал през 1945 г. в Берлин. Смъртта му е причинена от отравяне с цианид, а също и от куршум. Това сочат изводи на френски учени, изследвали фрагменти от зъбите и черепа на германския диктатор, които се пазят в Москва, съобщава АФП. „Зъбите са автентични, без никакво съмнение. Анализът ни доказва по безспорен начин, че Хитлер е загинал през 1945 г.\", обясни професор Филип Шарлие. Заедно с четирима други изследователи той е автор на статия в \"European journal of internal medicine\".    Анализът на проби от болните зъби на Хитлер и многобройните протези показва, че белите петна по тях наистина са от зъбен камък, а няма и следи от месни влакна. Известно е, че Хитлер е бил вегетарианец. След тези констатации, „няма вече място за каквито и да било конспиративни теории за „оцеляването\" на Хитлер. Той нито е избягал с подводница в Аржентина, нито се намира в потайна база в Антарктида или на обратната страна на Луната\", обяснява Филип Шарлие.      През март и юли 2017 г. руската Федерална служба за сигурност и Държавният архив на страната са разрешили според него на изследователския екип да анализира останките на диктатора за пръв път от 1946 г. насам. Новото изследване потвърждава общоприетата версия за смъртта на Хитлер, според която се е самоубил на 30 април 1945 г. в бункера си в Берлин заедно със своята приятелка Ева Браун, но то добавя и нови данни, посочи ученият. „Не се знаеше със сигурност дали се е самоубил, използвайки ампула с цианид, или с куршум в главата.    Изглежда и двете\", обясни той. По запазените зъбни фрагменти не са открити следи от барут, което изключва изстрел в устата - по-вероятно може би е стреляно във врата или в слепоочието. Същевременно синкави петънца по зъбните протези показват наличие на химична реакция между цианида и металната част от тези конструкции.", "date": "2018.05.20", "title": "Истината за смъртта на Хитлер"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382155-%D0%B0%D0%B7%D0%B8%D0%B0%D1%82%D1%81%D0%BA%D0%B0%D1%82%D0%B0-%D0%B1%D0%B0%D1%80%D0%B1%D0%B8", "text": "Катарина Лорън, известна със сходството си с кукла Барби, за малко да умре по време на операция за увеличаване на гърдите. Сега любителката на цялата розова гама носи шести размер.      Претърпяла е 5 хирургични интервенции, две от които са били за увеличаване на гърдите. По време на една от тях се появила инфекция в тялото на 25-годишното момиче и лекарите трябвало да премахнат импланта.      Този случай принудил Катарина да изостави идеята за увеличаване на бюста. Катерина е едно от най-ефектните момичета в Индонезия.", "date": "2018.05.20", "title": "Азиатската Барби"}
