{"url": "http://www.classa.bg/%D1%81%D0%B2%D1%8F%D1%82/item/382121-%D0%B0%D0%BC%D0%B5%D1%80%D0%B8%D0%BA%D0%B0-%D1%89%D0%B5-%D0%BF%D1%80%D0%B8%D0%BD%D1%83%D0%B4%D0%B8-%D0%BF%D0%BE%D0%BB%D1%88%D0%B0-%D0%B4%D0%B0-%D0%BF%D0%BB%D0%B0%D1%82%D0%B8-%D0%B7%D0%B0-%D1%85%D0%BE%D0%BB%D0%BE%D0%BA%D0%BE%D1%81%D1%82%D0%B0", "text": "Президентът на Съединените щати Доналд Тръмп подписа на 9 май закон за обезщетяване на жертвите на Холокоста. Според него, държавният секретар на САЩ в рамките на 18 месеца е длъжен да докладва за изгубените еврейски имоти в 46 страни, като собствеността трябва да бъде върната на наследниците на жертвите на геноцида.        Най-голямата реакция срещу този закон, естествено, се наблюдава в Полша. Един от основателите на полската консервативно-либералната партия „Съюз на реална политика“, преподавател във Висшето училище по международни отношения и американски изследвания във Варшава Станислав Мичалкевич заяви: „Поляците сега трябва да плащат 300 милиарда долара на евреите за това, че са били убити от германците“.  Прессекретарят на президента на Полша Анджей Дуда окачестви закона като заплаха.  Припомняме, че през март 59 сенатори от Републиканската и Демократическата партии, в писмо до премиера на Полша Матеуш Моравецки призовахаа да е приеме за закон за денационализация, което би било справедливо да оцелелите полски евреи по време на Холокоста и техните семейства. В писмото им беше изразено разочарованието, че „Полша е единствената страна в Европа, която не е приела закон за обезщетяване на бивши собственици за конфискуваните им имоти.“ Сенаторите изразяват надеждата, че скоро това ще бъде приведено в съответствие с принципите на Декларацията от Терезин.      В отговор, полското правителство е направи петиция на официалния сайт на Белият дом. Според тях законът не означава, че Полша трябва да плати обезщетение, защото тя също е претърпяла огромни материални и човешки загуби по време на Втората световна война. Този закон, до известна степен, може да се нарече отговор на спорен полски закон за Института за национална памет. Основната му идея е да има наказание за всеки, който се осмели да приписва поляци съучастие в Холокоста.  Този документ съответно разгневи Израел.  Що се отнася до Съединените щати, Тръмп използва всякакъв повод активно да преследва проеврейските инициативи. Отказът на САЩ от ядрената сделка за Иран и прехвърлянето на американското посолство от Тел Авив в Ерусалим са ясни доказателства за това. Интересно е защо Съединените щати са готови да жертват приятелите си в Европа.", "date": "2018.05.18", "title": "Америка ще принуди Полша да плати за Холокоста"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382113-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B7%D0%B0-%D1%83%D0%BF%D1%80%D0%B5%D0%BA%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0%D1%82%D0%BE%D0%B2%D0%B0-%D1%81%D0%BC%D0%B5-%D0%BD%D0%B0%D0%B9-%D0%B1%D0%B5%D0%B4%D0%BD%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0,-%D0%BD%D0%B0%D0%BF%D0%BE%D0%BC%D0%BD%D1%8F-%D0%BC%D0%B8-%D0%B5%D0%B4%D0%B8%D0%BD-%D0%B2%D0%B8%D1%86-%D0%B7%D0%B0-%D0%B4%D1%8F%D0%B2%D0%BE%D0%BB%D0%B0", "text": "Не може на черното да кажеш бяло - от подобен форум зависи бъдещето на Западните Балкани. Това заяви в ефира на bTV министърът на отбраната Красимир Каракачанов. \"За пореден път разбрахте ли защо сме най=бедната и неавторитетна страна в ЕС? Това ми напомня един виц.    Едва ли не като на българския казан няма дявол с брадва и вила, сами трябва да си правим номера\", каза той по повод упреците на Корнелия Нинова за срещата на Балканите. \"Не може на черното да кажеш бяло. От подобен форум зависи бъдещето ни.     И само защото си лидер на опозицията, не може да си пречупиш езика и да кажеш че това е успех за България. За първи път се събраха несъбираеми неща - косовският президент и сръбският му колега, македонският премиер и гръцкият му колега\", добави министърът. \"Благодарение на БСП бил приет законът за КЕВР?! Абе ало, в това студио го обявих.    Инициативата за промяната може да се провери - внесена е от депутатите на ВМРО. Нинова си приписва заслуги. Проверете дали има подписи на депутати на БСП по предложението\", заяви той. \"Гърция и Македония мисля, че стигнаха на една ръка разстояние, както се казва. Ние претенции към името на Македония нямаме. Ние имаме към други неща. Илинденска Македония ми звучи добре. Въобще не знам кое име ще бъде прието.    Важно е този изкуствен спор за името да приключи. Северна, Западна, Варварска или Илинденска Македония - за мен няма значение кое ще бъде името\", каза още Каракачанов.", "date": "2018.05.18", "title": "Каракачанов за упрека на Нинова: Затова сме най-бедната държава, напомня ми един виц за дявола"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382114-%D0%B1%D1%81%D0%BF-%E2%80%9E%D0%BF%D0%BB%D0%B0%D1%87%D0%B0%D1%82%E2%80%9D-%D0%B7%D0%B0-%D0%B0%D1%82%D1%80%D0%B0%D0%BA%D1%82%D0%B8%D0%B2%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B0-%D0%BE%D1%82-%E2%80%9E%D0%B2%D0%BE%D0%BB%D1%8F%E2%80%9D", "text": "Най-новата депутатка – Елена Аксиева, стана член на Комисията по взаимодействие с неправителствените организации и жалбите на гражданите. Парламентът в четвъртък гласува номинацията на партия „Воля\", пише Флагман бг. Аксиева, която предизвика фурор при клетвата й в пленарната зала, този път отсъстваше от заседанието.      Това накара на два пъти откъм редиците на БСП някой да се провикне: „Къде е кандидатката?\"    Все пак дебат по номинацията й нямаше. Тя бе приета единодушно – със 111 гласа „за\", за член на парламентарната комисия. Припомняме, че Елена Аксиева наскоро бе одобрена за член и на просветната комисия в Народното събрание. Тогава обаче трима депутати гласуваха с „въздържал се\".    Аксиева стана особено известна с атрактивните й еротични снимки от близкото й минало. Мястото й в парламента се пазеше безпрецедентно, в продължение на 6 месеца. Тя стана народен представител, но явно има други, по-важни ангажименти, тъй като не посещава редовно пленарната зала.", "date": "2018.05.18", "title": "БСП „плачат” за атрактивна депутатка от „Воля”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382116-%D0%B7%D0%B0-%D1%80%D0%B5%D0%B3%D1%83%D0%BB%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BE%D0%B2%D0%BB%D0%B0%D0%B9%D0%BD-%D0%BC%D0%B5%D0%B4%D0%B8%D0%B8%D1%82%D0%B5", "text": "Преди дни Софийският районен съд излезе с безпрецедентна декларация в защита на съдийка, жертва на медийната кампания на сайта ПИК, който тя е осъдила за опетняване на името на тъжител. „В статиите не се излагат конкретни факти, анализ или оценка на съдебния акт, а по недопустим начин се атакува вътрешното убеждение и личността на съдията докладчик\", се казва в декларация. Подобни казуси като че ли викат все по-силно духа на позабравения призрак на медийната регулация. Преди седмица шефката на СЕМ София Владимирова каза пред bTV, че онлайн пространството с опасните явления в него остава изцяло извън регулация. Според нея СЕМ трябва да получи правомощия по отношение и на сайтовете. Политици от всички цветове наляха допълнително масло в огъня с различни идеи за регулация на медиите. И всичко това – като добавка към законопроекта „Пеевски\" и полусекретната дейност на цяла работна група в Министерския съвет за прозрачност в собствеността и финансирането на медиите. В дискусиите за евентуалната регулация на онлайн медиите (сайтовете с редакционен статут, вкл. на телевизиите, радиата и вестниците ) се оформят два лагера. За представителите на първия „регулацията\" е равносилна на „цензура\". От втория акцентират върху необходимостта от промислена медийна политика на държавата. Тя цели да защити автономията на медиите, но и да гарантира, че те ще проявяват по-голяма отговорност спрямо обществото. Подновените дебати за медийната регулация стават на фона на провалената саморегулация и поредното катастрофално представяне на България в класацията на „Репортери без граници\". Но трябва ли въобще да се затягат гайките на медиите? Ако това стане, как да се отсее зърното от плявата? И в частност – да се пипат ли онлайн медиите? Със сигурност грешно решение би било въвеждането на специална регулация за социалните медии (Фейсбук, Туитър, Ютюб, личните блогове), защото освен всичко друго те са и виртуалната агора на съвременната демокрация. Интервенциите срещу тях, направени дори с благородни намерения, обикновено се връщат като бумеранг. Извършването на престъпления чрез разпространяване на информация и коментари в социалните медии, както впрочем и в онлайн медиите, може да бъде преследвано с инструментариума на общото наказателно и гражданско право. Регулацията на онлайн медиите в България обаче не бива да се разглежда непременно като някакво зло. Напротив, смислени решения биха допринесли за изсветляване на медийната среда. Но веднага се налага да направя уточнението, че за разлика от електронните медии, при които държавата надзирава съдържанието, рекламата и управлението им (на обществените), регулацията на онлайн медиите трябва да бъде много по-ограничена. За разлика от радиата и телевизиите с ефирно разпространение те не консумират публичен ресурс – честоти за излъчване. А що се отнася до вирусното разпространение на фалшиви новини, регулацията на съдържанието би се провалила на принципа „забраненият плод е най-сладък\". Държавното рамкиране в онлайн медиите може да се мисли самостоятелно или като част от нов медиен закон, който да замени морално остарелия Закон за радиото и телевизията. Регулацията може да обхване четири сфери: 1. задължение за предоставяне на право на отговор; 2. задължение за разделяне на рекламата от редакционното съдържание (двете изисквания са валидни за радиото и телевизията); 3. прозрачност на собствеността; 4. прозрачност на финансирането. По тези показатели може да се регулира и пресата. За целта не е необходимо да се открива топлата вода. В Австрия например от няколко години има пълна прозрачност на всички форми на държавно финансиране на медиите. Те се визуализират много добре на специален портал. В България има бледи наченки на такава прозрачност. Могат да се пригодят към съвремeнната дигитална среда и ключови постулати от либералните закони за печата на германските провинции. Те задължават вестниците и списанията не само да обявяват крайните си собственици, но и да декларират дяловете им в други видове медии, например телевизии (В България медийната собственост е доста по-слабо осветена). Предвиждат и сурови глоби за смесване на рекламно с редакционно съдържание. Освен това задължават печатните медии да предоставят право на отговор. У нас за печатните и онлайн медиите този инструмент е оставен в сферата на саморегулацията. Всъщност и сега онлайн медиите (и пресата) са частично регулирани. Изборният кодекс задължава всички „доставчици на медийни услуги\" (радио, телевизия, преса, сайтове) да не публикуват и излъчват анонимни материали по време на кампанията. Всички медии са длъжни да предоставят право на отговор, да публикуват информация за възложителя и финансирането на социологическите проучвания и др. А по силата на едно решение на Европейския съд по правата на човека издателите на сайтове носят висока степен на отговорност за коментарите под статиите, когато те накърняват достойнството на даден човек или заплашват живота му. Доколкото е известно, никой сайт не е пострадал от спазването на тези правила. Доц. Иво Инджов", "date": "2018.05.18", "title": "За регулацията на овлайн медиите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382117-%D0%BA%D1%84%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%BD%D0%BE%D0%B2%D0%B0-%D0%B8%D0%B7%D0%BC%D0%B0%D0%BC%D0%B0", "text": "Koмиcиятa зa финaнcoв нaдзop (KФH) пpeдyпpeди зa нaблюдaвaнa пpeз пocлeднитe мeceци тeндeнция зa зaблyдa нa инвecтитopитe във финaнcoви инcтpyмeнти. Измaмaтa ce cъcтoи в peгиcтpиpaнeтo нa дpyжecтвa c нaимeнoвaния, нaпoдявaщи тeзи нa лицeнзиpaни oт Koмиcиятa зa финaнcoв нaдзop инвecтициoнни пocpeдници, пише Money.bg. „Haимeнoвaниятa чecтo cъдъpжaт имeтo нa лицeнзиpaния инвecтициoнeн пocpeдниĸ ĸaтo ce дoбaвят oзнaчeния „ФPOHT OФИC\" или дpyги дyми, ĸoитo мoгaт дa cъздaдaт зaблyдa в инвecтитopитe, чe тoвa дpyжecтвo e нaдлeжнo лицeнзиpaният oт Koмиcиятa зa финaнcoв нaдзop инвecтициoнeн пocpeдниĸ\", пpeдyпpeждaвaт oт peгyлaтopa. Paзcлeдвaнe нa „Hoвa тeлeвизия\" paзĸaзвa зa бългapcĸи гpaждaнин, ĸoйтo ce зaблyждaвa, чe cĸлючвa дoгoвop c „Πoзитивa\" AД, a вcъщнocт пpeвeждa 25 000 дoлapa нa „Πoзитивa Фpoнт oфиc\". Caмaтa „Πoзитивa\" AД e c oтнeт лицeнз. „Чecти ca cлyчaитe, в ĸoитo лицeнзиpaни инвecтициoнни пocpeдници cĸлючвaт дoгoвopи c инвecтитopитe, в ĸoитo ce пocoчвaт бaнĸoви cмeтĸи нa peгиcтpиpaнитe дpyжecтвa c пoдoбни нaимeнoвaния ĸaтo ce пpeвeждaт пapични cpeдcтвa пo бaнĸoви cмeтĸи, пo ĸoитo титyляp нe e лицeнзиpaният пocpeдниĸ\", aлapмиpaт oт Koмиcиятa зa финaнcoв нaдзop. И пpипoмня, чe пoлyчaтeл нa вcяĸo плaщaнe тpябвa дa бъдe имeннo инвecтициoнният пocpeдниĸ. „Πapични cpeдcтвa, пpeвeдeни пo cмeтĸa нa лицe, paзличнo oт инвecтициoнния пocpeдниĸ, нямa дa мoгaт дa бъдaт oбeĸт нa зaщитa oт Фoндa зa ĸoмпeнcиpaнe нa инвecтитopитe дo пpeдвидeнитe в зaĸoнa paзмepи и дa бъдaт възcтaнoвeни в cлyчaй нa нecъcтoятeлнocт нa дpyжecтвoтo\", пocoчвaт oщe oт peгyлaтopa. Πpeди cĸлючвaнeтo нa дoгoвop, инвecтитopитe тpябвa дa пpoвepят дaли дpyжecтвoтo имa лицeнз. Taĸaвa cпpaвĸa мoжe дa бъдe нaпpaвeнa нa caйтa нa KФH.", "date": "2018.05.18", "title": "КФН предупреди за нова измама"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382118-%D0%B5%D1%81-%D0%BF%D0%BE%D0%BA%D0%B0%D0%B7%D0%B0-%D0%B5%D0%B4%D0%B8%D0%BD%D1%81%D1%82%D0%B2%D0%BE-%D0%BF%D1%80%D0%B5%D0%B4-%D1%81%D0%B0%D1%89", "text": "Европейските лидери се събраха в София за среща на ЕС, чийто дневен ред може да бъде засенчен от икономическите и международните предизвикателства, хвърлени от Доналд Тръмп, пише френският в. „Нувел обсерватьор\". Веряотно ръководителите на ЕС ще направят опит да разработят общ отговор, насочен към САЩ, след шумното оттегляне на американския президент от сделката за иранската ядрена програма и заплахите му относно международната търговия, засягащи по-специално американските мита върху европейската стомана и алуминия. Участниците се канят да обсъдят и кръвопролитията в ивицата Газа след тържественото откриване на посолството на САЩ в Ерусалим. Мненията им по въпроса обаче са разделени, посочва изданието. По принцип се очакваше софийската среща да разгледа създаването на дигитален общ пазар, защитата на правата на европейските интернет потребители, както и евентуални мерки, ускоряващи курса на Европа към иновации и изследвания. „Голямата премиера\" на форума обаче ще е разговорът на 28-те високопоставени гости с колегите им от шест балкански страни, нечленуващи в ЕС – Албания, Босна и Херцеговина, Сърбия, Черна гора, Македония и Косово. Всички те са потенциални кандидати за членство в общността, но не се очаква да стане въпрос за тяхното приемане – то изглежда също тъй невъзможно в краткосрочна, колкото и неизбежно в дългосрочна перспектива, отбелязва френският вестник. Печатът в Европа отразява вчерашната работна вечеря на европейските лидери в София. 28-те държаха преди всичко демонстрират безупречно единство пред лицето на американските предизвикателства, по-специално оттеглянето на Вашингтон от ядреното споразумение с Иран и санкциите срещу техните компании, действащи в тази страна, пише швейцарският „Тан\". Часове преди вечерята председателят на Европейския съвет Доналд Туск разкритикува „капризното поведение\" на президента на САЩ Доналд Тръмп, отбелязва белгийският „Еко\". Премиерът на Белгия Шарл Мишел заяви, че разбира тежките думи, изречени от Туск. „През последните месеци САЩ взеха ред едностранни решения, насочени против европейските интереси. ЕС трябва да вземе бъдещето си в ръце\", цитира „Еко\" коментар на Мишел. Тази констатация се отнася според вестника и за израелско-палестинския конфликт – „дискусия, от която Европа е твърде отстранена в политически план\" пише Investor.bg., като се позовава на БТА. Необходимостта Европа да реагира на действията на Тръмп и неговата администрация стана основна тема в дневния ред на софийската среща, констатира и британският „Гардиън\", цитиран от Би Би Си. Това обаче не означава според вестника, че Европа обръща гръб на Америка. Тя трябва да прави всичко възможно, за да заздрави трансатлантическите връзки, но същевременно Брюксел трябва да е готов, че в определени моменти ще се налага да действа, останал сам, пише „Гардиън\". Държавните и правителствените глави от страните в ЕС ще трябва да насочат в София вниманието си главно към дискусии за общоевропейска линия на поведение в конфронтацията с Вашингтон. Едва ли обаче ще стигнат до единно гледище, коментира естонското онлайн издание „Спутник\". Румъния, Чехия и Унгария се обявиха по-рано против позицията на Брюксел за Ерусалим и блокираха одобряването на обща декларация. Най-преданият в момента съюзник на САЩ в Източна Европа – Полша, също може (както и прави по най-различни въпроси\" да откаже подкрепа за „деспотичния натиск\" от Брюксел. Позицията на балтийските страни, по-специално естонската, още не е ясна. В редица случаи обаче Талин вече неведнъж през последните месеци се движеше в килватера на Брюксел – противно на позицията на Вашингтон, изтъква електронният вестник. Още не се знае как ще защитава Европа своите компании и частни лица от американски санкции за сътрудничество с иранците. Но ако Вашингтон наистина смята да стигне толкова далеч в конфликта с ЕС, ще се наложи да започне от външните министри на Германия, Франция и Великобритания и от вицепрезидента на Европейската комисия, защото тези хора преговарят с ирански представители как с общи усилия да пренебрегнат мнението на САЩ и да запазят живо ядреното споразумение, добавя „Спутник\". Според руското издание „Експерт\" основната цел на софийската проява все пак засяга Балканите. Брюксел иска да покаже, че вратата му остава отворена за нови членки на обединена Европа, а балканските държави смятат да покажат, че са готови за реформите, необходими за присъединяване към ЕС. Въпросът за началото на преговори е твърде чувствителен за ред европейски страни. Четиридесет и седем на сто от европейците възразяват срещу приемането на нови членки в ЕС, а за разширяване се обявяват 42 процента от жителите на обединена Европа. Според последното проучване на Евробарометър останалите 11 на сто нямат позиция по въпроса. Най-силно е противопоставянето в най-големите страни-членки на ЕС. Стига да кажем, че против разширяване на общността са 64 на сто от французите и 63 процента от германците, с чието мнение естествено трябва да се съобразяват, вземайки решения, френският президент Еманюел Макрон и германската канцлерка Ангела Меркел, пише „Експерт\".", "date": "2018.05.18", "title": "ЕС показа единство пред САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382119-%D0%BA%D0%B0%D1%82%D0%BE-%D1%81%D1%82%D0%B5%D1%84%D0%B0%D0%BD-%D0%BD%D0%B0%D0%B3%D1%80%D0%B0%D0%B1%D0%B8-%D0%B3%D0%B0%D0%BB%D0%B0-%D0%B8", "text": "Зрителите на Нова телевизия се изчервиха от това, на което станаха свидетели при днешното издание на \"На кафе\". Водещата Гала бе награбена със страстни целувки от половнката си Стефан в ефира.      Избликът на страст между двамата дойде заради стари кадри от сватбата на Принц Уилям и Кейт Мидълтън от 2011 г. Тогава двамата се целуват два пъти на терасата пред многохилядната тълпа.След края на ретро кадрите, които предвещават утрешната кралска сватба на Принц Хари и Меган Маркъл, Стефан целуна страстно в студиото половинката си.      Тя обаче каза, че е била с очила, свали ги и поиска още една. Тогава мъжът я наклони, придържайки я в прегръдката си, и я целуна още по-страстно под бурните викове на останалите членове на екипа на предаването.", "date": "2018.05.18", "title": "Стефан награби Гала и..."}
{"url": "http://www.classa.bg/%D1%81%D0%B2%D1%8F%D1%82/item/382120-%D1%81%D0%BF%D0%BE%D1%80%D0%B5%D0%B4-%D1%83%D0%BD%D0%B3%D0%B0%D1%80%D0%B8%D1%8F,-%D1%81%D0%BE%D1%84%D0%B8%D1%8F-%D1%83%D0%B3%D0%BE%D0%B4%D0%BD%D0%B8%D1%87%D0%B8-%D0%BF%D1%80%D0%B5%D0%B4-%D0%B1%D0%B5%D1%80%D0%BB%D0%B8%D0%BD", "text": "България, която председателства ЕС, иска да хвърли мост над пропастта, разделяща съюза по темата за бежанците. Но компромисът, предложен от София, катастрофира в несъгласието на Будапеща,  пишат две европейски издания.             Нов български план за европейските правила за даване на политическо убежище претърпя неуспех, след като Унгария обвини авторите му, че с това удовлетворявали интересите на Германия, пише списание ПОЛИТИКО. Изданието, което разполагало с копие от документа, се смята за най-добре информирания източник за политически новини от ЕС. То съобщава за проведена във вторник среща на ниво посланици на страните-членки, на която бил обсъден въпросният български компромисен проект. Хафингтън Пост излиза по същата тема с предизвикателното заглавие: „Всичко само за Германия? Нов план за бежанците разгневява ЕС\".   Българското предложение   За да се разбере същината на спора, изданието припомня, че \"европейската политика по отношение на бежанците е в парализа. Германия настоява за квоти за преразпределяне на бежанците на територията на целия ЕС, но Унгария и Полша категорично отхвърлят това\", пише Хафингтън Пост. Варшава и Будапеща явно се опасяват, че ако бъде приет нов вариант на тази политика, на тяхна територия също ще се появят бежанци – и то не само в резултат от преразпределянето.   Според ПОЛИТИКО, планът на България е опит да се прехвърли мост над пропастта, разделяща граничните страни и няколко държави в Източна Европа. Изданието обяснява: „Гранични държави като Италия и Гърция твърдят, че сегашните правила са нечестни, защото натоварват с прекомерна тежест първата страна, в която влиза кандидатът за политическо убежище. В същото време източноевропейски държави като Унгария и Полша отказват да участват в каквато и да било система за преразпределяне на бежанци.\"   Изданието пише още, че българското европредседателство е предложило компромисен вариант на досегашните планове. Първата страна от ЕС, в която влезе даден кандидат за убежище, да носи отговорност за него в продължение на пет години след \"окончателното решение\" за статута му.    Досегашното предложение бе за срок от 10 години, а Италия и някои други страни-членки дори искаха той да бъде намален до две години. В мотивите на българското председателство се посочва, че по време на дискусиите много страни са дали ясно да се разбере, че 10-годишният срок е прекалено дълъг и не може да послужи като база за компромис, докато други категорично са подкрепили предложението. Пред ПОЛИТИКО европейски дипломати са посочили като проблем и формулировката в българския документ за „окончателно решение\", което може да се интерпретира по най-различен начин, понеже правилата за даване на политическо убежище в различните държави от ЕС са различни. Аргументите на несъгласните   Всъщност става дума за следното: ако периодът се сведе до пет години, граничните държави, но също така Германия и други западни страни, ще могат след изтичането на този срок да се освободят от отговорността за бежанците. А Полша и Унгария се опасяват, че това ще насочи много от тези хора към техните страни.   Сегашната система натоварва най-вече страните по периферията на ЕС, като Италия, Гърция и Испания   При представянето на новото предложение българският посланик подчерта, че то взима предвид позициите на всички страни-членки, пише ПОЛИТИКО и цитира неназован дипломат от ЕС. Според него унгарците са възразили срещу българското предложение с аргумента, че то представлява интересите само на една държава – Германия. ПОЛИТИКО уточнява, че и двама други дипломати са потвърдили информацията за такива разговори. Един от тях е казал пред списанието следното: „Беше цивилизована и дипломатична обмяна на мнения... Унгарците не споменаха изрично Германия, но беше ясно, че...те фактически ги обвиняват, че са \"роби\" на Берлин.\"   Според списанието, унгарски дипломати са отказали да коментират срещата, но официални представители на други страни са заявили, че България е дала всичко от себе си за намирането на решение.   „Този сблъсък показва колко трудно ще бъде на лидерите на ЕС да постигнат консенсус на срещата си на върха в Брюксел идния месец, която ще бъде посветена на реформата относно правото на политическо убежище\", коментира списанието. Според авторите, ако не бъде постигнато единодушие, решението по въпроса за миграцията ще се вземе с мнозинство, а това допълнително ще увеличи разлома между Изтока и Запада.", "date": "2018.05.18", "title": "Според Унгария, София угодничи пред Берлин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382115-%D0%B5%D1%81-%D0%B8%D1%81%D0%BA%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D1%82%D0%BF%D0%B0%D0%B4%D1%8A%D1%86%D0%B8", "text": "Европейската комисия съобщи, че призовава настойчиво 20 държави от ЕС да въведат правилата за управление на ядрените отпадъци. Комисията е решила да изпрати официални уведомителни писма до Австрия, Чехия, Унгария, Италия, Холандия, Полша, Португалия, Румъния и Великобритания за това, че не са въвели правилно някои изисквания на директивата за управлението на използваното ядрено гориво и радиоактивните отпадъци. Комисията приканва Белгия, България, Чехия, Дания, Естония, Германия, Гърция, Ирландия, Литва, Малта, Холандия, Полша, Румъния, Словения, Испания и Великобритания да приемат национални програми за политика за управление на използваното ядрено гориво и радиоактивните отпадъци. Тези държави разполагат със срок от два месеца, за да отговорят. Ако не отговорят, ЕК може да реши да изпрати мотивирано становище, пише в съобщението.", "date": "2018.05.18", "title": "ЕС иска управление на ядрените отпадъци"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382112-%D0%B4%D0%B0-%D0%B6%D0%B8%D0%B2%D0%B5%D0%B5%D1%88-%D0%BF%D1%80%D0%B8-%D0%BC%D0%B0%D0%BC%D0%B0-%D1%82%D0%B0%D0%BA%D0%B0-%D0%B5-%D0%BF%D1%80%D0%B5%D0%BA%D1%80%D0%B0%D1%81%D0%BD%D0%BE-%D0%B8-%D0%BF%D0%BE%D1%87%D1%82%D0%B8-%D0%B1%D0%B5%D0%B7-%D0%BF%D0%B0%D1%80%D0%B8", "text": "Казват, че в България първо майка ти ти пречи да си хванеш гадже, после - съпругата. Според изследване на \"Евростат\" за 2017-а изтърканият виц не е никак далеч от истината - българите напускат родителския дом средно на 29 години.   За сравнение, подобна стъпка в страни като Дания, Швеция и Холандия младите предприемат на 21-годишна възраст.   Тенденцията в България е жените да се изнасят от семейното огнище с пет години по-рано от мъжете, което превръща срещата и взаимоотношенията с мамино синче бавно, но сигурно в национален спорт, който изисква хитрост, ловкост и специфичен набор от умения.     Да се запознаеш с такъв младеж след работно време е трудно, защото не е никак невъзможно дори и след завършването на бакалавърската, че и на магистърската си степен да има (нещо като) вечерен час. Забраната не е официална и няма как да бъде наложена на мъж на толкова години, но ако обича - да не се бави толкова, че се притесняват хората.    А и много пари харчи по тия барове, после къде му отивала заплатата...   Да, маминото синче не стои без работа, голям е шансът да има кариера и то стабилна. Дори може да е в Бизнес парка - този символ на успех, престиж и карта за фитнес. Професията обаче не му позволява все още да стане напълно самостоятелен. Парното е ужасно скъпо, токът - и той, сложете и вода, интернет и телевизия и сметката не излиза.   Животът в столицата поскъпва непрекъснато, а и сам живее ли се? Със съквартиранти не иска, само да цапат около него.   Така му е прекрасно - има си собствена стая и етажерка в банята. Вечер пие бира с баща си и води спорове на разнообразни теми с майка си.   Не е никак изключено от време на време да се появи и жена, която на 99% не подозира в какво се забърква. Може би на влизане в полу-ергенската обител ще има някакви издайнически признаци като реплики в стил \"Тихо, че мама спи леко\" или \"Само да те предупредя, че татко много силно хърка\".   Всичко това придружено със стъпване на пръсти през чипровския килим в хола. За ходене из апартамента с обувки и дума не може да става, защото ще стане страшно.   Възможно е въпросната вечер да си прекарате прекрасно и да не ви направи впечатление, че през една стена от вас думите ви се чуват отчетливо. Имайте го предвид, за да не се изчервявате, ако се засечете с родителите някъде по коридорите, из които те бродят в малките часове, усетили чуждото присъствие.   Ако се заседите покрай маминото момченце ви очакват и любопитни премеждия, повечето от които - свързани с родителите му и напомнящи слаба американска комедия. Така например на мен една вечер загрижената майка на един младеж ми донесе дълга пола, с която да сменя късата си шотландска такава. Не можела да ме гледа така. Сигурно се притесни да не настина...   Със самото мамино синче общуването също носи силни преживявания и адреналин. Подгответе се за дълги и изнервящи тиради на тема \"Финансовата криза\" (която мина), \"Имотния балон\" или \"Скъпи наеми, а и няма да мога да си го обзаведа, както аз искам\".   Под последното се разбира, че няма да може да нахвърля десет пуфа из ъглите на хола и да готви през целия си живот на парти-грила.   И така явно се живее, докато маминото синче не стигне 30-тия си рожден ден. Тогава изведнъж финансовата криза минава изневиделица, имотният балон се пука и наемите стават далеч по-изгодни. Нямаме търпение да разберем кое от тези три чудеса се случва и чупи статуквото...", "date": "2018.05.18", "title": "Да живееш при мама - така е прекрасно и почти без пари..."}
{"url": "http://www.classa.bg/%D1%81%D0%B2%D1%8F%D1%82/item/382109-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-spacex-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%87%D0%B0%D1%81%D1%82%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE", "text": "Първата ракета носител, проектирана и построена от китайската частна инициатива, е излетяла в четвъртък в 07:33 часа (местно време) от база в северозападната част на Китай.   OS-X \" Chongqing Liangjiang Star\", разработена от космическата компания OneSpace, има девет метра височина, тежи 500 килограма и може да издигне полезен товар от 100 килограма до височина от 800 км, съобщава China Plus. Според компанията тестът е проведен успешно и данните се анализират.   Основана през 2015 г., OneSpace често се сравнява с фирмата на Илън Мъск, SpaceX. В действителност, пред CNN Money, Шу Чанг, основател и изпълнителен директор на китайската стартъп компания, каза че „ситуацията в OneSpace в момента е много подобна на SpaceX в ранните й години.\"   \"SpaceX е първата в САЩ, ние сме първите в Китай\", каза Шу, като подчерта, че е тяхната е \"първата ракета, разработена и изградена изцяло със собствена технология\".", "date": "2018.05.18", "title": "Китайската \"SpaceX\" стартира първата частна ракета национално производство"}
{"url": "http://www.classa.bg/%D1%81%D0%B2%D1%8F%D1%82/item/382110-%D0%BE%D1%81%D1%82%D0%B0%D0%B2%D0%B8%D1%85%D0%BC%D0%B5-%D0%B3%D0%B8-%D0%B4%D0%B0-%D0%BE%D1%82%D0%B8%D0%B4%D0%B0%D1%82-%D1%82%D0%B2%D1%8A%D1%80%D0%B4%D0%B5-%D0%B4%D0%B0%D0%BB%D0%B5%D1%87-%D1%81%D0%B0%D1%89-%D0%B2%D1%8F%D1%80%D0%B2%D0%B0%D1%82,-%D1%87%D0%B5-%D1%80%D1%83%D1%81%D0%B8%D1%8F-%D1%89%D0%B5-%D0%B8%D0%BC%D0%B0-%D1%80%D0%B0%D0%BA%D0%B5%D1%82%D0%B8%D1%82%D0%B5-%D0%B0%D0%B2%D0%B0%D0%BD%D0%B3%D0%B0%D1%80%D0%B4-%D0%B4%D0%BE-2020-%D0%B3", "text": "Новата руска свръхзвукова ракета Авангард, оръжие, срещу което САЩ понастоящем не може да се защитава, ще бъде готово да влезе в битка през 2020 г., според CNBC от източници с пряко познаване на докладите на американското разузнаване.   Източниците, които говориха при условие на анонимност, са заявили, че Русия е провела два успешни теста и един неуспешен на ракетата, която може да носи ядрена бойна глава, а четвърти тест се очаква това лято.   Според доклада, новите руски свръхзвукови крилати блокове са монтирани на междуконтиненталните балистични ракети УР-100Н UTTKh -SS-19 Стилето според класификацията на НАТО.   Източниците посочват, че характеристиките на новото руско оръжие, му позволяват да заблуди дори най-напредналите системи за противоракетна отбрана. Авангард са много маневрени и следователно непредвидими, което прави проследяването им трудно.   Такива оръжия \"ще атакуват пропуските в нашата система за противоракетна отбрана\", каза пред CNBC Томас Карако, директор на проекта за противоракетна отбрана в Центъра за стратегически и международни изследвания във Вашингтон. От своя страна генерал Джон Хайтън, ръководител на Стратегическото командване на американските въоръжени сили, изрази загриженост, че \"Русия и Китай настойчиво да развива свръхзвукова възможности,\" нов вид оръжия, срещу които САЩ не могат да се защитят. В началото на март руското министерство на отбраната съобщи, че страната е започнала серийно производство на ракета Авангард, способна да надвиши 20 пъти скоростта на звука.   Руският президент Владимир Путин вече обяви серийното производство на тези ракети в речта си на 1 март. По думите на президента, главоломната скорост кара повърхността на Авангард да достига температури между 1600 и 2000 градуса по Целзий и тя се доближава до целта \"като метеор, като огнено кълбо\". Той заяви, че най-обещаващите видове руски оръжия, представени тази година \"увеличават възможността за гарантиране на сигурността на Русия през следващите десетилетия и поддържането на стратегически баланс в света\".", "date": "2018.05.18", "title": "\"Оставихме ги да отидат твърде далеч\": САЩ вярват, че Русия ще има ракетите \"Авангард\" до 2020 г."}
{"url": "http://www.classa.bg/%D1%81%D0%B2%D1%8F%D1%82/item/382106-bloomberg-%D0%BD%D0%B5%D1%80%D0%B5%D1%88%D0%B8%D1%82%D0%B5%D0%BB%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B5%D1%81-%D0%BF%D0%BE%D0%B7%D0%B2%D0%BE%D0%BB%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%B4%D0%B0-%D1%81%D0%B5-%D1%83%D0%BA%D1%80%D0%B5%D0%BF%D1%8F%D1%82-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Отчитайки, че на Сърбия й предстои да очаква членство в ЕС още много години, Вучич укрепва връзките си с Русия, като едновременно с това постига финансиране на промишлени и инфраструктурни проекти от Китай, отбелязва изданието. Понастоящем, когато отношенията на западните държави с Русия са най-напрегнати от времето на студената война, за ЕС както никога е актуално да приеме Сърбия и другите пет балкански страни в съюза, постигайки с това разширяване на изток. Съобщава се, че тази седмица трябва да се състои среща между лидерите на ЕС с колегите им от западната част на Балканския полуостров, в рамките на която те ще се опитат да демонстрират цялата сериозност на намеренията си да разширят членството след 2025 година. Изданието съобщава, че Сърбия не губи връзките си с Русия, която в последно време е укрепнала, защото Москва се е превърнала в един от  ключовите съюзници на страната по въпроса за независимостта на Косово. Отбелязва се, че от 2014 година, когато Вучич е дошъл на власт, той е направил минимум седем визити в Русия. Докато ЕС е в объркване относно разширяването на изток, Китай лансира сътрудничеството със страните от Централна  и Източна Европа в рамките на форума 16V+1 и, по данни на Европейския съвет по международните отношения, той представлява сериозна конкуренция на ЕС. Изданието припомня, че Сърбия е най-крупната от страните в западната част на Балканите, които се стремят да попълнят редовете на ЕС. Освен нея, на членство в ЕС се надяват Босна и Херцеговина, Албания, Черна гора, Македония и Косово. ЕС е главният търговски партньор и най-крупният инвеститор за тези страни, но в региона се шири разочарование относно това, ще постигнат ли тези страни членството в ЕС.  ", "date": "2018.05.18", "title": "Bloomberg: Нерешителността на ЕС позволи на Русия и Китай да се укрепят на Балканите"}
{"url": "http://www.classa.bg/%D1%81%D0%B2%D1%8F%D1%82/item/382104-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BD%D0%B0%D0%B9-%D0%BB%D0%BE%D1%88%D0%B8%D1%8F%D1%82-%D1%81%D1%86%D0%B5%D0%BD%D0%B0%D1%80%D0%B8%D0%B9-%D0%BD%D0%B0-%D0%B8%D0%B7%D0%BC%D0%B5%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B0-%D0%B1%D0%B8-%D0%BC%D0%BE%D0%B3%D1%8A%D0%BB-%D0%B4%D0%B0-%D0%B1%D1%8A%D0%B4%D0%B5-%D0%BC%D0%BD%D0%BE%D0%B3%D0%BE-%D0%BF%D0%BE-%D0%B5%D0%BA%D1%81%D1%82%D1%80%D0%B5%D0%BC%D0%B5%D0%BD-%D0%BE%D1%82-%D0%BF%D1%80%D0%B5%D0%B4%D0%B2%D0%B8%D0%B6%D0%B4%D0%B0%D0%BD%D0%B8%D1%8F%D1%82%D0%B0", "text": "Американски учени са проучили дългосрочния икономически растеж и неговите последици и са открили, че най-лошият сценарий, съществуващ в момента за изменението на климата, може да стане много по-лош от предполагаемото, съобщава New Scientist.   Проучването, публикувано в списание Proceedings of the National Academy of Sciences (PNAS), анализира възможните бъдещи щети, които може да причини развитието на икономиката в света. Според експертите, предвид перспективата на икономическото развитие, има вероятност емисиите на парникови газове да надхвърлят нивата, които преди бяха класифицирани като най-лошия възможен сценарий.   Изследователите разясняват четири възможни бъдещи сценария на изменението на климата, дължащи се на замърсяването на планетата, които наричат RCP (Representative concentration pathway). Засега сценарият RCP 8.5 се счита за възможно най-лош и предполага бързо развитие на икономиката без ограничения и масираното изгаряне на изкопаеми горива.   Според резултатите от проучването, има 35% вероятност до 2100 г. концентрацията на емисиите да надвиши параметрите на сценария RCP 8.5. Ето защо специалистите твърдят, че политиката в областта на климата ще бъде един от най-важните въпроси през следващите години, за да се предотврати световната климатична катастрофа.", "date": "2018.05.18", "title": "Предупреждение: най-лошият сценарий на изменението на климата би могъл да бъде много по-екстремен от предвижданията"}
{"url": "http://www.classa.bg/%D1%81%D0%B2%D1%8F%D1%82/item/382105-%D1%80%D1%83%D1%81%D0%B8%D1%8F-%D1%82%D0%B5%D1%81%D1%82%D0%B2%D0%B0-%D0%BE%D0%B1%D1%89%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%B2%D1%8A%D0%B7%D0%B4%D1%83%D1%88%D0%B5%D0%BD-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%B8-%D0%B4%D1%80%D0%BE%D0%BD%D0%BE%D0%B2%D0%B5", "text": "Руската група компании \"Космически системи\" (RKS) е подложила на изпитание система за контрол на въздушното движение, предназначена едновременно да предоставя сигурност както за граждански самолети, така и за безпилотни дронове, се казва в изявление на компанията.   За тази цел, тестови полети на дронове и пилотирани самолети бяха извършени на летище \"Алфериево\" - провинция Москва - от Московския авиационен институт, в присъствието на представители на 40 компании.   Тъй като технологията за използването на безпилотни устройства напредва с използването на апарати с различни размери, брой и обхват на действие, в близост до големите летища те могат да представляват риск за гражданското въздухоплаване.   В отговор на тази загриженост, технологията на РКС позволява да се организира ефективно и безопасно използване на безпилотните самолети в Русия, чрез получаване, обработка и разпространение на данни в реално време за разположението, маршрутите и полетните параметри на самолети от различни класове.   Системата позволява да се трасира виртуален защитен маршрут за всеки дрон, по искане на неговия оператор.   Обменът на данни в рамките на тази система се осъществява с помощта на клетъчни и сателитни комуникационни системи, както и чрез предаватели на ултра къси вълни.   Системата за контрол на движението в настоящата версия е съвместима с дронове с тегло между 0,25 и 30 килограма.   Въвеждането на тази технология ще опрости развитието и сигурността на безпилотни апарати, като например търговските услуги, които използват безпилотни самолети за доставка на стоки.", "date": "2018.05.18", "title": "Русия тества обща система за въздушен контрол на самолети и дронове"}
{"url": "http://www.classa.bg/%D1%81%D0%B2%D1%8F%D1%82/item/382107-%D0%BC%D0%B5%D0%BA%D1%81%D0%B8%D0%BA%D0%BE-%D0%BA%D0%B0%D0%BA-%D0%BC%D0%B8%D0%BB%D0%B8%D0%BE%D0%BD%D0%BD%D0%B8%D1%82%D0%B5-%D0%BA%D0%B8%D0%B1%D0%B5%D1%80-%D0%BA%D1%80%D0%B0%D0%B6%D0%B1%D0%B8-%D0%B7%D0%B0%D1%81%D1%8F%D0%B3%D0%B0%D1%82-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%82%D0%B5-%D1%83%D1%81%D0%BB%D1%83%D0%B3%D0%B8-%D0%BD%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5", "text": "Един милионен грабеж от мексиканските банки, организиран от неидентифицирана група хакери, разкри важни слабости в банковите услуги в тази страна.   Кражбата настъпи в края на април чрез вълна от нападения срещу цифрови платформи, които позволяват на различни финансови институции да се свързват с междубанковата електронна платежна система (SPEI), управлявана от Мексико, институция, която регулира всички операции по банкиране в страната.   Групата нападатели се възползва от уязвимостта в системата, за да прехвърли пари от касите на банките в сметки-призраци в други финансови институции, които впоследствие бяха изтеглени от банкомати.   По този начин хакерите са откраднали между 300 и 400 милиона мексикански песо (между 15 и 20 милиона долара) чрез онлайн банковите системи на финансовите институции. Все пак все още няма точна и официална сума на откраднатите пари.   Единствената банка, която публично призна, че е била засегната от атаката, е Banorte, втората по големина в страната. Според официалната версия на Мексиканската централна банка, общо пет финансови институции са били засегнати от нападението.   Забележително е, че парите са били откраднати от вътрешни сметки на самите банки, така че досега властите отричат да са откраднати средства на потребителите.   \"Към днешна дата няма данни, че ресурсите на клиенти са били засегнати в която и да е от участващите институции в SPEI, тъй като инцидентите са станали в сметки на самите финансови институции, които са били лимитирани и не са засегнали финансовото им състояние \", заяви Мексиканската банка в изявление. До момента няма елемент, от който да се заключи дали кибератаката е от национален или чуждестранен произход.   Съществуват обаче подозрения, че нападението може да бъде организирано в самата банкова система, чрез някой работник с дълбоко познаване на системата, поради начина, по който са извършени хиляди сделки, които практически са останали незабелязани.   За да смекчат и противодействат на големите щети, властите на Мексиканска банка наредиха банковите транзакции да мигрират към по-безопасна, но по-бавна система от SPEI, което е причинило закъснения в банковите услуги на потребителите.", "date": "2018.05.18", "title": "Мексико: как милионните кибер кражби засягат финансовите услуги на потребителите"}
{"url": "http://www.classa.bg/%D1%81%D0%B2%D1%8F%D1%82/item/382111-%D0%BA%D0%B0%D0%BA-%D0%B4%D0%B0-%D0%BD%D0%B5-%D0%B3%D0%BB%D0%B5%D0%B4%D0%B0%D0%BC%D0%B5-%D0%BA%D1%80%D0%B0%D0%BB%D1%81%D0%BA%D0%B0%D1%82%D0%B0-%D1%81%D0%B2%D0%B0%D1%82%D0%B1%D0%B0", "text": "Задала се е тежка сватба, при това кралска. Време е по-малкият и по-купонджийски настроен брат - принц Хари, да мине под венчило.   А медиите видяха прекрасен повод, в който няма сърдити политици, но за сметка на това има силна доза аристократизъм, кристал, сребърни сервизи и колосани покривки. Не става само с кулинарни шоута, трябва и блясък.   За тази женитба се говори повече и е по-нестандартна от когато и да било.    Меган Маркъл е актриса от Холивуд. Разведена е. От смесен произход е. От Марс е. Семейството й ту отказва да присъства на церемонията, ту не е поканено. Спайс гърлс ту ще пеят, ту няма да пеят на събитието. Великобританците следят през час какви са новините и се вълнуват, но за тях е обяснимо.     В българските телевизии обаче също настана оживление - вместо \"Съдебен спор\" и светски личности, в събота преди обед ще има сватба.   Но медиите са решили, че ще предават на живо и дори и Тръмп да натисне червеното копче и нападне Северна Корея - няма да спрат да излъчват от Уиндзор. БНТ са скромни - ще отделят два часа на Меган и Хари, bTV също няма да се престарават, но ще показват три часа шлейфове и рози.   Нова ТВ обаче си спомни светлите времена на VIP Brother и многочасовите лайфове и ще излъчва над 5 часа кралска любов. И то по време, в което в България не се пие чай с бисквитки, а бира с мезе. Събота е все пак.   А и има прословутата \"българска следа\" - Иван Александров, брат на актьора Владимир Карамазов, ще прави една от тортите на сватбата.   Но ако не сте роялисти и не пиете джин с тоник в 10 сутринта, трябва да вземете мерки и да избегнете кралската сватба.   Добре е да спрете да гледате сериали. Меган Маркъл е от актрисите, които се подвизават в телевизионни поредици и току-виж тъкмо сте спрели лайфа на Гала с намерение да погледате нещо на спокойствие и тишина - и се покаже пак щастливата булка със своята междурасова прелест. Не чупете нищо, просто натиснете \"Off\".   Задължително е да не пускате вода от чешмата и да не включвате ютията. Когато нещо придобие статут на \"вайръл\", то започва да се чува и вижда и от неподозирани места.   Така знаете, че Криско и Слави имат нова песен, Тита - нов клип, а британското кралско семейство - нова сватба. Такива неща научавате, дори у вас и бушоните да не работят.   Разбира се, винаги го има решението да отидете за гъби. В България за гъби се ходи, когато има избори, но спасението от данни за пайети, шифон и километри шлейф изисква жертви. В природата никой не се интересува от дантела и перли, освен свраките.   Така че спокойно можете да обикаляте из горите, а като минат десетчасовите предавания, да се приберете и да гледате нещо по-занимателно.   Освен това можете да изненадате мозъка си (а и черния дроб) и да отидете на театър, на кино, на някакъв уъркшоп. \"Младите\" ще се оженят и без вас. Ще има дантела, сатен, перли, пайети, цветя и лимонова торта. Само че в България това не е толкова интересно. В \"Съдби на кръстопът\" сме виждали всичко, че и повече...", "date": "2018.05.18", "title": "Как да НЕ гледаме кралската сватба"}
{"url": "http://www.classa.bg/%D1%81%D0%B2%D1%8F%D1%82/item/382108-%D1%80%D1%83%D1%81%D0%B8%D1%8F-%D0%BE%D1%82%D0%BA%D1%80%D0%B8-%D1%81%D0%B2%D0%BE%D1%8F-%D0%BC%D0%B5%D0%B3%D0%B0-%D0%BC%D0%BE%D1%81%D1%82-%D0%B2-%D0%BA%D1%80%D0%B8%D0%BC-%D0%B8-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B0-%D1%81%D1%82%D1%80%D0%BE%D0%B8-%D0%B4%D1%80%D1%83%D0%B3", "text": "След пускането в експлоатация на моста в Крим, се появиха подробности за нов голям проект за свързване на остров Сахалин, в руския Далечен Изток, с континенталната част, според вестник Комерсант.   Според първите данни на държавната компания Русские железные дороги (RZD), конструкцията, състояща се от мост от шест километра и нови железопътни линии, ще бъде общо 585 километра.   Строителството трябва да завърши през 2023 г., въпреки че компанията подчертава, че това са предварителни оценки.   Цената на проекта се оценява на 540 000 милиона рубли (почти 8.6 милиарда долара). Самият мост ще струва почти половината от тази сума, а 90 000 милиона се планира да бъдат инвестирани в железниците от региона и около 100 000 милиона във въглищен дълбоководен терминал в Илинское.   Изграждане на моста Сахалин ще бъде 3,5 пъти по-скъпо от моста в Крим, поради високата сеизмичност, суровите геоложки и хидроложки условия в района и неговата недостъпност.", "date": "2018.05.18", "title": "Русия откри своя \"мега мост\" в Крим ... и започна да строи друг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382102-%D1%81%D0%BE%D1%84%D0%B8%D1%8F-2018-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%B8%D1%8F%D1%82-%D0%B2%D1%80%D1%8A%D1%85-%D0%BD%D0%B0-%D0%B8%D0%B4%D0%B8%D0%BE%D1%82%D0%B8%D1%8F%D1%82%D0%B0-%D0%B2-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B5%D1%81-%E2%80%93-%D0%BE%D0%B1%D1%8F%D0%B2%D0%B8%D1%85%D0%BC%D0%B5-%D0%B2%D0%BE%D0%B9%D0%BD%D0%B0-%D0%BD%D0%B0-%D1%81%D0%B0%D1%89,-%D1%89%D0%B5-%D1%81%D0%BF%D0%B0%D0%B7%D0%B2%D0%B0%D0%BC%D0%B5-%D1%81%D0%B4%D0%B5%D0%BB%D0%BA%D0%B0-%D1%81-%D0%B8%D1%80%D0%B0%D0%BD,-%D0%BE%D1%82-%D0%BA%D0%BE%D1%8F%D1%82%D0%BE-%D1%82%D0%BE%D0%B9-%D1%81%D0%B5-%D0%BE%D1%82%D0%BA%D0%B0%D0%B7%D0%B0%E2%80%A6", "text": "    На срещата бяха приети серия абсурдни решения, които само илюстрират пълното разложение в европейските мозъци.   Безспорно гвоздеят на вечерта бе обявената война на САЩ – от търговията, до иранската сделка.   Малоумието за Иран обаче е най-голямо, защото ЕС обяви, че ще се придържа към споразумението, което самият Иран вече отмени.     Макар и посветена за Западните Балкани, срещата не реши нищо за тях. Обеща им приемане, но когато са готови. Т.е. може би след 100 години.   Без да е поканен и без да присъства, американският президент Доналд Тръмп и неговата външна политика от сутринта се превърнаха в основна тема на срещата на върха.   „Американската политика сама по себе си е много непредвидима, но тази политика сериозно заплашва интересите на Европа”, заяви австрийският канцлер Себастиан Курц.   „Нуждаем се от Америка като търговски партньори с Европа, но няма да стоим с нож, опрян в гърлото”, каза премиерът на Люксембург Ксавие Бетел.   Две послания от Белия дом сериозно притесниха европейските лидери. Първото – твърдото решение на САЩ да се оттеглят от ядреното споразумение с Иран. Също толкова категорична беше и позицията на Европа – че остава.   „Докато иранците уважават своите ангажименти, ЕС също ще се придържа към ядреното споразумение, чийто архитект беше и той”, подчерта Юнкер. Това твърдение обаче е абсурдно, защото след оттеглянето на САЩ, Иран също се оттегли и обяви, че възобновява обогатяването на уран. Т.е. в тази сделка, ЕС си остава сам и сам ще си спазва някакви ангажименти.   „Комисията даде зелена светлина за действие, ако европейските интереси бъдат засегнати”, каза от своя страна Доналд Туск.   От Европа обещаха, че ще използват и всички мерки, за да защитят европейските предприятия в Иран. Все пак и след днес остана тревогата, че американските санкции въпреки всичко ще засегнат европейските компании.   „Трябва да видим дали можем да предложим облекчения на малките и средни предприятия. Проверяваме това. Но не можем да обезщетим цялата икономика заради действията на САЩ. Не трябва да имаме илюзии за това”, каза Меркел.   Другото решение на Тръмп – да въведе нови мита върху вноса на стомана и алуминий, също беше засегнато в срещата на върха. Поне засега, за Европа промените трябва да влязат в сила след по-малко от месец.   „Ще защитаваме търговския суверенитет на Европа и настояваме да бъдем освободени от митата без условия и ограничения и да се върнем в предишното положение”, каза Макрон.   В замяна европейските лидери също обещаха компромиси в областта на международната търговия.  ", "date": "2018.05.18", "title": "София 2018: Абсолютният връх на идиотията в цялата история на ЕС – обявихме война на САЩ, ще спазваме сделка с Иран, от която той се отказа…"}
{"url": "http://www.classa.bg/%D1%81%D0%B2%D1%8F%D1%82/item/382103-fox-news-%D0%B5-%D1%88%D0%BE%D0%BA%D0%B8%D1%80%D0%B0%D0%BD-%D0%B8%D0%B4%D0%B5%D0%B8%D1%82%D0%B5-%D0%BD%D0%B0-%D0%BC%D0%B0%D1%80%D0%BA%D1%81-%D1%81%D0%B0-%D0%B6%D0%B8%D0%B2%D0%B8-%D0%B8-%D0%B2%D0%B4%D1%8A%D1%85%D0%BD%D0%BE%D0%B2%D1%8F%D0%B2%D0%B0%D1%82-%D0%BC%D0%BB%D0%B0%D0%B4%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8", "text": " В качеството си на извод авторите на статията предлагат на подрастващите да използват идеите на Маркс, за да разберат как се създава социално-политическият климат в САЩ, поради което журналистът от Fox News нарича тази бележка в списанието за подрастващи «гротескна комунистическа пропаганда». Сега идеите на Маркс се лансират не от Русия и Китай, а от радикално настроените студенти, професори и техните съюзници от медиите.  Към подобни радикални леви движения авторът на статията изброява и «Черните пантери», движението Occupy Wall Street, «Антифа», и «Животът на чернокожите има значение»… Според него, всички те имат една и съща цел — да се унищожи съществуващият световен ред и да се постигне най-радикалният разрив в традиционните отношения. Както показва неотдавнашното изследване, днес Маркс е най-изучаваният икономист в американските колежи, но, според журналистът от  Fox News, работата съвсем не е в неговата икономическа теория и не в предсказанията, че комунизмът ще замени капитализма. Ленин и настоящите студенти са привлечени в трудовете на Маркс от идеята за революция и сриване на капиталистическата буржоазия. Затова сега всеки, който пробва да възхвалява капитализма и буржоазните ценности, веднага бива наричан расист и привърженик на превъзходството на бялата раса.", "date": "2018.05.18", "title": "Fox News е шокиран: Идеите на Маркс са живи и вдъхновяват младите американци"}
{"url": "http://www.classa.bg/%D1%81%D0%B2%D1%8F%D1%82/item/382101-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%E2%80%93-%D0%B7%D0%B0%D0%B4%D0%B0%D1%87%D0%B0-%D1%81-%D0%BC%D0%BD%D0%BE%D0%B3%D0%BE-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B8", "text": "Едва ли ще бъде изненада, ако кажем, че сирийската икономика се намира в колапс. Обстоятелствата, които обуславят този факт, са обективни – в страната вече седма година бушува опустошителна война. В началото на 2018 г. беше повече от ясно, че след разгрома над ИДИЛ, конфликтът навлиза в нова фаза.   В политически план, сирийската власт, а и нейните опоненти, също трябва да преосмислят някои свои позиции.    Очаквано и без изненади, централно място в мейнстрийм анализите за Сирия заемат военните операции и съперничеството между регионалните и световни сили. Темата за сирийската икономика, не по-малко важна, съвсем резонно остава на заден план. През лятото на 2017 г. Световната банка излезе с доклад, че сирийската икономика се нуждае от минимум 200 милиарда долара, за да се завърне към предвоенното си състояние. Миналия месец в свое изказване сирийският президент Башар Асад удвои тази сума на 400 млрд. долара. Зад политическото говорене за нуждата от пари се крият дълбоките структурни проблеми и деформации в сирийската икономика.  В условията на пълномащабна война, сирийската икономика, като всяка друга във военно време, трупа големи количества външен дълг. Разбираемо, основните кредитори на Сирия са нейните военно-политически съюзници – Иран и Русия. По данни на Централното бюро по статистика на Сирия, в рамките на 5 години брутният вътрешен продукт на страната се е сринал със 78% – от 61,7 млрд. долара през 2011 г., до 12,4 млрд. долара през 2016 г. Едва ли има сектор в икономиката, който да не е пострадал от бушуващата вече седма година война. Сред най-потърпевшите са енергетиката, транспортът, туризмът и земеделието. Пречките за по-сериозно фокусиране и реален старт на икономическото възстановяване произтичат от обективни обстоятелства като продължаващите военни действия, липсата на сигурност, липсата на политическа воля, недостига на свежи финансови ресурси и геополитическите спорове между регионалните и световни играчи. Основният приоритет за сирийското правителство през последните три години бе да върне големите градове под свой контрол. Това бе необходимото условие и символична първа стъпка към стартиране плановете за икономическото възстановяване на страната. Традиционно, големи градове като Дамаск, Хама, Хомс и Алепо винаги са били двигател на националната икономика. Друг стратегически важен елемент от операциите на сирийската армия бе освобождаването на основните пътни артерии, водещи към тези градове. Успешно проведените военни кампании в централната и източна част на страната през втората половина на 2017 г. създадоха необходимите условия за поетапно възстановяване на разрушените градове и инфраструктура.   Преди войната туристическият сектор бе основно перо в бюджетните приходи. Сирия имаше имидж на привлекателна туристическа дестинация. Едва ли е имало турист, който да не е останал очарован от Цитаделата в Алепо, римския театър в Палмира или древната крепост Ресафа, намираща се южно от град Ракка. За съжаление някои тези исторически забележителности в даден момент попаднаха под териториалния контрол на ИДИЛ, а техният блясък бе почернен от зверствата, извършени от групировката. През 2018 г. нещата вече стоят по малко по-различен начин. Палмира, макар и сериозно разрушена, вече е освободена. Сирийското правителство трябва да положи сериозни усилия, за да възвърне стария ѝ блясък и да се опита да привлече обратно чуждестранните туристи, които традиционно се славят със своята платежоспособност. Връщането им обаче е нелека задача. Тя преминава през няколко задължителни условия – сирийската армия трябва да гарантира сигурността на градовете. Най-голямата пречка, свързана със сигурността, са набезите на ИДИЛ в сирийската пустиня. Друго важно условие за връщането на чуждестранните туристи е възстановяването на инфраструктурата. В началото на тази година сирийското министерство на туризма съобщи, че за 2017 г. туристите в страната са се увеличили с 25% в сравнение с предходната 2016 г. Басам Барсик, директор на маркетинга в сирийското ведомство заяви, че се надява бройката на туристи в Сирия да се увеличи до 2 милиона през 2018 г. Полагането на стъпки към връщането на чуждестранните туристи ще бъде важен елемент от цялостната концепция за възстановяването на туристическия бранш в Сирия. Щом стане въпрос за сирийската икономика, няма как да подминем въпроса за енергетиката. Сирия е страна, богата на енергийни ресурси. Големите газови находища на страната се намират предимно в централната и източната част. За сирийската икономика е от критична важност тези находища и прилежащата им инфраструктура да бъдат възстановени и да работят с оптималния си капацитет. В резултат на военната кампания срещу ИДИЛ, проведена през 2016-2017 г., кюрдите поеха контрола върху най-големите ВЕЦ-ове и естакади по поречието на р. Ефрат – Тишрин, Табка и Ракка. Освен това Сирийските демократични сили владеят и най-големия петролен басейн в страната „Ал-Омар“, намиращ се източно от Дейр ез-Зор. Няма съмнение, че възстановяването на сирийската икономика зависи пряко от политическите процеси както вътре в страната, така и на геополитическо ниво.   Консервативните оценки сочат, че икономиката на Сирия ще има нужда от минимум 200 милиарда долара, за да си стъпи на краката. Сумата е колосална, а нито една от гореизброените държави няма да има силите да направи толкова крупна инвестиция самостоятелно. За съюзниците на Башар Асад е важно той да консолидира властта си.  Русия ще търси засилване на влиянието си главно чрез военното присъствие и участието в енергийните проекти на страната. Икономическата мощ на Китай и наличието на свежи финансови ресурси предоставят много добри възможности пред китайските компании за участие във възстановяването на сирийската индустриалната инфраструктура и строителството на нови обекти.   Освен глобалните фактори, сирийската икономика трябва да насочи поглед и към своите съседи в региона като Ливан, Йордания, Ирак и Турция. Отново се очаква процесът да е бавен и труден, защото доста от тези държави са в меко казано лоши отношения с официалната сирийска власт. При добро стечение на обстоятелствата, взаимни компромиси и умело политическо брокерство, сирийското правителство може да съумее да сключи добри сделки със своите регионални съседи.  През 2010 г. над 90% от сирийския износ на петрол е предназначен за страни от Европейския съюз. Сред най-големите купувачи тогава са Германия (32%), Италия (31%) и Франция (11%).    След началото на войната обаче почти всички от тях взеха страната на сирийската опозиция и към днешна дата шансовете им за участие в големи икономически проекти изглеждат минимални. Увлечението на Европа по свалянето на сирийския президент се оказа ненужна и губеща авантюра. Времето за важните икономически процеси в Сирия наближава. И това се случва в момент, в който редица европейски държави имат нужда от раздвижване на икономиките си посредством стъпването на нови пазари.  Ролята на сирийската власт също е от голямо значение. Президентът Асад ще трябва да поеме огромна отговорност и да оправдае очакванията на сирийския народ. Нуждата от правителствената стратегия за икономическото възстановяване е належаща. Сирия трябва час по-скоро да възстанови държавността. От това зависи и политическото бъдеще на сирийския президент. По всичко личи, че курсът на сирийската икономика ще се влияе пряко от външнополитическите процеси.  Във вътрешен план, в сирийската икономика се наблюдават сериозни дисбаланси – демографска криза, лош предприемачески климат и разрушена инфраструктура. Тези проблеми трябва да бъдат адресирани незабавно. Пътят, който сирийската икономика трябва да извърви е изключително труден. Неизвестните са много, условностите също.  Важно е да се отбележи, че плановете за икономическо възстановяване винаги следват развоя на военните операции и последвалите политически споразумения.", "date": "2018.05.18", "title": "Възстановяването на сирийската икономика – задача с много неизвестни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382095-%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8%D1%82%D0%B5-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0%D1%82%D0%B0-%D0%B5%D1%81-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D0%B2-%D1%81%D0%BE%D1%84%D0%B8%D1%8F", "text": "Лидерите на страните от Европейския съюз и Западните Балкани проведоха среща на върха в София. Най-голямото събитие в рамките на българското председателство на Съвета на ЕС беше посветено на европейската перспектива и свързаност на страните от Западните Балкани. Това е и основният приоритет на българското председателство.   Основните акценти след срещата:   * Доналд Туск посочи, че за Западните Балкани \"няма друга алтернатива освен Европа\"; * проектът за свързаност между ЕС и страните от Западните Балкани не е алтернатива на разширяване на съюза;   * ЕС е готов на преговори със САЩ, ако получи \"неограничено изключение\" от тарифните мерки на Доналд Тръмп;   * Страните от ЕС ще подкрепят Иранската сделка, докато Иран спазва условията по нея;   * Среща ЕС-Западни Балкани ще има и в Хърватска след 2 години;   Това е първата подобна среща от 15 години насам, която обръща внимание на засилване на свързаността между ЕС от една страна и Сърбия, Черна гора, Босна и Херцеговина, Република Македония, Албания и Косово от друга.   Проследихме на живо коментарите от пресконференцията след срещата в София.   16:26 -  Пресконференцията завърши.   16:24 -  Във връзка с коментари, че Иран може да е \"непредсказуем\", Доналд Туск посочи, че \"истинският геополитически проблем е не когато имаш непредсказуем опонент, а когато най-добрият ти приятел е непредсказуем\". Той поясни, че това е най-големият проблем пред ЕС и САЩ в момента.   \"Нашето становище е да продължим близкото си сътрудничество с настоящата американска администрация, но за тази цел имаме нужда от по-малко капризи и по-последователен подход. И говорим за всеки аспект от геополитиката\", коментира Юнкер.   16:18 -  По думите на Доналд Туск има скептицизъм по въпроса с разширяването на Европейския съюз, но тенденцията да се върви към това била абсолютно ясна. Според него намерението на ЕС не е да разваля процеса по \"европейска свързаност\", предлагайки \"бърза писта\" за присъединяване на страните от Западните Балкани.   Туск се съгласи, че ако се говори чрез цифри може би БВП и демографията наистина показват, че разширяването не е такъв проблем.  \"Но ако се сравнят проблемите в този регион с други части на Европа, може да кажем, че в Западните Балкани те са много повече на глава от населението в сравнение с Франция и Германия\", обясни Туск.   Според него заради това трябва да се внимава с даването на обещания.   16:13 -  Премиерът Борисов първо се извини на софиянци за тежкия трафик в столицата, след което обърна внимание на значението на днешната среща.   \"Вие видяхте шестима президенти да подписват договори - нещо, което допреди години беше невъзможно да си го представим\", коментира Борисов.   Той обясни, че е проведена една \"честна\" дискусия, в която не е имало лицемерие и се е говорило истински.   Министър-председателят се опита с пример да потуши тревогите в западни медии относно евентуално присъединяване на страните от Западните Балкани към ЕС.   \"Ако Западните Балкани представляват една страна, тя ще има брутен вътрешен продукт (БВП) от 96 млрд. евро. За сравнение това е БВП на Словакия. Всички тези усилия, които полагаме, са, за да приемем една икономика като Словакия с общо население по-малко от Румъния\", обясни Борисов. \"Това ли плаши Европейския съюз?\", попита българският премиер.   Според него е по-важно да се работи в сътрудничество със страните от Западните Балкани, за да се ограничи влиянието на \"други геополитически сили\" в региона.   \"Всички си тръгват от тук с по едно на ум\", обясни Борисов.   16:07 - Европейската комисия ще продължи своето сътрудничество с Иран, посочи председателят на ЕК Жан-Клод Юнкер.   По отношение на търговията със САЩ: \"Ние искаме неограничено изключение от тарифните мерки в САЩ. Ако това стане, ние сме готови да започнем преговори с нашите трансатлантически партньори\", обясни Юнкер.   Той допълни, че ще се търси засилване на сътрудничеството между САЩ и съюза в сферата на енергетиката. ЕС е готов да обсъжда и реформа в Световната търговска организация.   Юнкер отново посочи, че ЕС няма да преговаря със САЩ с \"Дамоклев меч над главите ни\".   16:04 -  \"Току що приключихме една много ползотворна среща на Европейския съюз и Западни Балкани\", коментира Доналд Туск.   Стана ясно, че след 2 години ще има подобна среща и в Хърватска.   \"Европейският съюз е и ще остане най-надеждния партньор на страните от Западните Балкани\", подчерта Туск. Той посочи, че днес е обсъждано засилване на икономическите, транспортни и цифрови контакти между ЕС и страните от Западните Балкани.   Туск подчерта, че Програмата за свързаност не е нито алтернатива, нито заместваща програма на разширението на Европейския съюз. Това е начинът да се използва по-ефективно времето \"от днес до утре\".   При срещата на лидерите снощи е имало съгласие, че се засилва работата по цифровата програма, за да отговори ЕС на предизвикателствата на ерата, обсъждани са проекти и като изкуствения интелект.   Що се отнася до ядрената сделка с Иран има единодушна договореност ЕС да поддържа сделката докато Иран изпълнява условията по нея. \"Ще се действа\", ако европейските интереси бъдат застрашени.   Европейската комисия вече има начертан път как да действа и по въпроса с търговията със САЩ, но това ще се случи, ако САЩ изключи ЕС от своите нови митнически ограничения.   16:02  - Започва пресконференция на българския министър-председател Бойко Борисов, председателя на Европейския съвет Доналд Туск и председателят на Европейската комисия Жан-Клод Юнкер.   15:56  - Министърът на енергетиката на България Теменужка Петкова и нейният сръбски колега Александър Антич  подписват споразумение за газопроводна връзка между България и Сърбия.   След това представителите на страните от Западните Балкани подписаха изявлението за подкрепа на цифровата програма за региона.", "date": "2018.05.18", "title": "Коментарите след срещата \"ЕС-Западните Балкани\" в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382096-%D0%B5%D1%88%D0%B5%D0%BD%D0%BE-20-000-%D0%BB%D0%B5%D0%B2%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D1%88%D1%83%D0%BC", "text": "    Драстично повишаване на глобите за заведения и дискотеки, които вдигат шум от 14 до 16 часа и от 22 до 8 часа, както и за хората, надуващи децибелите вкъщи, прие Министерският съвет по искане на вицепремиера Валери Симеонов на редовното си заседание в сряда.   Също така вече заведенията, нарушаващи изискванията да не се шуми в уречените часове ще могат да бъдат затваряни за една седмица, а ако отново се позволят да вдигат шум в рамките на една година след провинението, ще бъдат запечатване за цял месец, пише mediapool.bg.   Драконовските мерки бяха обещани от Симеонов по време на предвожданите от него акции срещу шума миналото лято в заведения в курорта Слънчев бряг, при които бе иззета озвучителна техника и дори бе арестуван един от най-известните български диджеи – Станчо.   Според заложените в   хората, които предизвикват шум над допустимото, ще бъдат глобявани от 500 до 1000 лв., а при повторно нарушение – от 2 хил. до 6 хил. лв. Досега санкции за повторно провинение не са били предвидени.   При заведенията сегашната глоба от 1000 до 3 хил. лв. се повишава на 5000 до 10 хил. лв., а при рецидив – от 10 хил. до 20 хил. лв.   Предвижда се също така полицаите да бъдат оправомощени да налагат административните санкции по закона.   В мотивите към законопроекта се посочва, че целта му е опазване населението от вредното въздействие на шума, предизвикан от дейността на търговски и производствени обекти, разкрити в жилищни сгради и сгради със смесено предназначение, зони и територии, предназначени за жилищно строителство, рекреационни зони и територии и др.     Предвижда се в наредба Министерският съвет да определи изискванията за осигуряване на нормална акустична обстановка в жилищни и обществени сгради и рекреационни зони.", "date": "2018.05.18", "title": "Решено: 20 000 лева глоба за шум"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382097-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE-%D0%B2-%D0%B4%D0%BE%D1%85%D0%BE%D0%B4%D0%B8%D1%82%D0%B5-%D0%B7%D0%B0-%D1%86%D0%B5%D0%BB%D0%B8%D1%8F-%D0%B5%D1%81-%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%89%D0%BE", "text": "В България има най-голямо неравенство между доходите – най-богатите 20% от населението получават средно над 8 пъти повече от най-бедните 20% от населението, сочат данни на Евростат. Това е най-голямото неравенство в целия ЕС.  По-точно, данните на Евростат показват, че съотношението е 8,2 към 1.   В страни като Финландия, Чехия, Словакия и др. съотношението е около 3,5 към 1. В страни като Испания, Италия, Гърция съотношението е около 6,5 към 1.   В България също така неравенството се увеличава най-много за последните 10 години от целия ЕС. През 2008 година най-богатите у нас са получавали 6,5 пъти повече спрямо най-бедните, а през 2017 година разликата е 8,2 пъти.   Същевременно средната работна заплата в България изостaва между 5 и 10 пъти в сравнение със старите страни членки на ЕС и над два пъти спрямо новите.   Какви са причините?   1. Административна и политическа корупция – България е най-корумпираната държава е ЕС.   2. Сива икономика – нивото на сивата икономика на България е около 30%, което е двойно на средното и сме на първо място в ЕС.   3. Най-нисък Брутен вътрешен продукт на глава от населението в ЕС.   4. Ниска добавена стойност на икономиката ни.   5. Неефективна данъчна система с очевидни пропуски в събиране на данъци от големите данъкоплатци.   6. Много ниски преки чуждестранни инвестиции.   7. Влошаване на бизнесредата.   Освен статистиката за социалното неравенство, социологическите проучвания сочат, че 91 от българите смятат разликите между доходите за твърде високи – според проучване на „Евробарометър” от април т. г.   Също така 81 процента смятат, че правителството трябва да вземе мерки да намали неравенството до средното равнище за ЕС. Това означава, че има сериозен потенциал за промяна в политическия пейзаж и всичко зависи от „играчите” в политиката.   Животът в София е с 30% по-скъп от средното за страната. Необходимите средства за издръжка на живота на четиричленно домакинство в София са над 3000 лв. месечно.   Данните на БНБ показват тенденция към намаляване на спестяванията в ниските депозитни групи и възходящ тренд при високите.   Поддържането на нисък стандарт на живот се прави от нашите политици изкуствено. А българите постепенно се изнасят да търсят щастието си в чужбина.   Може да достигнем средния  стандарт на ЕС чак след едно поколение, но ако увеличим производителността си. Ръстът на производителността е важен, защото той генерира растеж плюс конкурентноспособност.  Сега България има най-ниската производителност на труда в ЕС.   Времето обаче си тече и през следващите години страната ни ще преживее още спад в населението.   Числата на „Евростат” и „Евробарометър” показват, че проблемът с доходите и неравенството в България е ужасяващ.     Таблица за неравенството в доходите в страните от ЕС и три европейски страни извън ЕС. Източник: Евростат       Най-голямото неравенство в доходите върви ръка за ръка с най-ниските доходи в ЕС. Едно от обясненията е не само лошата икономическа и политическа конюнктура, а практиката на роботодателите да плащат ниски заплати, дори когато могат да си позволят по-високи за служителите си.", "date": "2018.05.18", "title": "Най-голямото неравенство в доходите за целия ЕС е в България. Защо?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382098-%D0%BD%D0%B0%D0%B9-%D1%81%D1%82%D1%80%D0%B0%D1%81%D1%82%D0%BD%D0%B8%D1%82%D0%B5-%D0%B4%D0%B2%D0%BE%D0%B9%D0%BA%D0%B8-%D0%B2-%D0%B7%D0%BE%D0%B4%D0%B8%D0%B0%D0%BA%D0%B0", "text": "Всеки зодиакален знак е подвластен на една от четирите стихии огън, въздух, вода или земя. И точно този фактор определя съвместимостта между зодиите. Вижте кои са двойките в зодиака, между които страстта е почти непреодолима.    Овен и Везни  Овенът е водач, той има нужда всичко да бъде под негов контрол, включително и партньорът. Представителите от първата зодия разчитат най-вече на искреност от страна на половинката си, а също и на пълноценен сексуален живот. Добра партия за Овена са Лъвът и Скорпионът, но най-добрата е Везните. Те общуват лесно и обичат прямотата.      Телец и Дева  Телецът обича спазването на традициите и семейството. Също така този знак е отдаден на романтиката, а Девата е перфектната половинка за него. Двойката Телец – Дева може да изгради изключително силен съюз. Бонус съвет: ако сте представители на зодия Телец, бягайте далеч от Стрелеца, приключенският му дух няма да ви хареса.      Близнаци и Стрелец  Близнаците са онези усмихнати същества, винаги готови за купон, които всеки би искал около себе си. Само че когато става дума за любов, положението става сложно, защото се страхуват да не изгубят свободата си. Страхуват се от обвързването, заради това се нуждаят от човек, който да има чувство за хумор и интелект. Ето защо те биха били много щастливи с представител от зодия Стрелец.    Рак и Телец  Ракът винаги търси сериозни и дълбоки взаимоотношения. За него няма нищо по-важно от семейството и в това отношение ще постигне пълно съгласие с Телеца. Връзката им ще бъде романтична, дълбока и хармонична.    Лъв и Овен  Колкото и очарователен да е Лъвът на пръв поглед, той може да бъде трудно поносим за повечето представители от зодиака. Той е горд, а егото му, достигащо небесата, изисква постоянно внимание от страна на половинката. И колкото и да е странно на пръв поглед, единственият знак, който може да покори Лъва е Овенът. И двете зодии са подвластни на огъня, но си пасват перфектно. Те са страстни и обичат да показват любовта си. В повечето случаи връзката им е достойна за сценарий на романтичен филм.    Дева и Скорпион  Девата е перфекционист, който държи всичко около него да е чисто и подредено. Той е предпазлив, но в същото време и много страстен. Именно поради тази причина Скорпионът ще е най-добрият избор за него. Именно тази зодия може да накара свитата Дева да излезе от черупката си и да се развихри между чаршафите.      Везни и Близнаци  Представителите на зодия Везни са дипломатични и решават всеки проблем с лекота. Те не обичат да общуват с всекиго, а когато около тях няма интелигентен човек, предпочитат да останат сами. А когато срещу тях седи интересна личност, са безкрайно привлечени. Затова Близнаците са най-добрият избор за Везните. Щурите Близнаци постоянно се интересуват от околния свят и могат да изненадат Везните с любопитни факти за света. В същото време Везните неусетно ще накарат Близнаците да погледнат по-сериозно на връзката им.    Скорпион и Риби  Скорпионът е уникален и известен със своята дълбока чувствителност, която умее да прикрива повече от добре. От този знак струи мистерия, но и в същото време не търпи предателството и изневярата. Той е изключитлено отмъстителен, когато е наранен. Скорпионът е доминантен и агресивен, ето защо най-добре на природата му ще пасне чувствителната замечтана Риба. Тези две зодии комуникират почти без думи, а страстта им е просто безгранична и непозволяваща моменти на скука.    Стрелец и Водолей  Стрелецът е приключенец и от всичко на света най-много мрази скуката и стоенето на едно място. Той обича свободата и да открива нови неща всеки ден. Има нужда от някого, който да прилича на него и това е Водолеят.    Козирог и Дева  Козирогът е болезнено амбициозен и отдаден на работата си. Той дава всичко от себе си, за да бъде перфектен и то не само в работата, но и в любовта. Ето защо подредената Дева е перфектната половинка за Козирога. Тя ще го подкрепя и насърчава да бъде все така безупречен.    Водолей и Везни  Водолеят винаги търси справедливостта, също както Везните. Комбинацията помежду им би била взривоопасна и кипяща от страст. И двата знака ще показват взаимно уважение, което създава чудесна база за силна и дълга връзка.    Риби и Козирог  Комбинацията Риби и Козирог е перфектният пример за твърдението, че противоположностите се привличат. Креативната и романтично настроена Риба вдъхновява земния Козирог да преследва мечтите и да бъде по-смел. В същото време пък той й помага да стъпи на земята и да бъде по-уравновесена.  ", "date": "2018.05.18", "title": "Най-страстните двойки в зодиака"}
{"url": "http://www.classa.bg/%D1%81%D0%B2%D1%8F%D1%82/item/382099-%D1%89%D0%B5-%D1%83%D0%B4%D1%8A%D1%80%D0%B6%D0%B8-%D0%BB%D0%B8-%D0%B5%D0%B2%D1%80%D0%BE%D1%81%D1%8A%D1%8E%D0%B7%D1%8A%D1%82-%D0%BD%D0%B0-%D0%BD%D0%B0%D1%82%D0%B8%D1%81%D0%BA%D0%B0-%D0%BD%D0%B0-%D1%81%D0%B0%D1%89", "text": "  Лидерите на европейските страни и ръководителите на Евросъюза, събрали се в София, официално трябва да обсъждат отношенията с балканските държави, които са кандидати за присъединяване към ЕС.    Как обаче може да се говори за разширяване на ЕС, ако съюзът не може да се справи със своята основна функция – да защитава интересите на европейците? Ето защо на неформалната вечеря в българската столица едва ли е ставало въпрос за нещо друго, освен за отношенията със САЩ.      Европа се намира на прага не просто на търговска война, но и на геополитически конфликт със собствените си… Но какви са те –  старши партньори, съюзници, сюзерени или конкуренти? В геополитически план САЩ са в ролята на началник за Стария континент – именно американските атлантици са старши в рамките на единния Запад и НАТО. След Втората световна война САЩ направляват Германия, Италия, Франция и други страни от Западна, а по-късно и от Източна Европа чрез различни форми на контрол. Като техен партньор в задачата за установяване на доминация над Европа влиза Великобритания.    Независимо от разногласията, възникнали между двата бряга на Атлантическия океан, Европа, дори и под формата на Европейски съюз, като цяло остава подчинена.   С набирането на сила на интеграционния процес в Европа континенталните европейци демонстрират желание да станат по-самостоятелни, но англосаксонците винаги са държали ситуацията под контрол. Истинската независимост на Германия и нейното сближаване с Русия, противоречат на интересите на атлантиците и преди няколко години под благовидния предлог за „руската заплаха” Европа се присъедини към антируските санкции. „Украйна беше вече ваша, а Путин не ви даде да я вземете под крилото на ЕС”, с подобна теза алчните европейски политици бяха тласнати към началото на геополитически конфликт с Русия.   Мнозинството от европейската политическа класа обаче разбра, че за ЕС е изгодно да има тесни връзки с Русия и въпреки че се съгласяваше да продължи санкциите, в същото време търсеше начини да прекрати конфронтацията с Москва.     За да поддържат русофобската атмосфера, наскоро на англосаксонците им се наложи да организират провокацията със Скрипал, с цел по този начин да държат високо ниво на напрежението между Русия и Европа. Изглеждаше, че в близките месеци всичко ще продължи по старому: Европа ще чака развръзката от борбата за власт в САЩ и ще се опитва да се приспособи едновременно и към Тръмп, и към противостоящия му атлантически елит. Последните действия на Вашингтон обаче поставиха въпроса остро. Днес Европа повече не може да отстъпва пред американските искания или рискува напълно да загуби позициите си.   Скъсването на иранската сделка беше нужно на Тръмп поради вътрешнополитически съображения, но основният обект на натиск в този случай е Европа.    Според неговия план европейците трябва в крайна сметка да се съгласят да се присъединят към САЩ и заедно с тях да принудят Иран да сключи ново споразумение, което Тръмп „да продаде ” в Америка като своя сериозна победа.     При тази хипотеза позицията на Русия и Китай, които във всеки случай биха били против преразглеждане на сделката, не влиза в разчетите на Тръмп – очевидно вдъхновен от мнимия успех на своята корейска офанзива (в която Пекин и Пхенян създадоха за Тръмп илюзията за пробив), президентът на САЩ реши, че и тук всичко ще сработи. За да направи ЕС сговорчив, той го заплаши със санкции. Старият свят обаче се съпротивлява не на шега и реши да запази както сделката, така и отношенията си с Иран.   Днес последствията от американския натиск срещу Европа по повод на иранската сделка изглежда са далеч извън рамките на обичайното разногласие между съюзниците.     „Гледайки последните решения на Доналд Тръмп, някой дори може да си помисли: с приятели като тези не са ни нужни врагове. Но честно казано, ЕС трябва да бъде благодарен. Благодарение на Тръмп ние се отървахме от всички илюзии ” , заяви в сряда президентът на Европейския съвет Доналд Туск.    Още миналата седмица ръководителят на Европейската комисия Жан-Клод Юнкер заяви, че Евросъюзът трябва да поеме ролята на глобален лидер, тъй като решението на Тръмп да скъса иранската сделка означава, че САЩ „вече нямат намерение да си сътрудничат” с другите държави и отхвърлят дружеските отношения „с такава ярост”, която не може да не предизвика изненада. Според него европейските страни са длъжни не просто да спасят споразумението с Иран: „Трябва да заменим Съединените щати, които загубиха сила като международен субект и поради това ще загубят и своето влияние в дългосрочна перспектива”.    Това означава, че Европа не само е готова да поеме отговорност за собственото си бъдеще, за което говори дори Ангела Меркел, включително да се грижи за своята сигурност, но и да замени Щатите в качеството на световен лидер.   Правилно ли разбрахме? Не, тъй като Европа започна да говори за това още след победата на Доналд Тръмп на изборите преди година и половина. Още тогава беше ясно, че Тръмп иска Америка да се занимава със себе си, а не с изграждането на единен атлантически свят и в името на това да се напълни американското портмоне, той е готов да одруса всички партньори, врагове и съюзници.     Европейците, вече свикнали с това техният суверенитет по въпросите на войната и мира да е ограничен, внезапно разбраха, че трябва да си плащат за американското покровителство, защото Тръмп просто няма нужда от него.    Единният Запад беше разцепен, а атлантическият елит и от двете страни на океана се надяваше, че Тръмп е само лош сън и през 2020 г. всичко ще си дойде на мястото. На практика обаче няма никакъв шанс старото единство на Запада да се върне. Америка пренаписва своята външна политика под лозунга да бъде „отново велика”, без значение от това дали Тръмп е на власт или не, тъй като хегемонът се измори, а национално ориентираните американски елити отнеха властта от глобалните полицаи.   Какво остава за атлантиците? Те могат или да се примирят с това, или да се опитат да преместят центъра на тежестта на западния свят към Европа – като временна (до смяната на властта във Вашингтон) или като постоянна мярка. Има ли обаче в Европа кадри, способни да носят бремето на лидерството? Опитаха с Меркел – не стана, пък и е крайно опасно. Все пак това е Германия, какво ще стане ако следващият канцлер не се поддава на ръчно управление? Туск и Юнкер? Макрон? Не стават.     По тази причина няма решение и на този фон отношенията вътре в Запада се превръщат в това, което иска Тръмп: борба между национални държави.   Това провокира протеста както на Евросъюза, така и на отделните европейски държави. Тръмп вижда в ЕС конкурент на Америка и иска да го отслаби.    В иранския казус важното дори не е, че става въпрос за Иран, за който Франция и Германия имат големи икономически планове, а че на Европа просто се заповядва да забрави за своите интереси.    При това под абсолютно скалъпен предлог: за разлика от въвеждането на антируските санкции, няма никакви, дори формални, поводи за скъсване на иранската сделка. Европа не може да се съгласи с това – то би било самоубийство за Евросъюза. Както пише анализаторът от Le Figaro Рено Жирар: „Ще успеят ли европейците да си върнат независимостта на фона на настъплението на невиждания досега американски диктат? Това е часът на истината за политическото измерение на ЕС. Ако Европейският съюз се подчини на Тръмп, той ще загуби всякакви причини за своето съществуване.”   За това вече говорят не само онези, които в последните години напомнят на Европа, че като се подчинява на американския натиск и продължава антируските санкции ще навреди сама на себе си.    Сега подобни неща твърдят привържениците на твърдия курс в отношенията с Москва – последователните атлантици.     „Това не е нищо друго, освен масиран удар срещу суверенитета на европейските страни и на Европейския съюз. Те се лишават от правото да вземат решения относно своята политика и своите действия във връзка с грубия диктат на друга – един вид дружеска – страна. Това е напълно неприемливо от европейска гледна точка и противоречи на тезите на самия Тръмп. Това обрича Европа на съблюдаване и изпълнение на една политика, с която тя е дълбоко несъгласна”, пише за The Washington Post бившият шведски министър-председател Карл Билд.   Европа не може да се подчини на натиска на САЩ, нито да го отхвърли без на практика да се стигне до разрив, а още по-малко може да претендира за световно лидерство.  Тя просто иска повече самостоятелност, което пак е оптимистична цел в настоящата ситуация. На Европа е нужно да изгради по-изгоден за нея баланс на сили и интереси, а за постигането на неговите елементи, естествено тя обръща поглед към Москва.     По стечение на обстоятелствата през следващата седмица Русия ще бъде посетена от ръководителите на половината най-силни страни в света: Германия, Франция, Япония и Индия. Първоначално Ангела Меркел и Еманюел Макрон възнамеряваха да разговарят с Владимир Путин на различни теми: Сирия, търговията, Украйна…Сега обаче всичко ще се върти около думата „Иран”, което далеч не означава само страната или сделката, а изборът, който Европа прави пред очите ни.", "date": "2018.05.18", "title": "Ще удържи ли Евросъюзът на натиска на САЩ?"}
{"url": "http://www.classa.bg/%D1%81%D0%B2%D1%8F%D1%82/item/382100-%D1%80%D1%83%D1%81%D0%BA%D0%BE-%D0%B8%D0%B7%D1%80%D0%B0%D0%B5%D0%BB%D0%BE-%D0%B8%D1%80%D0%B0%D0%BD%D1%81%D0%BA%D0%B0%D1%82%D0%B0-%D0%B3%D0%BB%D0%B0%D0%B2%D0%BE%D0%B1%D0%BB%D1%8A%D1%81%D0%BA%D0%B0%D0%BD%D0%B8%D1%86%D0%B0-%D0%B2-%D1%81%D0%B8%D1%80%D0%B8%D1%8F", "text": "Често нещата в живота имат просто обяснение. Спекулациите обаче имат вредния навик да плъзнат поради своята съблазнителна привлекателност.  Подобни спекулации възникнаха поради две причини. Първо, веднага след връщането на Нетаняху в Тел Авив, Израел стартира най-голямата  въздушна атака по вражески цели извън границите си след войната от Йом Кипур от 1973 г., в рамките на която на 10 май 30 израелски самолета атакуваха бази в Сирия. И подобно на историята с Шерлок Холмс, при която кучето не лае, Москва се въздържа от реакция. На второ място, руски медии още на следващия ден съобщиха, че Москва в края на краищата няма да прехвърли усъвършенстваната система за противоракетна отбрана С-300 в Сирия. Не означава ли това, че Путин е преосмислил позицията си след разговорите с Нетаняху на 9 май? Помислете над следното: Москва осъзнава, че израелската атака на 10 май е провокирана от ракетната атака срещу Голанските възвишения от сирийска територия. Както и че тя е в отговор на израелския обстрел срещу сирийски бази на 8 април, при който загинаха 7 ирански военнослужещи. Просто казано, Москва пасивно наблюдаваше десетките ракети, които валяха напред и назад на 8 април и на 10 май и нямаше причина да хвърля вината върху някоя от страните. Нейното мълчание беше оглушително. Това е доста разумно като се има предвид, че Русия не иска да се заплита в конфликта, който трябва да остане единствено сирийско-иранска караница с Израел. От друга страна, руското Министерство на отбраната внимателно оцени факта, че около половината от 60-те ракети, изстреляни от израелски самолети на 10 май, са били свалени, което, разбира се, означава две неща. Първо, сирийската противовъздушна отбрана още веднъж доказа своята издръжливост – според руското военно ведомство сирийците са свалили повече от 70 от 103-те ракети, изстреляни от САЩ, Великобритания и Франция по време на въздушния удар от 14 април.   Москва отбелязва, че ако възникне извънредна ситуация, Русия ще бъде в правото си да прехвърли системите С-300 в кратък срок в рамките на месец. Теоретично подобна ситуация ще възникне, ако Сирия отново се изправи срещу заплаха от западна атака. Няма обаче никакви индикации, че такова нещо може да се случи в близко бъдеще. Не е изненадващо, че Кремъл критикува остро спекулациите, според които решението му да не прехвърли С-300 на Сирия е било под давление на Нетаняху. Говорителят на президента Дмитрий Песков отбеляза на 11 май, че решението на Москва предшества посещението на Нетаняху.  Очевидно в основата на всички тези диви медийни спекулации е бързането да се внуши, че Путин е „произраелски” настроен. Това обаче наистина е нескопосан опит.     Понастоящем Русия умело поддържа добри отношения едновременно с Китай и Виетнам, Турция и Гърция (и Кипър), Иран и Саудитска Арабия, Катар и Саудитска Арабия, Турция и Египет, Иран и Йордания и т.н. В близко бъдеще вероятно и с Индия и Пакистан. Просто казано, Иран може да даде на Русия това, което Израел не може – и обратното.  .  С други думи това означава, че Русия не се включва към това, което Иран нарича „фронт на съпротивата” в Сирия. В същото време Русия оценява, че присъствието на Иран и „Хизбула” в Сирия е по покана на Дамаск и е от критично значение в битката срещу екстремистките групировки. Съвсем очевидно е, че Русия отказва да сподели израелското виждане за „Хизбула” като терористична организация. Ако не друго, резултатите от изборите в Ливан на 6 май могат само да укрепят руското разбиране, че „Хизбула” е легитимна политическа сила, с която всички трябва да се съобразяват. Ясно е, че при тези сложни обстоятелства е нереалистично да очакваме Русия да бъде част от какъвто и да е израелски план за ликвидиране на присъствието на Иран и „Хизбула” на сирийска територия.    Русия критикува Израел за неговата ракетна атака срещу Сирия от 8 април, която активира сегашния процес на „действие-противодействие”, наричайки я опасен ход, но не се впечатли особено както от ответния ракетен удар срещу Израел на 10 май от сирийска територия, така и от бързата израелска контраатака скоро след това. Дълбоките противоречия обаче надхвърлят този епизод.  От това логично следва, че Русия ще помага на сирийските въоръжени сили да развият капацитета си и да стабилизират ситуацията вътре в тази страна. Съвсем очевидно Русия вярва, че в суверенните прерогативи на Сирия е да развива своята възпираща сила – точно както го правят Израел и Ливан в региона.   Възможно е това вече да се случва и Москва да е напълно наясно с този факт, като същевременно прави оценката, че в настоящия момент няма необходимост от изпращането на С-300 в Сирия. В края на краищата нищо, което се отнася до военния баланс в Сирия, не остава извън руското полезрение. Достатъчно е да се каже, че прочитът на Кремъл за разговора между Путин и Нетаняху в Москва на 9 май е спиращ дъха. Трудно може да си спомним за друг чуждестранен лидер, с който Путин да е говорил в близките години с такава емоционална топлина на лично ниво – дори с иранския лидер Хасан Рухани или със сирийския президент Башар Асад, които са ключовите съюзници на Москва. Това е руската дипломация в своята най-добра форма в тези смутни времена.", "date": "2018.05.18", "title": "Руско-израело-иранската главоблъсканица в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382092-%D0%BA%D0%BE%D0%B9-%D0%B2%D0%B7%D0%B5%D0%BC%D0%B0-4200-%D0%BB%D0%B5%D0%B2%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F", "text": "    За състоянието на пазара на труда и заплащането в частния сектор се говори често. Що се отнася обаче за държавната администрация, за броя на заетите там, както и за тяхното възнаграждение, коментарите са рядкост. Всяка година обаче от Министерски съвет публикуват доклад за състоянието на държавната администрация за съответната година.   От този, одобрен от правителството през миналата седмица, става ясно, че към края на 2016 година работещите в държавния сектор  на щат са 132 648 души , като има и 11 779 допълнителни щатни бройки. Трябва да се има предвид обаче, че в тази сметка не влизат 35 администрации, които не са представили информация за своята численост.         “Щатните бройки в централната администрация са 98 663, а в териториалната администрация 33 985”, става ясно още от доклада.   В централната администрация сериозна е числеността на наетите в изпълнителните агенции – 14 820 души . Към Министерски съвет работят общо 6993 служители. Над 23 хиляди са хората в административни структури, с функции във връзка с осъществяване на изпълнителната власт.   През миналата година са били създадени 5 нови ведомства – две към министерство на земеделието и три към МС.       Какви възнаграждения обаче получават заетите в държавната администрация?   Данните за заплащането на държавните служители към 1 юли 2016 година показват ръст от 5,9% на нетните възнаграждения в сектора.   “Това увеличение е резултат основно от промяната на минималната работна заплата през периода, текучеството на служителите в администрацията – напуснали, пенсионирани, новоназначени, повишени в длъжност и други случаи на промяна на правоотношението, което води до ново и различно определяне на основни месечни заплати”, се посочва в отчета.   Изчисленията сочат, че най-високото средно месечно заплащане в държавната администрация  достига 4320 лева . По толкова максимално вземат директорите на дирекции в държавните институции.  Над 3500 лева може да достигне и възнаграждението за три други длъжности – главен секретар, главен директор и ръководител на инспекторат.   Най-ниско максимално заплащане под 2000 лева вземат служителите, назначени на седем различни длъжности – старши вътрешен одитор, старши счетоводител, младши експерт, юрисконсулт, главен специалист, старши специалист и изпълнител.   По отношение на минималната основна месечна заплата в държавния сектор, тя остава  под нивото на минималното възнаграждение  за страната – 460 лева, за общо 9 длъжности в администрацията. От друга страна над 1000 лева е минималното заплащане за четири длъжности – главен директор, ръководител на инспекторат, заместник главен директор и държавен вътрешен одитор.        ", "date": "2018.05.18", "title": "Кой взема 4200 лева заплата в държавната администрация?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382093-%D0%B7%D0%B0%D1%89%D0%BE-%D0%BC%D0%B5%D0%B4%D0%B8%D0%B8%D1%82%D0%B5-%D0%BC%D1%8A%D0%BB%D1%87%D0%B0%D1%82-%D0%B7%D0%B0-%D1%85%D1%83%D0%BB%D0%B8%D0%B3%D0%B0%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%BE%D1%8F%D0%B2%D0%B0-%D0%BD%D0%B0-%D0%B8%D0%BB%D0%B8%D0%B0%D0%BD%D0%B0-%D0%B1%D0%B5%D0%BD%D0%BE%D0%B2%D1%81%D0%BA%D0%B0", "text": "Защо медиите мълчат за хулиганската проява на журналистката Илиана Беновска? Този въпрос зададе едно от най-големите светила в Ушно-носно-гърлени болести проф. Иван Чалъков. Медикът ръководи специализираната клиника в ИСУЛ.   Припомняме ви, че  , че докато чакали за преглед преди няколко дни Илиана Беновска се появила с дъщеря си. Двете прередили всички, сред които имало и деца. Според разказа на потърпевшите, щом повдигнали въпроса, че това е несправедливо и неморално, Беновска се нахвърлила срещу тях с душене и ритници.    Възмутен от случилото се, професорът сметнал, че този случай трябва задължително да се отрази от медиите. Но се разочаровал, когато нито един журналист не се поинтересувал от скандала. По този повод медикът, който е с 45 години опит зад гърба си, се обадил лично в БНТ. Оттам тактично отклонили предложената тема с оправданието: „Ние го видяхме в някои медии, но не сме го проверили”.   Изтъкнатият лекар пратил и гневно писмо до БТВ. В него се казва:   УВАЖАЕМИ ДАМИ И ГОСПОДА,  МОЛЯ ДА МИ ОТГОВОРИТЕ ЗАЩО ХУЛИГАНСКАТА ПРОЯВА НА ЖУРНАЛИСТКАТА ИЛИАНА БЕНОВСКА НЕ Е НОВИНА ЗА ВАС. И НЕ САМО ЗА ВАС. ТЯ Е ШИРОКО ОТРАЗЕНА В МРЕЖАТА И Е С БОГАТ СНИМКОВ МАТЕРИАЛ ОТ ПОТЪРПЕВШИ И ВЪЗМУТЕНИ ПАЦИЕНТИ.СЛУЧКАТА Е ОТ 11 МАЙ 2018 Г. ПРЕД УНГ КА БИНЕТ В ИСУЛ. ПОБОЙ, ПСУВНИ ОТ БЕНОВСКА И ДЪЩЕРЯ И.   ТОВА Е ПРОЯВА НА”КОЛЕГИАЛНОСТ” , НА ДВОЕН СТАНДАРТ, НА ПОЛИТИЧЕСКО РАМО ИЛИ ПОТВЪРЖДЕНИЕ НА 111-ТО МЯСТО ПО СВОБОДА НА СЛОВОТО? СЪЩИЯТ ВЪПРОС ОТПРАВЯМ И КЪМ ГЛАВНИЯ  ПРОКУРОР!   С УВАЖЕНИЕ КЪМ МЕДИЯТА, НА КОЯТО СЪМ ФЕН.   ПРОФ.Д-Р ИВАН ЧАЛЪКОВ КЛИНИКА ПО УНГ БОЛЕСТИ ИСУЛ С 45 ГОДИНИ ТРУДОВ СТАЖ. И ПРОДЪЛЖАВАМ ДА РАБОТЯ ДОРИ И ЗА ИЛИАНА БЕНОВСКА   Професорът  призна, че и до ден днешен отговор не е получил.   Беновска в клиниката по УНГ в ИСУЛ    ", "date": "2018.05.18", "title": "Защо медиите мълчат за хулиганската проява на Илиана Беновска?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382094-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8-%D0%BD%D0%B0-%D0%B3%D0%B5%D1%80%D0%B1-%E2%80%93-%D0%BC%D0%BD%D0%BE%D0%B3%D0%BE-%D0%B4%D1%83%D0%BC%D0%B8,-%D0%BF%D0%B5%D1%80%D1%87%D0%B5%D0%BD%D0%B5-%D0%B8-%D0%BC%D0%B0%D0%BB%D0%BA%D0%BE-%D0%B4%D0%B5%D0%B9%D1%81%D1%82%D0%B2%D0%B8%D1%8F", "text": "България ще чака Китай за осъществяването на АЕЦ „Белене“, поне това сочат последните информации от страна на българското правителство. Дали тези намерения ще се осъществят или не, можем само да гадаем, но Frognews.bg ще ви припомни част от големите проекти, които правителствата на ГЕРБ обещаха да осъществят с международна подкрепа, но все още са небитието.     През 2016 г. Бойко Борисов се снима в един от бързите влакове в Китай и тогава се роди новината, че ще бъде строена влакова линия между Берлин и Пекин, която, видите ли, ще преминава през България. Не само това, според правителствените съобщение Пекин тогава е заявил желание да придобие индустриалната зона във Ведраре (Карлово), която е наскоро създадена от държавата и е готов да финансира и реализира пробив на тунел между Троян и с. Христо Даново, за да свърже железопътните пръстени на Северна и Южна България. Тунелът, който се изгражда под Шипка с пари на ЕС е само за шосеен транспорт, а е известна и практиката на Китай да инвестира самостоятелно и да завършва от А до Я своите проекти.   Едва ли някой ще бъде изненадан, че повече за тези проекти не се чу.   А помните ли, че от 2012 г. България трябваше да се превърне в основен износител на овце за Катар. По тогавашни оценки трябваше да бъдат изнесени милиони животни и да генерира огромни печалби. Въпреки уверението от страна на властите за постигнати договорки с катарските власти обаче до такъв износ така и не се стигна. Дори напротив, през 2015 г. България връща 300 млн. евро на Катар, които стояли на депозит за тази дейност, която така и не се осъществила.   А азербайджанският газ? Дойде ли? В началото на годината останахме с впечатление, че едва ли не веднага след срещата между Борисов и президента Алиев започва газифицирането на България чрез държавната компания СОКАР, забележете, за тяхна сметка. България трябваше да стане газов рай на Балканите? И затова рязко спря да се говори.   С оглед на изброеното дотук – скептицизмът към приказките за китайските ядрени инвеститори е напълно логичен.", "date": "2018.05.18", "title": "Големите чуждестранни инвеститори на ГЕРБ – много думи, перчене и малко действия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382088-%D1%81%D0%B2-%D1%82%D0%B5%D0%BE%D0%B4%D0%BE%D1%82-%D0%B0%D0%BD%D0%BA%D0%B8%D1%80%D1%81%D0%BA%D0%B8,-%D1%81%D0%B2-%D0%BC%D1%87%D1%86%D0%B8-%D0%BF%D0%B5%D1%82%D1%8A%D1%80,-%D0%B4%D0%B8%D0%BE%D0%BD%D0%B8%D1%81%D0%B8%D0%B9-%D0%B8-%D0%B4%D1%80%D1%83%D0%B6%D0%B8%D0%BD%D0%B0%D1%82%D0%B0-%D0%B8%D0%BC-%D0%B8-%D1%81%D0%B2-7-%D0%B4%D0%B5%D0%B2%D0%B8%D1%86%D0%B8", "text": "Църквата почита още паметта на свети мъченици Петър, Диориний и Андрей, и свети мъченици Павла и Христина. Теодот живял по времето на император Диоклетиан, който жестоко мразел християните.Имал и страноприемница в град Анкира. Като боголюбив християнин, той с радост давал храна и подслон на бедните и гладните, ободрявал и спасявал затворниците, а телата на умрелите за Иисус мъченици откупвал и погребвал по християнски обичай.     По това време жертва на гоненията срещу християните станали и седем девици. Те много обичали Бог, затова били подложени на големи страдания. За непокорството им езичниците ги хвърлили в езерото с привързани за шиите им огромни камъни. Там светиците намерили мъченическата си смърт.   Скоро телата им намерил Теодот, заедно със сродника си Полихрония, и тайно ги погребал. Обезумял от случилото се, градския управител заповядал да хванат виновните, а телата на девиците изгорил за назидание на всички християни.   От страх че ще бъде смъртно наказан, Полихроний издал Теодот. Покрусен от предателството на своя събрат, светият човек сам се предал и пламенно защитил вярата Христова. Това силно разгневило местните жреци и те поискали смъртта му. След жестоки изтезания и 15 годишен затвор , свети Теодот умрял мъченически през 303 г", "date": "2018.05.18", "title": "Св. Теодот Анкирски, Св. мчци Петър, Дионисий и дружината им и Св. 7 девици"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382089-18-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1642 г. е основан град Монреал, център на канадската провинция Квебек.    През 1756 г. започва Седемгодишната война между Англия и Франция.    През 1804 г. Наполеон Бонапарт официално е обявен за император на Франция.    През 1877 г. на официална церемония до град Плоещ, Румъния, изработеното в Самара знаме е връчено на Трета дружина от Българското опълчение с командир П. П. Калитин.    През 1900 г. е учреден орденът „За военна заслуга\".    През 1903 г. е съставено 26 Правителство на България, начело с Рачо Петров.    През 1903 г. е открито пристанището в Бургас.    През 1905 г. отваря врати Народният музей в София - днес Национален археологически музей.    През 1906 г. е открито пристанище Варна.    През 1909 г. цар Фердинанд учредява ордена \"Св. св. Равноапостоли Кирил и Методий\".    През 1971 г. е приета нова Конституция на Народна република България, известна като Живковска конституция.    През 1974 г. под кодовото име „Усмихнатият Буда\", Индия успешно детонира първото си ядрено оръжие и така става шестата нация в света извършила подобен опит.    През 2004 г. българинът Петко Тотев изкачва връх Еверест.        ", "date": "2018.05.18", "title": "18 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382090-%D0%BA%D0%B0%D0%BA%D0%B2%D0%BE-%D1%81%D0%B5-%D0%BA%D1%80%D0%B8%D0%B5-%D0%B7%D0%B0%D0%B4-%D0%BC%D0%B5%D1%87%D1%82%D0%B8%D1%82%D0%B5-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%BB%D0%BE%D1%82%D0%B0%D1%80%D0%B8%D1%8F", "text": "\"Игрите на щастието\", които били накарали хората отново да мечтаят, са най-крупният рекламодател в България. И като такъв показаха как могат да изкривяват обществения дневен ред.  Какво още могат тези дарители на мечти?             В последните дни един клип буквално се превърна във вирус. Взриви социалните мрежи и предизвика множество реакции - насмешка, гняв и подписка в защита на... Националната лотария. Във въпросното видео иначе талантливият актьор Захари Бахаров призовава политиците да не отнемат \"мечтите на хората\". А мечтите на хората се оказаха хазартните талончета.   Паралелно с клипа едрият бизнес се обяви срещу лансираните поправки в закона, които целят да ограничат рекламата и продажбата на лотарийни билети. Същото сториха и от АБРО - организацията на радио- и телевизионните оператори.   В отворено писмо Конфедерацията на работодателите и индустриалците в България (КРИБ) с председател Кирил Домусчиев се обяви срещу внесените по инициатива на вицепремиера Валери Симеонов промени в Закона за хазарта, като ги нарече \"популизъм\" и \"законодателен волунтаризъм\".   \"Прибързаното приемане на неясна редакция на закона и отпадането на принципа на саморегулация няма да доведе до ползи за обществото\", смятат на свой ред от АБРО. Организацията настоява текстовете да се подложат на обществена дискусия с бизнеса, с експерти, с медии и въобще с всички, които имат отношение по темата.   Какво (не) чухме от телевизиите   В същото време в националните телевизии дебат по промените така и не се състоя. И то не защото няма какво да се каже или защото няма желаещи да говорят. Ако потребителят (и на картончета, и на новини) се информира само от българските телевизии, така и няма да разбере какво точно става. В емисиите си те обявиха, че има голям проблем с един законопроект на Валери Симеонов, но какъв е той, какво предлага, защо го предлага - това така и не стана ясно. Националните частни медии съобщиха единствено, че има проблем.   Липсваха обичайните граничещи с истерия дебати в сутрешните блокове, липсваха настървените спорове. А зрителят разбра едно: лошите политици правят някаква промяна, която очевидно ще бъде пагубна и с ужасни последици. Така казват и бизнесът, и медиите. Потребителските рубрики, станали така модерни напоследък, мълчат. Следобедните обзорно-публицистични формати мълчат. Новините мълчат. Говори единствено Захари Бахаров, който е разтревожен, че ще бъдат ограбени мечтите на хората.   Какво всъщност предлага законопроектът на Симеонов? Ако трябва да бъдем обективни, макар и наложителен, той е твърде неамбициозен. На първо място с текстовете се забранява разпространението на билети, фишове, талони, както и изплащането на печалби в обекти без лиценз от Държавната комисия по хазарта.   Подобна мярка е наистина наложителна с оглед на сегашното масово разпространение на талони за участие в лотарийните игри на \"Национална лотария\" и \"Лотария България\", в които участие има Васил Божков. Ако промяната се приеме, талоните ще могат да се продават само в специализирани хазартни обекти - например в игрални зали или в пунктове за приемане на залози, подобни на тези на \"Българския спортен тотализатор\" и \"Еврофутбол\". Тоест, в бензиностанциите вече няма да могат да се предлагат „мечти\", вместо ресто от закупеното гориво.   Другата мярка, която също изглежда съвсем наложителна, предвижда ограничаване на рекламата за хазарт. В момента законът забранява единствено пряката реклама, което обаче не спира големите национални телевизии агресивно да рекламират \"игрите на щастието\" в най-гледаното време. Разбира се, заобикаляйки правилата. Ключът   Резултатът от намерената вратичка в закона бе константиран наскоро: по данни на агенция \"Медия клуб\", \"Националната лотария\" на Васил Божков се оказва най-големият рекламодател на телевизионния пазар през 2017, като инвестираната с тази цел сума възлиза на 23 милиона евро. Точно в тези данни навярно се крие отговорът на въпроса защо телевизиите не инициираха \"обществен дебат\", както правят обикновено. В тези данни навярно се крие и един друг ключ - за подчиняването на медиите. Тези данни, заедно с мелодраматичното обяснение на Захари Бахаров, че чрез \"Националната лотария\" хората са започнали да мечтаят, дават обяснение за голямата трагедия на българския обществен живот.   Драгият зрител в България трябва да има мечти, простиращи се само до търкането на талончета. Именно те са неговият път към щастието. Всичко останало само му напомня, че е дълбоко нещастен, тежко ограбен и силно незначителен.   Зрителят (или иначе казано - гражданинът, избирателят) не може да има амбиции, просто защото няма как. Той може да промени съдбата си единствено с търкането на талончета. Защото всичко останало изглежда невъзможно. А е невъзможно, понеже няма кой да му разкаже, че може и другояче. А не може да му разкаже, защото няма къде. А няма къде, защото е твърде вероятно разказът за другите мечти да е забранен. Не със закон, а заради вероятността най-големият рекламодател да оттегли рекламите си.   При този медиен (а и всякакъв друг) пазар има голяма вероятност нещата да се случват така: съдържанието да се диктува от този, който може да плати най-много за реклама. И дори самата заплаха за оттегляне на тази реклама като нищо може да опразва столчета на журналисти или да \"забранява\" теми. Точно както се случи с проекта на Симеонов - той просто не беше разказан. Сякаш не съществува.   Самопризнанието   Милионите, плащани за реклама, са и най-чистата формула на цензурата, поне ако слушаме обясненията на премира Борисов. А ако гледаме съдържанието на медиите, няма как да не предположим, че именно той би трябвало да познава тази формула най-добре - защото също се възползва от нея.   Ако продължим да изследваме кои теми липсват изцяло в мейнстрийм телевизиите и изданията, в които \"игрите на щастието\" продават мечти, можем съвсем лесно да направим извод и кои политически и бизнес фигури са тясно свързани помежду си. Без въоръжено око ще се види и какви са интересите им в на пръв поглед изолираната от тях тема за върховенството на закона. Ще видим и кои политици, журналисти и общественици не са част от \"щастието\" на нацията. От щастието на Васил Божков и компания.   Ето защо приемането на закона е от съществено значение. Ограничаването на това „щастие\" ще отнеме поне част от инструментариума за натиск върху обществения разговор. Да, с ограничаването на рекламата за хазарт медиите няма да станат по-свободни, нито цензурата ще намалее, нито политиката и бизнесът ще се оказат изведнъж по-малко свързани. Но поне ще се създаде първата предпоставка за всичко това.   Поради тази причина е изключително важно да наблюдаваме дали тази \"масово\" декларирана подкрепа за законопроекта не е всъщност поредният трик, поредният опит за изнудване между политически и бизнес кръгове, на което неведнъж сме ставали свидетели. Важно е да проследим дали управляващите ще се огънат пред лобирането на едрия капитал.   А накрая трябва да кажем и това: темата за хазарта изобщо не свършва с постните текстове, внесени от т.нар. патриоти. Но те са добро начало.", "date": "2018.05.18", "title": "Какво се крие зад \"мечтите\" на Национална лотария"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/382091-%D1%89%D0%BE%D0%BC-%D0%BF%D0%BB%D0%B0%D0%BD%D0%B8%D0%BD%D0%B0%D1%82%D0%B0-%D0%BD%D0%B5-%D0%BE%D1%82%D0%B8%D0%B2%D0%B0-%D0%BF%D1%80%D0%B8-%D1%80%D1%83%D0%BC%D0%B5%D0%BD,-%D1%80%D1%83%D0%BC%D0%B5%D0%BD-%D1%89%D0%B5-%D0%BE%D1%82%D0%B8%D0%B4%D0%B5-%D0%BF%D1%80%D0%B8-%D0%BD%D0%B5%D1%8F", "text": "Старата мъдрост казва, че когато планината не отиде при Мохамед, Мохамед ще иде при планината. Така и с българския президент Румен Радев. Дългите му опити да види руския си колега Владимир Путин на българска земя удариха на камък няколко пъти и той видя, че ако иска да се види с руския държавен глава, ще трябва да отиде при него.   Не, че опитите на българския президент бяха вяли. Напротив! Но нито за 3 март, нито за 24 май - Деня на славянската писменост и култура - президентът на Русия не беше свободен.    За националния празник от Кремъл пратиха в България като утешителна награда патриарх Кирил, който обаче вместо да изпише вежди, избоде очи,   защо почитаме и други народи като освободители, наравно с Русия.   За да избегне още една неудобна ситуация, която да кара президента Радев да прави коремни превъртания и половин месец по-късно да заема позиции по темата, дойде ред на мисълта за Мохамед и планината.   И визитата в руския град Сочи, където той ще бъде приет от Владимир Путин за кратка среща.   Защото като изключим периодичните заигравки с ГЕРБ и Цветан Цветанов, които президентът редовно си има, както и обичайните му задължения по дневен ред, той винаги е бил човекът с една основна точка в дневния си ред - затопляне на отношенията с Русия.   Ако амбициите на Бойко Борисов са да се изяви като външнополитически играч, който да съдейства за решаване на проблемите между Сърбия и Косово, да балансира в споровете за името на Македония, да е \"Бойко\" за Макрон и политическо рамо за Меркел, то желанието на президента Радев е много по-праволинейно - да се превърне в своеобразен мост между Запада и Русия. Един натовски генерал, прокарващ идеята за братската дружба между София и Москва.   И Радев ползва всеки повод да поддържа темата. Дали ще са санкциите над Кремъл, дали ще е изгубената прагматичност в отношенията между България и Русия (разбирай пак вдигане на санкциите)...   Но Путин не бърза да идва в България. У нас хем е европредседателство, хем и онова търсено раболепно отношение към \"двукратните освободители\" на България (от османците и от фашистите, както твърдят в Русия) някак не е достатъчно.   Дори и вялата правителствена позиция по темата със санкциите спрямо Русия заради нападението над Сергей Скрипал не успя да влее нотка свежест в отношенията между двете държави като от руското външно министерство само се озъбиха на факта, че сме привикали посланика си от Москва за консултации в София. И ако София знаела нещо за отравянето на Скрипал, да го кажела на всички.   Затова като една своеобразна маслинова клонка българският президент се запътва към Русия. Още преди месец от президентството съобщиха за визитата, давайки акцент върху близостта с Деня на славянската писменост и култура. Сега след допълнителни преговори дойде и потвърждение от Кремъл за среща с Путин. Представете си само ситуацията, в която Радев отива в Русия, но не се среща в Путин.   Дано поне този път Радев успее да повлияе на руския си колега и  , която всички почитаме на 24 май, че миналата година стана доста неудобно за русофилите да защитават едно толкова скандално за България изказване на Путин.", "date": "2018.05.18", "title": "Щом планината не отива при Румен, Румен ще отиде при нея"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382082-%D1%85%D0%B0%D0%BD%D0%B4%D0%B5%D0%BB%D1%81%D0%B1%D0%BB%D0%B0%D1%82-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D0%B5%D0%B7%D1%81%D0%B8%D0%BB%D0%BD%D0%B8%D1%8F%D1%82-%D0%BF%D0%BE%D1%80%D1%82%D0%B8%D0%B5%D1%80-%D0%BD%D0%B0-%D0%B5%D1%81", "text": "Да даде тласък на евроразширяването - това наследство иска да остави Борисов от българското европредседателство. Но плановете му срещат силен отпор, пише \"Ханделсблат\" в статия под заглавие \"Безсилният портиер на ЕС\".               „Българският министър-председател Бойко Борисов крачи по червения килим като широкоплещест охранител - в очакване на важните гости, които пристигат с черни лимузини и заради които улиците на София са се превърнали в строго охранявана зона\", се казва в репортаж на „Ханделсблат\" от София, писан в навечерието на срещата на върха на ЕС за Западните Балкани.   Голям момент за България   „Ръкостискания, потупвания по рамото, целувки, прегръдки, след което високопоставените гости влизат в сградата. Пристигат един по един - и така повече от час. Това безспорно е един от големите моменти по време на българското европредседателство\", пише изданието и изказва предположението, че умно измисленото от България мото на нейното председателство - \"Съединението прави силата\", съдържа силен емоционален заряд, който освен всичко друго помага на страната да прокарва и собствените си интереси.   Усмивки, прегръдки, целувки: Борисов посреща Меркел   През последните години разширяването на ЕС беше изтикано на заден план - поради простата причина, че Общността си имаше далеч по-спешни проблеми: финансовата криза, еврокризата, бежанската криза, Брекзита. Сега обаче темата за евроразширяването отново излезе по-нагоре в европейския дневен ред. И това определено е заслуга и на България, пише по-нататък \"Ханделсблат\" и акцентира върху упоритостта, с която София повдига този въпрос на всички форуми в рамките на българското европредседателство. И благодарение на която Еврокомисията отново се захвана с темата, коментира изданието и продължава:   \"По тази тема Бойко Борисов влезе в ролята на портиер, който се опитва да вкара в ЕС страните от Западните Балкани. Да даде тласък на евроразширяването - това наследство иска да остави Борисов от българското европредседателство. Но далеч не всички от колегите му в ЕС реагират с възторг\", отбелязва \"Ханделсблат\".   Борисов с френския президент Макрон   Насрещен вятър   Френският президент например иска реформа на ЕС - и чак след това ново разширяване. Испания пък изцяло отхвърля плановете за прием на нови страни, а Германия, Холандия и Дания имат резерви най-вече поради аспекти, свързани със сигурността. Има и още един фактор, който спъва плановете на българския премиер - Доналд Тръмп, коментира изданието.   „След като Борисов поздрави всички държавни и правителствени ръководители, а една цигуларка настрои гостите за официалната вечеря, вниманието се насочи към спешните проблеми: бъдещето на атомното споразумение с Иран и търговския спор със САЩ. А Западните Балкани отново изпаднаха от дневния ред\", пише в заключение \"Ханделсблат\".", "date": "2018.05.18", "title": "\"Ханделсблат\" за Борисов: \"Безсилният портиер на ЕС\""}
{"url": "http://www.classa.bg/%D1%81%D0%B2%D1%8F%D1%82/item/382083-%D0%BA%D1%80%D0%B8%D0%BC%D1%81%D0%BA%D0%B8%D1%8F%D1%82-%D0%BC%D0%BE%D1%81%D1%82-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%BA%D0%B0-%D0%BD%D0%B0-%D0%BF%D1%83%D1%82%D0%B8%D0%BD", "text": "Това е проект за милиард долара в бурни води, но по моста вече се движат коли между Русия и анексирания полуостров Крим. За Владимир Путин мега-проектът е истински триумф и тежък удар по претенциите на Украйна.   В Крим все още има малка група хора, които отказват да приемат руските си паспорти. Това, което има значение за тях, е да успеят да останат на черноморския полуостров.   Те могат да пътуват в страната, но е по-важно да успеят да се съберат със семействата си, които са в района и в Севастопол. Много от тях споделят дори за разпити.   Тези граждани не могат да отидат в държавна болница, няма да получат пенсия.   Тези, които не издържат на ограниченията, най-накрая приемат руското гражданство. ООН определя натиска от страна на руските власти като сериозно нарушение на правата на човека.   Постепенно жителите на Кримския полуостров свикват с новото си ежедневие и интеграцията си като руснаци. Откакто през 2014-а Русия анексира Крим - акт, който Европа и САЩ смятат за противоречие с международните закони, Руската федерация иска да се увери, че не само всички са с руски паспорти, но и че има физическа връзка с полуострова.   От сряда насам коли и автобуси пътуват по 19-километровия кримски мост. С това Москва предприема решителна стъпка към интегрирането на полуострова. До момента можеше да се пътува със самолет или с ферибот.   Държавната телевизия в региона непрекъснато показва кадри на превозни средства, преминаващи през съоръжението, и казва, че е най-дългият мост в Европа.    За целта статистиките за строежа са представени по този начин - използвани са 12 млн. тона материали, над 10 хил. работници, а над 595 стълба крепят моста.   Статистиката е от съществено значение за Русия и представянето й. В случая с Крим е особено важно страната да докаже, че е способна да изгради такъв проект, за който харчи над 3 млрд. евро въпреки санкциите.   И това се случва в земетръсна зона, където често бурите са много сили, а морското дъно представлява дълбок слой от кал и пясък. Затова мостът трябваше да бъде стабилизиран с 6500 стълба, които повдигат въпроса за неговата стабилност.   Олигархът и стар приятел на Владимир Путин - Аркади Ротенберг, осъществява рискования проект чрез своята компания \"Стройгазмонтаж\".   Ротенберг успя да направи всичко по силите си, за да може президентът официално да открие съоръжението шест месеца преди посочения срок.   Въпреки това за Путин мостът вече е голям успех. В Киев непрекъснато казват, че строежът му е почти неосъществим. Вече е имало мост през Керченския пролив - Червената армия успява да го построи. Но той издържа само три месеца.   През зимата на 1945-а вятърът запраща огромни късове лед към пилоните и те поддават. Останките са доразрушени впоследствие.   Сега Путин демонстрира пред света, че руските инженери са способни да осъществят такъв строеж. Руският държавен глава дори го нарича \"чудо\".         Мостът, заедно с конструкцията на газопроводи на дъното, би трябвало да потвърди, че Крим е все по-свързан с Русия. Транспортът на стоки е по-лесен и по-евтин, туристите ще могат лесно да стигат до полуострова. Връзките с Украйна също ще са улеснени.   Руското правителство помага на голяма част от населението да подобри състоянието на живота си. Пенсионерите са  доволни от по-високите си пенсии, жителите на Симферопол се радват на нови улици. Москва инвестира милиарди евро в Крим. Изгражда се магистрала между Симферопол и Севастопол, както и две електроцентрали.   Киев, който е зает с конфликта в Донбас, трудно може да отговори.   Украинското правителство осъди строителството на моста, само че без него почти всички връзки с полуострова биха били прекъснати. А и човек трябва да има много търпение, за да изтърпи разпитите и проверките на украинските и руските граничари.   На тема политика Киев вече започва да изглежда много отдалечен от Крим. За младите на полуострова започва да става по-лесно да отидат в Русия да учат и работят. За тях Украйна изглежда все по-малко привлекателна.   По-възрастните обаче не губят надежда. Според тях докато има украинци в региона, ще я има и Украйна. Много от тях носят в портфейлите си малки знаменца в синьо и жълто - знамето на Украйна.", "date": "2018.05.18", "title": "Кримският мост-придобивка на Путин"}
{"url": "http://www.classa.bg/%D1%81%D0%B2%D1%8F%D1%82/item/382084-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%BE%D1%82-%D0%B7%D0%B0%D0%BB%D0%B8%D0%B2%D0%B0-%D0%B8-%D0%B8%D0%B7%D1%80%D0%B0%D0%B5%D0%BB-%D0%BF%D1%83%D0%B1%D0%BB%D0%B8%D1%87%D0%BD%D0%BE-%D0%BE%D1%81%D1%8A%D0%B6%D0%B4%D0%B0%D0%BD%D0%B5,-%D1%82%D0%B8%D1%85%D0%BE-%D1%81%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5", "text": "Арабските страни гръмогласно осъдиха убийството на повече от 50 палестинци при протестите в Газа тази седмица, също както го сториха при предишни прояви на израелско насилие, продължаващо с десетилетия. Но зад кулисите страховете от Иран разделят арабските лидери, някои от които се стремят тихомълком да влязат в контакт с Израел.   Саудитска Арабия, която използва контрола си върху светите места Мека и Медина, за да се представи като защитник на исляма по света, излезе с кратко осъдително заявление и препотвърди подкрепата си за “братския народ на Палестина” и неговите “законни права”. Това пишат Ая Батрауи и Джон Гамбрел от Асошиейтед прес.   През последната година могъщият й престолонаследник, принц Мохамед бин Салман установи близки връзки с правителството на президента Доналд Тръмп. Палестински представители казват, че саудитски посредници са предали подробности за американските мирни предложения, които силно облагодетелстват Израел. Американското правителство каза, че работи върху плана повече от година, но не даде подробности.   През март, точно когато започнаха продължаващите със седмици протести в Газа, престолонаследникът се срещна с произраелски лидери на американската еврейска общност. Той беше цитиран да казва от онлайн изданието Аксиос, занимаващо се с политиката на Вашингтон, че палестинците трябва да приемат предложенията или “да млъкнат и да спрат да се оплакват”. По-късно принцът изглежда призна еврейските аспирации върху Израел, казвайки пред американското сп. “Атлантик”, че израелците имат право да притежават собствена земя”.   Той също изрази мнение, че ако има мир, отношенията между арабските страни от Залива и Израел ще бъдат от взаимен интерес.   На церемония в понеделник по случай преместването на американското посолство от Тел Авив в оспорвания Ерусалим - една от причините на протестите в Газа -, зетят и съветник на Тръмп Джаред Къшнър каза, че съюзите вече се изместват в полза на Израел.   “От Израел през Йордания и Египет до Саудитска Арабия и отвъд тях много лидери се борят да модернизират страните си и да създадат по-добър живот за своите народи”, каза Къшнър и добави:”В изправянето срещу общи заплахи и преследването на общи цели се появяват немислими доскоро възможности и съюзи”.   Той говореше, докато израелски войници стреляха и убиха най-малко 59 палестинци и раниха над 2700 по време на масовите протести по границата на Газа.   Къшнър установи особено близки отношения със саудитския престолонаследник, който използва тази връзка за оказване на натиск върху Иран. Кралството беше една от малкото страни, които приветстват изтеглянето на Тръмп от ядрената сделка с Иран миналата седмица.   Не само Саудитска Арабия се сближава с Израел. Външният министър на Бахрейн, Халид бин Ахмед ал Халифа, изрази в Туитър подкрепата си за Израел след атаките на ирански цели в Сирия миналата седмици. Малката страна от Залива, където сунитската монархия потуши въстание, подкрепено от шиитското й мнозинство през 2011 г., отдавна вижда в Иран заплаха.   Въпреки знаците за сближаване с Израел и споделената враждебност към Иран, Бахрейн в понеделник осъди стрелбата срещу цивилни палестинци и препотвърди подкрепата си за независима палестинска държава със столица Източен Ерусалим. Обединените арабски емирства(ОАЕ) също осъдиха Израел за “настоящата ескалация в Ивицата Газа”.   Проправителствените медии приеха по твърда позиция. Във вторник в дубайския в.”Гълф нюз” излезе редакционна статия, озаглавена:”Господин президент, вие убихте последния лъч надежда за мир”. На първа страница на в.”Нешънъл” в Абу Даби решението за преместването на американското посолство бе описано като “нова катастрофа”.   Като оставим настрана твърдата риторика, известно е, че израелски бизнесмени работят в ОАЕ, често пътувайки с американски или европейски паспорти. ОАЕ са приели израелски представител в базираната в Абу Даби Международна агенция за възобновяема енергия(МАВЕ), а израелски звезди на джудото участват в ежегодните състезания в столицата на Емирствата. Колоездачи, спонсорирани от ОАЕ и Бахрейн, наскоро взеха участие в етап от Джиро д’Италия (Колоездачната обиколка на Италия), проведен в Израел.   Сред арабските страни от Залива, заявлението на Катар беше най-остро. То описа насилието като “брутално клане и систематично убийство, извършено от израелските окупационни войски срещу невъоръжени палестинци в Ивицата Газа, включително срещу жени и деца, по време на техния мирен и законен протест”.   Лидерите на Катар са похарчили милиони долари за застрояване на ивицата Газа и в координация с Израел са доставяли хуманитарна помощ там. През годините Катар също така е приемал лидери на Хамас.   Но въпреки че предоставя помощ на палестинците, Катар през последните години е посрещал видни американски произраелски фигури за разговори с управляващия емир. Сред поканените бе и харвардският професор Алън Дершовиц, който по-късно написа, че посещението му беше финансирано от емира и похвали Катар за приемането на израелски спортисти на състезания там.   Опитът на Катар за сближаване е продиктуван от усилия за политическо маневриране, след като е изправен пред почти едногодишна блокада от Египет, Саудитска Арабия, ОАЕ и Бахрейн. Противопоставянето донякъде бе предизвикано от подкрепата на Катар за ислямистки групировки като Хамас, която управлява ивицата Газа и е водила три войни срещу Израел. Други арабски страни също са раздразнени от топлите отношения на Катар с Иран.   Египет, който някога водеше арабската борба срещу Израел и участва в няколко войни срещу него, стана първата арабска страна, сключила мир през 1978 година. Но мирът винаги е бил студен, като обикновените египтяни предприеха културен бойкот срещу Израел и редовно провеждаха масови демонстрации в подкрепа на палестинците.   През последните години обаче, Египет е намерил обща кауза с Израел във възпирането на Хамас и борбата срещу ислямските екстремисти на Синайския полуостров. Египет помага за поддържането на израелската блокада на Газа, като доста рядко отваря гранично-пропускателния пункт в Рафа. Същевременно почти всички ислямистки и леви активисти, които някога организираха демонстрации, са в затвора или в изгнание, в резултат на мащабна офанзива срещу дисидентите.   По рано този месец, в знак на подобрени връзки с Израел, израелското посолство в Кайро отбеляза 70-годишнината от създаването на държавата си в хотел “Нил Риц Карлтън”. Само преди седем години протестиращи в Кайро оплячкосаха израелското посолство, качвайки се на високата сграда с гледка към Нил и сваляйки израелското знаме.", "date": "2018.05.18", "title": "Арабските държави от Залива и Израел: публично осъждане, тихо сближаване"}
{"url": "http://www.classa.bg/%D1%81%D0%B2%D1%8F%D1%82/item/382085-%D0%BF%D1%80%D0%BE%D1%80%D1%83%D1%81%D0%BA%D0%B8%D1%82%D0%B5-%D1%81%D0%B5%D0%BF%D0%B0%D1%80%D0%B0%D1%82%D0%B8%D1%81%D1%82%D0%B8-%D1%81%D0%B5-%D0%BE%D0%BA%D0%BE%D0%BF%D0%B0%D0%B2%D0%B0%D1%82-%D1%81%D1%80%D0%B5%D1%89%D1%83-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%82%D0%B5-%D1%82%D0%B0%D0%BD%D0%BA%D0%BE%D0%B2%D0%B5", "text": "Под палещото слънце десетина души копаят сухата земя. Четири години след избухването на конфликта в Източна Украйна, проруски сепаратисти изграждат нова фортификационна линия срещу “украинските танкове”.   “Ние подготвяме резервни позиции в случай на евентуална офанзива” на Киев, обяснява Олег, 49-годишен безработен, дошъл да участва в започналите преди месец строителни работи по призива на сепаратисткия батальон “Восток”.   Пред него се простира огромен ров, дълъг неколкостотин метра и дълбок два метра, снабден с три заслона от дървени трупи, изградени от Олег и другарите му, поддръжници на сепаратистите, повечето от които са мускулести мъже в камуфлажни дрехи.   Представящи се за “доброволци”, те се събират през уикендите и празничните дни близо до гробище в покрайнините на Ясинувата, градче близо до сепаратистката “столица” Донецк и само на три километра от фронтовата линия.   “Оттатък този хълм там вече е врагът”, посочва Андрей, 50-годишен мъж с брада, боец от батальона “Восток”, който се представя с партизанското си име Рева.   “Според вас, колко време ще отнеме на украинските танкове да дойдат оттам до центъра на Донецк?” допълва Александър Семьонов, “ветеран” от “Восток”.   Въоръжени с лопати, триони и чукове, тези мъже изграждат “втора фортификационна линия” за “армията” на самопровъзгласилата се Донецка народна република (ДНР).   Конфликтът, противопоставящ украинската армия и проруските сепаратисти в източната част на тази бивша съветска република причини смъртта на повече от 10 000 души от избухването си през април 2014 г.   Враждебните действия там намаляха след мирните договорености от Минск, сключени през февруари 2015 г. и последвалите примирия, но спорадични изблици на насилие продължават да увеличават броя на жертвите. Киев и Западът обвиняват Русия, че подкрепя военно бунтовниците - нещо, което Москва решително отрича.   Макар украинските власти да уверяват, че ще използват само политически и дипломатически методи, за да си върнат един ден ден контрола върху сепаратистките зони, бунтовниците остават недоверчиви.   “Всеки момент”   “Редовно чуваме войнствени изявления от страна на отговорни лица от украинското правителство, които казват, че трябва да ни ликвидират и победят”, казва Андрей.   “Ако искаш мир, готви се за война”, казва Александър Семьонов, за когото “офанзива може да започне всеки момент”. “Ясинувата е аванпост, оттук се вижда целия Донецк като на длан. Това са доминиращите височини, които трябва да опазим”, подчертава той.   Ясинувата далеч не е единственото място с подобни дейности. Наблюдателната мисия на Организацията за сигурност и сътрудничество в Европа (ОССЕ), разположена в конфликтната зона, споменава редовно в своите всекидневни доклади за новоизградени в сепаратистката зона траншеи и бункери.   Тъй като носталгията по Съветския съюз е силна в териториите под сепаратистки контрол, бунтовниците сравняват често сегашния конфликт с Втората световна война, наричана в СССР Велика отечествена война.   Съветската победа продължава да е огромен източник на гордост за руснаците и се използва често от руските и проруските сепаратистки власти в Източна Украйна за насърчаване на патриотизма.   Разпространяваните в социалните мрежи от батальона “Восток”, афиши, призоваващи местните жители да се присъединят към изграждането на тази фортификационна линия, се съпровождат от чернобяла снимка, на която се вижда как жени копаят траншеи по времето на Втората световна война.   “За нас това е същата война”, уверява Александър Семьонов, който смята за “неонацисти” прозападните власти в Киев.   “Да си спомним за Великата отечествена война: цивилни копаеха противотанкови ровове, траншеи… Ние сме техни потомци и помагаме на нашата армия”, допълва Олег.", "date": "2018.05.18", "title": "Проруските сепаратисти се окопават срещу \"украинските танкове\""}
{"url": "http://www.classa.bg/%D1%81%D0%B2%D1%8F%D1%82/item/382086-%D0%B7%D0%B0%D0%B5%D0%B2-%D0%BF%D0%BE%D0%BA%D0%B0%D0%B7%D0%B2%D0%B0-%D1%81%D1%80%D0%B5%D0%B4%D0%B5%D0%BD-%D0%BF%D1%80%D1%8A%D1%81%D1%82-%D0%B7%D0%B0%D0%B4-%D0%B3%D1%8A%D1%80%D0%B1%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Двете най-големи партии в Македония, лявата СДСМ (на власт в момента) и дясната ВМРО-ДПМНЕ, въпреки привидни разлики, са единни в антибългарските си нагласи и разбирания за македонската история, продължават всеки по свой начин националните идеи на югокомунизма и развиват македонизма.    Но заради политическите противопоставяния между тях пострада статуята на Кьосето (Андон Лазов Янев-Кьосето, македонски войвода от началото на миналия век, чийто паметник в Скопие е премахнат защото се противопоставя на македонизма и сърбоманството, макар официално властите да изтъкват други причини – бел. ред.), а има опасност да пострадат паметници и на други исторически личности. Македонският министър на културата Роберт Алагьозовски е назначил комисия, която, ще се занимава с това дали има нужда от съществуване на Музея на ВМРО (построен от бившата власт на ДПМНЕ) в Скопие. Той има още две имена:  „Музей на македонската борба за държавност и самостоятелност и на жертвите от комунистическия режим“.   Едва ли има нужда да напомняме, че във въпросната комисия, членуват няколко „прикрити“ антибългари, сред които е и споменавания тук, Златко Теодосиевски, както и един отявлен българофоб, какъвто е не съвсем психически уравновесения Александър Литовски, ползващ смешната (от 60-те, 70-те и 80-те години) югокомунистическа реторика, с особено присъствие на думата „върховисти“ в нея.   фалшифицираше идентичността на Тодор Александров, на атентатора на революционната организация Андон Лазов Янев-Кьосето, на историческото ВМ(О)РО – и в Музея на ВМРО, и в документални исторически филми. Затова някои българи от България се зарадваха, че хора близки до СДСМ разкривали били истинската идентичност на определени личности и периоди, на които общото им е българският цвят. Но това е много наивно мислене, което не взема предвид целта на разкриването на истинската идентичност на отделни исторически личности и организации.    Тези българи от Република България, които не живеят в света на полемиките с „македонистите“ (и/или с членовете на ДПМНЕ-Вальево), около това – какво е било ВМ(О)РО, би трябвало да разберат рафинирания и подъл нациболшевишки антибългаризъм на лица като: Мирослав Гърчев; Стоян Андов; бившия шеф на македонската секция на фондацията „Отворено общество” Владимир Милчин; Златко Теодосиевски; националният координатор за влизане на Македония в НАТО Стево (Коминтерна) Пендаровски; ужким изследователя на политическата лингвистика и действителен адвокат на югославските исторически фалшификации Ненад Живановски; смешният борец за човешки права Жарко Траяноски; ждановистите, желаещи да забраняват присъствие на местни хора с българско самосъзнание в македонските медии – трагикомичният граждански активист Никола Наумоски, който е шеф на кабинета на настоящия скопски кмет; експосланикът в България и Великобритания Георги Спасов, който е и бивш министър на правосъдието в правителството на антибългарина Бранко Цървенковски и агент на тайните служби на Югославия; тук е и самия кмет на град Скопие, екстремно арогантният Петре Шилегов, койтое внук на беломорски бежанец от Воденско, жител на скопския квартал Бутел и деклариран българин, и др. Според споменатият кмет на Скопие например е голям  проблем и предателство е, че македонският гражданин (Васил Пишев от ДПМНЕ-Вальево), с български паспорт и със заявена българска идентичност (и на родителите си), има хотел в Благоевград.   Гръцкият вестник „Катимерини“ неотдавна изказа притеснения, като публикува статия за някакво сближение и   В главите на средностатистическия привърженик на управляващия в Македония СДСМ, сближението, ако изобщо е желано, не е във вариант извън югославските разбирания. За какво сближение тогава говорим?! Дали сближението е в думите на македонския премиер Зоран Заев, казани неотдавна, в интервю за бТВ: „Ние, делът на тази историческа Македония, която е в България, го признаваме като български дял и тук няма никакви дилеми. Ние наричаме този дял, Пирински, защото Пирин е най-голямата планина, но там живеят граждани на България, някои от които се чувстват македонци и това е тяхно право. И нямаме никакъв такъв проблем.“ На пръв поглед, коректно изявление, с (не много ясно видим) намек, че днес малко хора в Пиринска Македония се чувстват като македонци по народност, повечето се чувстват българи, а по-рано, не е било така.    Историческия разказ на югомакедонизма не е засегнат в изявлението на Заев. Щом не е говорил за историята във въпросното изявление, значи, оставил е всеки да си мисли като и дотогава. Средностатистическия български гражданин по един начин, а средностатистическия македонски гражданин – по друг начин. А, точно там е спора между двете държави, заради който, се наложи подписване Договор за добросъседство, приятелство и сътрудничество, включващ комисия за история.   Заев напуска екстремното звучение на пропагандата, традиционна за югомакедонизма, но с уважаването на днешната реалност, без да влиза в историческия разказ (създал спора). Той само приглася на най-мекия вариант на същата пропаганда, и то при пълно съзнание, че в в настощата геостратигическа обстановка, не може нищо друго да каже. За да не рискува загуба на подкрепа и/или атаки от по-екстремистките представители на същия исторически разказ, какъвто е неговия. Приспособява се към международната обстановка и на факта, че България е далеч по-силна и по-влиятелна в момента от нежелаещата да разчисти с негативните следи от своето югославско наследство Македония. Колко сме далече от истинско сближение, най-добре свидетелства една неотдавнашна статия, публикувана по повод още едно отдалечаване – това е последният   предложението на нейното външно министерство т. нар. бизнесмен Йордан Камчев да бъде български почетен консул в Щип, отговарящ и за околните места и градове в тази част на Източна Македония. Камчев беше сочен като главният перач на пари (а може би и още е?) на заподозряния в огромни престъпления връх на пирамидата на македонската власт на ДПМНЕ. В близкото минало, Камчев фигурираше и като собственик на (междувременно фалиралата) медийна компания „Медия Принт Македония“, която имаше няколко, постоянно излъчващи гнусна антибългарска пропаганда вестници и сайтове.   Трудно е да се повярва, че дори и една „бананова“ република, с пълна липса на достойнство в нея, би си позволила това, което си позволи България – представител на един брутален антибългарски режим да бъде неин почетен консул, обвиняван също и в пране на пари. Но може би точно Камчев е днешното истинско корупционното и корумпирано лице на държавата (не на Родината!) България!? Защо да се сърдим, когато неговото назначаване, ни сблъсква с реалната, а не с някаква напарфюмирана действителност?!  Йордан Орце Камчев е и бивш подпредседател на младежката организация на т. нар. СДСМ и кандидат за депутат на тази партия, на изборите 1998 година – очевидно последователен с влизанията му в различни партийни схеми – само и единствено, от алтруистични мотиви…   В статията, за която иде реч, публикувана на 27 април т.г. в списанието „Фокус“ (анти-ДПМНЕ позициониран скопски седмичник) по повод назначаването на Камчев за български почетен консул в македонската държава, главният редактор Зоран Жоро Димитровски, извършва поредна гавра с българското културно-историческо наследство в Македония. Статията е озаглавена нарочно на книжовен български: „Бай Бойко, защо слагаш таралежи в гащите на Заев?“. Жоро Димитровски пише и за някаква „дългостолетна кавга“ (между България и Македония!?), след която, Борисов, като български министър-председател, признал съществуването на македонски език (макар и според македонската конституция, както в скоби, подчертава Зоран Д.).  Това е бягство от истинското съдържание на спора между двете държави.   В македонските медии непрекъснато тече тази гавра с определено културно-историческо и езиково наследство, и със здравия разум. Конформизмът на Жоро Димитровски е потвърждение на тезата, че българо-македонското сближение, както и сближението на всяка една от тези две страни (особено на едната!) с историческите факти, все още е твърде далече. Затвърдяването на такова мнение е резултат не толкова от написаното от редактора Жоро Димитровски, ами от факта, че самият той (тъй като имам честта лично да го познавам) не вярва в написаните думи за „дългостолетна кавга“ и не смята, че обособени македонска народност и език е имало преди средата на 20 век. Неговият конформизъм е принуден да се съобразява с настроенията на мнозинството жители на Македония, както и с разсъждаванията на огромната част симпатизанти на управляващия СДСМ.   Паметник, на който Кьосето е с кама в ръката, не трябваше „да бъде поставен пред сградата на висш съдебен орган“, нито може да се оправдае екстремната суровост на тази историческа личност, без разлика за времето, в което е действал въпросния атентатор на ВМ(О)РО. Но, тука става въпрос за нещо друго – има   Само една от многото манифестации е отстраняването на въпросната статуя – което, минава със срамно и недостойно мълчание от страна на България. А Република Македония подписа с нея Договор за добросъседство, приятелство и сътрудничество на 1 август миналата година. Изключение прави само последната реакция на българския евродепутат от ГЕРБ, Андрей Ковачев, който публично изрази своето несъгласие с изявлението на македонската министърка на образованието и науката Рената Дескоска, която на 8 април т. г., в интервю за Радио „Свободна Европа“ беше казала: „Няма да променяме учебниците по история и география. Не сме започвали такива процеси, нито някой официално ни е попитал“. Сегашните македонски власти щяли само да поправят някои грешки в македонските учебници по физика и химия, както каза Дескоска.   Последната новина е за избора на членове на македонската част от смесената българо-македонска комисия за решаване на спорните точки в образованието и историята. За комисията са предложени: Драги Гьоргиев, като председател на македонската секция, българофобът Ванчо Гьоргиев и споменатия Александър Литовски. Зоран Заев още веднъж си прави майтап, не само с (блаженото незнание на) на Бойко Борисов, ами и с историческите факти, както и със здравия разум.   Както казват някои наблюдатели тук: „Литовски в комисията, е същото като да сложиш педофил за директор на детска градина“. С Литовски и с двамата Гьоргиеви – Драги и антибългаринът Ванче, който е близък до ДПМНЕ-Вальево, ясно е, че комисията няма да заработи. Искрено съжалявам, че най-вероятно няма да има преки предавания от заседанията на смесената българо-македонска комисия по образователните и историческите въпроси. Голям смях щеше да падне.   Македонският премиер получи българската подкрепа за интегрирането на страната му в ЕС и НАТО, след като подписа Договора за добросъседство, приятелство и сътрудничество с България, който, задължава създаване комисия за изглаждане на спорните въпроси, касаещи историческите тълкувания в образованието. Обаче, в тази комисия, от македонска страна, има поне трима човека, от които не може да се очаква никаква обективност.   На една панихида за Мара Бунева, по време на управлението на старото ВМРО-ДПМНЕ и министър-председателя Любчо Георгиевски (тогава много жадни за директорски функции хорица, посещаваха тези панахиди), Ванчо Гьоргиев възкликна – „Еве ги, идат бугарите“, визирайки двамата мои приятели, просташки, гласно, с омраза. Тогава той беше на някакъв пост на помощник на министъра в Министерството на образованието.  Заев получи българска подкрепа, след като с едната ръка подписа договора, който включва комисия за история, а като че ли с другата ръка, същевременно, зад гърба си, направи жест, стискайки палеца, между показалеца и средния пръст.   Ако не може друго, поне България или само Бойко Борисов, в качеството на български министър-председател, трябва да има позиция, по въпроса за исторически разказ в Македония на югокомунистическа, антибългарска основа от страна на управляващия СДСМ на неговия колега Зоран Заев, с когото често се прегръща.   Сега България под ръководство на ГЕРБ, и лично Борисов, не декларират такава позиция. А преди реагираха често (много пъти остро и националистически), когато трябваше и когато не трябваше, по време на предишната власт на ДПМНЕ-Вальево. Явно, имат интерес – може би същият, който ги накара да назначат „бизнесмена“ Орце Камчев за почетен консул? Или?", "date": "2018.05.18", "title": "Заев показва среден пръст зад гърба на Борисов"}
{"url": "http://www.classa.bg/%D1%81%D0%B2%D1%8F%D1%82/item/382087-%D1%89%D0%B5-%D0%B2%D0%B8-%D0%B2%D0%B7%D0%B5%D0%BC%D0%B5%D0%BC-%D0%B2-%D0%B5%D1%81-%D0%B0%D0%BC%D0%B0-%D0%B4%D1%80%D1%83%D0%B3-%D0%BF%D1%8A%D1%82", "text": "Вероятно в мечтите си, посветени на бляскавата му международна кариера, премиерът Борисов се е виждал като вестител на светли евроатлантически бъднини за държавите от Западните Балкани, като стратегът, който ще премахне противоречията между тези вечно свадливи държави, ще ги обедини и ще ги насочи към обетованата земя, огрявана перманентно от слънцето на НАТО и ЕС. Със сигурност има немалко хора около г-н Борисов, които подхранват тези му въжделения. Само дето реалността се оказва болезнено различна.    Не само по време на българското европредседателство, но и изобщо в обозримо бъдеще не се очертава каквато и да било конкретика по отношение на бъдещо разширяване на Евросъюза. Вярно, хвърлената на публиката 2025 г. не изглежда толкова далечна, обаче тъй като не е подплатена с никаква обосновка, напълно спокойно може да се превърне в 2030 или 2035 или…   Наскоро  френският президент Еманюел Макрон каза това, което много други евролидери си мислят, но не смеят да произнесат гласно – първо ЕС да се реформира, а едва после ще се мисли за ново разширяване. Кога ще бъде това после, любимецът на либералите по целия свят не уточни.   За сметка на това пък вече предприе стъпки, които показват, че общите европейски ценности са му последна грижа. Единственото, от което Еманюел Макрон се интересува, е просперитетът на Франция. И ако този просперитет е за сметка на интересите на други държави, другите държави да си гледат работата. Ние, българите, челно се сблъскахме с тази стратегия.   Пакетът за мобилност на Макрон директно удря българските транспортни фирми и, съвсем естествено, превозвачите се готвят за протести .   Това, разбира се, няма никак да трогне френският президент. Него не го интересуват протестите на френските служители в железниците и авиотранспорта, как ли пък няма да си промени плановете само защото някакви си там българи се почувствали ощетени. В това, разбира се, няма нищо изненадващо. В евроатлантическия свят е така. Всички са равни, обаче някои са по-равни от другите, както е написал Джордж Оруел във “Фермата на животните”. И Еманюел Макрон изобщо не е никакъв злодей, страшна фигура, която иска да накаже всички нефранцузи.  Съвсем не. Той си е същият като г-жа Меркел, г-н Юнкер или г-н Туск. Само дето последният има по-талантливи речописци, както и страст да учи наизуст изречения на чужди езици. Благодарение на това успява да омае някаква част от населението в държавите, където гастролира.    И докато омаяните цъкат с език и си казват: “Брей, брей, виж го ти, този Туск какъв е готин”, лидерите на ЕС вече разпределят парите за следващия бюджетен период. И накрая ще ги разпределят така, че за най-силно омаяните и за най-възхитително цъкащите с език ще има най-малко. Но да оставим тези бакалски сметки, които никак не прилягат на възвишения евроатлантически разговор за присъединяването на Западните Балкани и за водещата роля на България и лично на премиера г-н Борисов в този процес.   Членството в Евросъюза  ще продължава дълго време да е мираж за тези държави, но, виж, в НАТО сигурно скоро ще ги вземат.   Даже може и да е по-скоро, отколкото те самите очакват. Ще бъде съвсем логично.   НАТО е удобният инструмент за Америка в новия й сблъсък с Русия. Нови членки на пакта, нови военни бази  именно в невралгичните Балкани, това ще е нова победа за антируското лоби  във Вашингтон. Дали това ще направи нашият регион по-сигурно място? Силно се съмнявам.    ", "date": "2018.05.18", "title": "Ще ви вземем в ЕС. Ама друг път."}
{"url": "http://www.classa.bg/%D1%81%D0%B2%D1%8F%D1%82/item/382080-%D0%B5%D1%82%D0%BE-%D0%B7%D0%B0%D1%89%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D0%B5-%D0%B1%D0%B5%D1%81%D0%B5%D0%BD-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%81%D1%82%D0%B8%D1%82%D0%B5", "text": "Президентът Ердоган се гневи на финансовите пазари, рейтинговите агенции и турската Централна банка. Само на предизборната борба ли да го отдадем, или е сигнал, че турската икономика започва да буксува?             Месец преди изборите, турският президент Реджеп Ердоган е поставен под силен натиск. Не на последно място и заради състоянието на турската икономика. Ердоган гордо обяви впечатляващ стопански ръст от 7,4 процента за миналата година, но много икономисти се съмняват, че цифрите отразяват реалното състояние на турската икономика.   Дори ако се вярва на официалните цифри, проблемите са очевидни: безработицата в Турция е висока, особено младежката, а значителна част от стопанския ръст се дължи на вътрешното потребление, посочва професорът по международни икономически отношения от университета в Констанц Ердал Ялчън. Той изброява големите държавни строителни проекти и разходите на фирмите и на частните домакинства, които се финансират чрез кредити.   Вследствие на това турската лира постоянно се обезценява. А това е много сериозен проблем за една страна, която внася повече стоки, отколкото изнася. Понастоящем инфлацията е 11 процента - над два пъти по-висока от петте процента, които си е поставила за цел Централната банка. \"Майката на всички злини\"   За да спре обезценяването на турската лира, Централната банка трябва да повиши лихвите. \"Турция има нужда от чуждестранен капитал, за да поддържа дължащия се на вътрешното потребление стопански ръст. Но доверието на инвеститорите в турската икономика намалява постоянно, което е истинска бомба със закъснител\", казва Ялчън.   Централната банка обаче се бави с покачването на лихвите. А президентът Ердоган дори упражнява натиск над формално независимия финансов орган да понижи основния лихвен процент. Високите лихви били \"майката на всички злини\", заяви той миналия петък. А в интервю за телевизия Блумбърг от тази седмица той каза, че ще засили контрола си върху Централната банка, ако спечели изборите.   С това си изявление Ердоган напипва един чувствителен нерв сред част от избирателите. Защото задлъжнелите фирми и частни домакинства, естествено, са против покачването на лихвите. Но за капиталовите пазари това е пагубно, и неслучайно турската лира продължи да девалвира. Което пък създава проблеми на големите турски концерни, чиито дългове са в чуждестранна валута. Падането на курса на лирата оскъпява допълнително тези дългове и докарва някои от фирмите до ръба на фалита.   Кредиторите вече не са готови да финансират Турция при досегашните условия. Големите рейтингови агенции вече понижиха оценките си за Турция: в началото на май американската \"Стандарт енд Пуурс\" свали кредитния рейтинг на страната до ниво \"BB-\", а другата голяма агенция - Муудис - стори същото още през март. Това създава допълнителни трудности на държавата, фирмите и гражданите. Точно сега, когато те имат нужда изгодни кредити, капиталовият поток към Турция може да секне бързо.   Президентът Ердоган реагира, както е правил и преди, с остри нападки срещу рейтинговите агенции - хвърли вината върху \"валутните спекуланти, лобито на лихварите и враговете на Турция под шапката на рейтинговите агенции\".   Отлив на капитали?   Преди 1 година еврото се разменяше за 3,70 турски лири, а днес турската валута се е обезценила до 5,30 лири за 1 евро   Ердоган използва гръмки думи, без да си дава сметка за колатералните щети. Всъщност това не е нещо ново. \"Този път обаче може да стане страшно. Ако турската лира продължи да пада, може да се стигне до бърз отлив на чужди капитали\", казва Ердал Ялчън. Според него, Ердоган не може да предотврати подобно развитие, дори и да засили контрола върху движението на капитали. В тази връзка той прогнозира тежки времена за Турция.   \"Много фирми и домакинства ще обявят несъстоятелност, защото базираната на дългове политика не може да функционира в дългосрочен план\", казва икономистът. Той смята, че влошаващото се икономическо положение е и причината Ердоган да изтегли през юни изборите, които трябваше да се проведат през ноември.   Независимо от изхода на изборите, възниква въпросът как може да бъде подобрено икономическото положение в страната. \"Основен проблем е несигурността\", казва Ердал Ялчън. Инвеститорите са изплашени заради обтегнатите отношения между Турция и ЕС, който е най-важният търговски партньор на страната. \"И те си задават въпроса в каква посока ще се развива Турция с един все по-автократичен президент\", казва икономистът.   Още през март Ердоган заяви, че Турция продължава да се стреми към пълноправно членство в ЕС. Но ЕК реагира доста хладно. \"Турция се отдалечава с големи крачки от ЕС\", са казва в публикувания през април доклад на Комисията. От него става ясно още, че при сегашните обстоятелства ЕК не възнамерява да отваря нови глави в преговорния процес с Турция.", "date": "2018.05.18", "title": "Ето защо Ердоган е бесен на финансистите"}
{"url": "http://www.classa.bg/%D1%81%D0%B2%D1%8F%D1%82/item/382081-%D0%B8%D0%BB%D1%8E%D0%B7%D0%B8%D0%B8%D1%82%D0%B5-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0-%D0%BF%D1%83%D1%82%D0%B8%D0%BD-%D0%B8-%D0%B7%D0%B0-%D1%80%D1%83%D1%81%D0%B8%D1%8F", "text": "Твърде наивно е да смятаме, че Путинова Русия би била по-добрият партньор за Германия от Америка на Доналд Тръмп. Или че с Путин може да се постигне бързо разбирателство.           Срещата между германската канцлерка Ангела Меркел и руския президент Владимир Путин в Сочи ще е кулминационният завършек на „руската седмица\" в германската външна политика. През последните дни в Москва бяха както новият германски външен министър Хайко Маас, така и министърът на икономиката Петер Алтмайер, за да обсъдят с руските си колеги централни въпроси на международната и европейската политика.   Този интензивен дипломатически обмен фокусира вниманието на германската общественост над германско-руските отношения, особено след като соловите външнополитически акции на американския президент Тръмп поставиха на сериозно изпитание трансатлантическото приятелство на германците. Затова не е учудващо за никого, че в Германия се множат гласовете, които настояват за сближаване и сдобряване с Русия.   Партньор ли е Путинова Русия   Но онези, които смятат, че едностранните отстъпки по отношение на икономическите санкции или някакви други гнили компромиси биха могли да доведат до разведряване на отношенията с Русия, се лъжат радикално. Не само защото подобна политика на въздържаност и компромиси ще се интерпретира от Москва като израз на слабост.    По-важното е друго: на мнозина явно не е станало ясно, че Путин се нуждае от конфронтацията със Запада, за да бетонира своята власт, да отклонява вниманието на руското население от икономическата стагнация и социалните проблеми на Русия. Затова е крайно наивно да се вярва, че с Путин би могло да се постигне разбирателство относно Украйна. Или пък да се преговаря с него за новия европейски мирен ред, след като самият той подкопава устоите ѝ с агресивната си външна политика към Украйна, с продължаващите опити да влияе на западни избори и да блокира работата на чужди институции с помощта на кибератаки.   Повече от съмнително е дали днешната Путинова Русия, а не Русия изобщо, е подходящ партньор за по-нататъшното разширяване на германско-руските отношения в сферата на енергетиката.   Важно е да се гарантира, че планираният газопровод „Северен поток 2\", преминаващ през Балтийско море, няма да влиза в разрез с европейския интерес за икономическо и политическо стабилизиране на Украйна. Много правилно министърът на икономиката Алтмайер обмисля да иска от Москва гаранции, че Украйна няма да понесе загуби от такси за пренос на газ, след като „Северен Поток 2\" влезе в експлоатация. Но подобни детайли би трябвало да станат част от една по-обхватна и дългосрочна стратегия спрямо Русия.   Санкции - да, но също и диалог   Германската политика за Русия като начало трябва да осъзнае, че в отношенията с Путин е нужно търпение, и че не е възможно да се постигне бързо разбирателство с Москва. Докато Кремъл продължава да следва досегашната си агресивна политика към Украйна, а Путин няма да се откаже от нея, защото тя е част от стратегията му за оставане на власт, санкциите срещу Русия не бива да бъдат отменяни. Дори само частичната им отмяна би представлявала напълно погрешен сигнал. Германската външна политика е длъжна да спазва принципите на подкопаната от Москва следвоенна уредба на Европа.     Важно е освен това германската, а и европейската отбранителни способности значително да бъдат подсилени – както по отношение на традиционните заплахи, така и срещу новите опасности, свързани с воденето на хибридни войни. Не на последно място е нужно да се води прагматичен диалог с Москва по отделни международни въпроси – като например ядреното споразумение с Иран. Собствените външнополитически интереси на Германия налагат подобно нещо.   Каква стратегия е необходима   Тази дипломатическа стратегия по отношение на Русия би трябвало обаче да бъде подплатена с още два важни елемента: От една страна западната политика никога повече не бива да реагира прибързано и истерично на провокации от Москва. От подобно нещо ползи извлича в крайна сметка единствено Кремъл, а доверието към Запада спада сериозно. След атентата срещу двойния агент Сергей Скрипал британската министър-председателка Тереза Мей даде нагледен пример за това как не бива да се действа. Така само се подсилва инструментализирания от Кремъл „образ на врага\" в лицето на Запада.   От друга страна Германия, а и цяла Европа би трябвало по-силно да се отворят за контакти с руското общество. Нужен е обхватен диалог с всички политически сили и групи в Русия, включително и с националистическите, патриотични и консервативни сили.   Ако този диалог се води със спокоен тон и познаване на собствените принципи, в дългосрочен план ще може да се преодолее с право критикуваното отчуждение между германци и руснаци.", "date": "2018.05.18", "title": "Илюзиите на Германия за Путин. И за Русия."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382073-%D0%B5%D1%80%D0%B5%D0%BA%D1%86%D0%B8%D1%8F%D1%82%D0%B0-%D0%B1%D0%B5%D0%B7-%D0%B2%D0%B8%D0%B0%D0%B3%D1%80%D0%B0", "text": "Според сайта\"Vista News\", датският център за регенеративна медицина е представил нова терапия  за възстановяване на ерекцията       Според учените тази терапия дори спомага за увеличаване размера на пениса. Терапията се основава на стволови клетки. Учените ги инжектират в основата на пениса, за да постигнат желан терапевтичен ефект. Такава инжекция е много полезна за нервните клетки и кръвоносните съдове, защото стволовите клетки могат да възстановят почти всички клетки в тялото.    Освен това те насърчават и тъканната регенерация. Нормалната работа на кръвоносните съдове и нервите осигурява постигане на ерекция и добра чувствителност. Между другото, както вече е установено, инжекциите увеличават и размера на пениса.    Към днешна дата тестовете са проведени с участието на бивши онкологични пациенти. Инжекции със стволови клетки са направени на мъже, които са преживели рак на простатата и са имали признаци на патологични процеси в пениса. След курса на инжектиране пациентите напълно възстановяват сексуалната си функция в продължение на почти една година.    Експертите се надяват в бъдеще да се постигне по-продължителен ефект и да се осигури лечение, който е подходящо и за мъже с еректилна дисфункция, причинено от затруднения свързани с възрастта, диабет, сърдечни проблеми и високо кръвно налягане. Към днешна дата за решаване на проблема с еректилната дисфункция се прилага и мехлем с куркума. Това е нов мехлем, създаден от учените от Медицинския колеж „Алберт Айнщайн\". Той може да подобри сексуалната функция при мъжете. Благодарение на него представителите на по-силния пол ще могат да забравят за проблемите с ерекцията. Мазът съдържа куркумин, активната съставка на куркума (подправка, популярна в азиатската кухня), пише The Daily Mail.    Експериментите показват, че след прилагането на мехлема се увеличава кръвният поток към гениталиите. Мехлемът прониква през кожата и разширява кръвоносните съдове, които са в областта на слабините. Специалистите отбелязват, че използването на куркума в храната е малко вероятно да постигне същия ефект, тъй като по-голямата част от полезното вещество се унищожава в стомаха.", "date": "2018.05.18", "title": "Ерекцията без Виагра"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382074-%D0%BD%D0%B5%D0%B9%D0%BC%D0%B0%D1%80-%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0%D1%82%D0%B0-%D0%BC%D1%83", "text": "Голямата звезда на ПСЖ Неймар и приятелката му Бруна Маркезине взеха участие в секси клип за реклама на модната компания C&A, която реши да направи видео по повод Dia dos Namorados. Става въпрос за бразилския еквивалент на Свети Валентин. Денят на влюбените в Бразилия се празнува на 12 юни в навечерието на Свети Антоний – покровител на брака. \r\n   Във въпросната реклама Неймар и 22-годишната бразилска актриса не могат да отлепят ръце един от друг, целуват се страстно и се прегръщат на пода. Двамата са заедно от 6 години, но имаха и някои раздели, последната от които миналото лято. Те се събраха пак в началото на 2018 година и дори се заговори, че ще вдигнат сватба до края на годината. \r\n   Междувременно бразилският национал поднови тренировки в Париж, след като се възстанови от контузия и сега трябва да се подготви за световното първенство в Русия от 14 юни до 15 юли. \r\n     \r\n      ", "date": "2018.05.18", "title": "Неймар и приятелката му..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382075-%D0%B3%D0%B8%D1%87%D0%BA%D0%B0-%D0%BE%D1%82-%E2%80%9E%D1%85%D0%B5%D0%BB%D1%81-%D0%BA%D0%B8%D1%82%D1%87%D1%8A%D0%BD%E2%80%9D", "text": "Без работа остана колоритната Гичка от „Хелс китчън\". Във вторник, родената в Костинброд готвачка напусна шоуто, пише Уикенд. При това на крачка от големия финал. Преди да влезе в риалити шоуто, Гичка напуска работата си в училищния стол. И сега отново е на борсата.    „Нямам пари да си отворя ресторант\", признава колоритната кулинарка. Тя спечели много от симпатиите на зрителите в предаването, а също и на шеф Ангелов.    „Имам още много да уча. Аз съм ненадмината в тестата, българската кухня. Правя уникална баница\", споделя тя талантите си. И не крие, че шеф Ангелов понякога я дразнел. „Не харесвах, когато шеф Ангелов ме наричаше „онази от Костинброд\", добавя още Гичка.", "date": "2018.05.18", "title": "Гичка от „Хелс Китчън”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382076-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B4%D0%B5%D1%82%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%83%D0%B8%D1%82%D0%BD%D0%B8-%D1%85%D1%8E%D1%81%D1%82%D1%8A%D0%BD", "text": "Американската изпълнителка Уитни Хюстън се оказа жертва на сексуално насилие. Това се разказва в документалната лента „Уитни\", чиято премиера бе на кинофестивала в Кан. Филмът на шотландския режисьор Кевин Макдоналд разказва за живота на тъмнокожата певица, която почина през 2012 година.    Режисьорът е интервюирал роднините на Хюстън, които разказват, че братовчедка на певицата Ди Ди Уоруик се е изгаврила с нея, когато е била малка. Братът на Уитни Хюстън Гари Гарланд-Хюстън също казва, че жена от семейството му е посягала, когато е бил на възраст от седем до девет години. Ди Ди Уоруик е сестра на Дион Уоруик.    Тя е 18 години по-възрастна от Уитни. Умира през 2008 г. Ди Ди Уоруик е племенничка на Сиси Хюстън, майката на Уитни Хюстън. Сестрите Уоруик са пеели понякога в госпел хора на Сиси Хюстън. Според създателите на филма \"Уитни\", инцидентите са ставали, когато Сиси Хюстън е била на турне. Известно е , че Уитни Хюстън много е държала дъщеря й Боби Кристина Барун да пътува с нея, когато ходела на турнета.", "date": "2018.05.18", "title": "Разкрития за детството на Уитни Хюстън!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382077-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D0%BC%D0%B0%D0%B9", "text": "ОВЕН ( 21 март - 20 април ) Ще ви бъде трудно да се настроите на работен ритъм, още повече, че мислите ви, ще са заети още от сутринта с разрешаване на семейни проблеми. Използвайте разумен подход към всичко, което правите. Работата с компютър, ще доведе до по-добри резултати, отколкото физическия труд. ТЕЛЕЦ ( 21 април - 21 май )  Колкото повече нова информация съберете днес, толкова по-добре това, ще е за бъдещата ви кариера. Документите проверявайте внимателно, за да се предпазите от грешки. Не започвайте романтични запознанства в социалните мрежи. Визуалната среща, може да бъде по-приятна и ефективна. БЛИЗНАЦИ ( 22 май - 21 Юни ) Бъдете реалистични, ако става въпрос за любовни отношения. Не търсете идеала, а приемайте човека, така както сте го видели на първа среща. Успешно ще се развиват дела, свързани със строителство, реклама, литература и изкуство. Трябва по-малко да се сърдите на тези, които искрено ви желаят доброто.   РАК ( 22 юни - 23 юли ) Този ден ще бъдете прекалено любезни и учтиви към хората. Тези качества, ще ви помогнат да избегнете спорове и скандали, както с колеги, така и роднини. Днес, трябва да намалите активността си, но затова пък, фитнеса и упражнения за укрепване на мускулите на ръцете и краката, ще ви се отразят добре. ЛЪВ ( 24 юли - 23 август ) През целият ден, ще се чувствате за нещо виновни. Имайте предвид, че по този начин, ще трябва да се оправдавате от сутринта до вечерта. В работата се стремете към това, което, ще ви донесе бърза възвращаемост. Рутинните и малките дела трябва да отложите, тъй като те едва ли ще са спешни и важни. ДЕВА ( 24-ти август - 23 септември ) Прислушайте се в тялото си и се погрижете за здравето си. Възможни са проблеми със сърцето, стомаха и костната система. Не са препоръчителни днес, физическите упражнения тежкото натоварване. На възникващите проблеми, трябва да гледате, колкото е възможно, по-спокойно. Всичко е временно, имайте това предвид. ВЕЗНИ( 24 септември - 23 октомври) Преди да критикувате някой, трябва да погледнете първо себе си отстрани. Идеални хора няма, така че имайте, по-малко претенции към приятелите си. Възможно е внезапно бизнес пътуване, от което ще зависят професионалните ви дела. Днес също са възможни, непредвидени обстоятелства, свързани с преместването на роднини.   СКОРПИОН ( 24 октомври - 22 Ноември ) Колкото и стриктно да се отнасяте към натрупаният си капитал, днес ще трябва да разхлабите кесията. Разходите ще бъдат свързани с дома, децата, ремонт на автомобил или роднини. Възможен е и спешен медицински преглед, който също ще глътне много пари. Вечерта, се разходете на чист въздух.   СТРЕЛЕЦ ( 23 Ноември - 21 Декември ) Може да попаднете в неприятна история, както и драматично да промените мнението си за любимия човек. Но, имайте предвид, че всяка дребна кавга може да доведе до раздяла. Вниманието в дома и на пътя, днес трябва да ви бъде приоритет. Ако ви провокират към финансови авантюри, не трябва да се подавате. КОЗИРОГ (22 Декември - 20 януари ) Днес не мълчете, а ясно и открито споделете своите мисли с другите. От вашата активност в този ден, ще зависят много неща - кариера, репутация и дори размера на парите в портфейла ви. Бъдете внимателни при самолечение! Дори ако имате обикновена настинка, е необходимо да отидете на лекар.  ВОДОЛЕЙ ( 21 януари -  19  февруари ) Личния живот и отношенията с партньора, ще бъдат важни днес. Дори, ще ви е трудно да работите спокойно, което е разбираемо. Намерете компромис и се научете да отстъпвате един на друг. Ако не може да намерите изход от ситуацията, може да поискате съвет от по-мъдър и опитен роднина.   РИБИ ( 20 февруари - 20 март ) Днес е добре, да подадете ръка на нуждаещите се или да дарите пари за благотворителност. Новите бизнес въпроси, няма да доведат до желания резултат. Денят е добър за релакс сред природата, в кръг от близки приятели и с любимото хоби. Една активна кореспонденция по интернет, ще ви помогне да облекчите вътрешно си напрежение.", "date": "2018.05.18", "title": "Дневен хороскоп 18 май"}
{"url": "http://www.classa.bg/%D1%81%D0%B2%D1%8F%D1%82/item/382078-%D0%B7%D0%B0%D1%89%D0%BE-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D1%85%D0%BE%D1%80%D0%B0-%D0%B2%D1%8F%D1%80%D0%B2%D0%B0%D1%82-%D0%BD%D0%B0-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B8-%D0%B3%D0%BB%D1%83%D0%BF%D0%BE%D1%81%D1%82%D0%B8", "text": "Заговорнически теории винаги е имало. В миналото дори много повече от днес. Но в наши дни те се разпространяват по-лесно и е по-трудно да бъдат оборени. Защо хората продължават да им вярват?             Заговорническите теории ни привличат. В романите на Дан Браун, например, всичко се върти около Опус Дей или илюминатите, които тайно управлявали света. Един криминален роман може да е много скучен, ако не поднесе изненада накрая. Всичко това се отнася и до действителността, смятат някои. Такива хора по принцип са резервирани спрямо сериозните източници на информация и винаги имат свои собствени, понякога не толкова безобидни, обяснения за всичко, което се случва по света. „В една конспиративна теория нищо не е случайно, не е така, както изглежда, и всичко е свързано някак помежду си\", казва Зьорен Щумпф от университета в град Трир, който изследва езика на заговорническите теории. Рептили vs. \"Граждани на Райха\" Политиците, които всъщност били рептили, разбирай - гущероподобни хуманоиди, живеещи във вътрешността на Земята, разпръсвали от самолетите химикали, т.нар. кемтрейлс, с които манипулирали обществото. За щастие съществуват сайтове, като например chemtrails-ueberleben.de, където можем да си поръчаме продукти, струващи по няколкостотин евро, които ни предпазвали от тази конспирация. Разбира се, че подобни заговорнически теории звучат абсурдно. Но междувременно съществуват цели общности, които вярват в тях и си купуват, например прескъпи планински кристали или водорасли. Американистът Майкъл Бътър от университета в Тюбинген не смята всички тези хора за ненормални. Те обаче абсолютизират своя светоглед, което не е съвсем безопасно, казва той.   Една от множеството конспиративни теории за атентатите от 11 септември гласи, че евреите били предупредени навреме   От друга страна съществуват и теории, като тази за \"Гражданите на Райха\" - група хора, най-често от дясноекстремистката сцена, които вярват, че Федерална република Германия не е реална държава, а Дружество с ограничена отговорност (ООД). Съответно те не признават и официалните институции и виждат в теорията, на която вярват, оправдание за техните действия срещу измислените им врагове. Дотук един полицай вече плати с живота си.   Много хора свързват пирамидата върху банкнотата от един долар със символиката на илюминатите   В САЩ пък са много популярни тъй наречените „Truther\" - хора, които предлагат алтернативни обяснения за терористичните атентати от 11 септември 2001 година. Подобни теории имат немалко привърженици и се целят срещу демокрацията и малцинствата. Една такава теория например казва, че евреите били предупредени за атентатите, макар че тогава загинаха и стотици евреи.   Не е ново явление   Съзаклятнически теории е имало винаги, като често те са били насочени срещу евреите. През 14-и век на хората не им е било известно, че преносител на чумата са бълхите и плъховете. Така били нарочени евреите като източник на злото - обвинили ги, че заразявали кладенците с питейна вода, за да унищожат християнството. И ги наказвали жестоко.   Често заговорническите теории възникват във времена на кризи или след големи промени, давайки на хората елементарни обяснения за проблемите, които не можели да бъдат обяснени по друг начин. Така например през 18-и век добиват широка популярност теориите за илюминатите и масоните, а мистификацията \"Протоколите на Ционските мъдреци\" разкрива таен еврейски план за господство над света.   Американско издание от 1934 г. на \"Протоколите на Ционистките мъдреци\"   На годишните конференции на групата Билдерберг се разискват теми, на които не им се дава гласност. А това създава плодотворна почва за всякакви заговорнически теории. Комплотите обаче могат да бъдат и реални - така например в историята има много примери за тайни договорки между влиятелни личности. Затова и някои критики към политиците, медиите и обществата са оправдани. През 2013 година Едуард Сноудън разкри, че американската Агенция за национална сигурност (АНС) и други тайни служби са организирали схема за масово подслушване.   Привържениците на конспиративните теории не се оставят да бъдат убедени с контрааргументи, независимо колко убедителни са те. Те се доверяват само на онези медии, които споделят техните убеждения, а всички останали за тях са купени от „системата\".   Пътища за разпространение   В миналото вярващите в подобни теории на конспирацията трудно можеха да разпространяват възгледите си и да си намират съмишленици. Днес това е далеч по-лесно - благодарение на интернет.   Зьорен Щумпф е установил, че в Ютюб има повече видео клипове за заговорнически теории около атентата в Берлин на коледния базар, отколкото за самия атентат. Този атентат бил организиран от германското правителство, за да бъдат въведени по-строги мерки за контрол. Нерядко алгоритмите на интернет платформите категоризират такива заговорнически теории като достоверни.   И все пак човек трябва да вярва в нещо. Всеки от нас обаче трябва сам да реши дали това ще бъде нещо, което ще го изолира, или обратното - което би го приобщило към обществото.", "date": "2018.05.18", "title": "Защо толкова много хора вярват на откровени глупости?"}
{"url": "http://www.classa.bg/%D1%81%D0%B2%D1%8F%D1%82/item/382079-%D0%B8%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5-%D0%BA%D0%B0%D0%BA-%D1%81%D0%B0-%D1%81%D0%B5-%D0%B6%D0%B5%D0%BD%D0%B8%D0%BB%D0%B8-%D0%BF%D1%80%D0%B5%D0%B7-%D0%B2%D0%B5%D0%BA%D0%BE%D0%B2%D0%B5%D1%82%D0%B5", "text": "В навечерието на сватбата между принц Хари и актрисата Меган Маркъл обръщаме поглед назад към хилядолетната \"игра на тронове\" - женитбите на коронованите особи и техните наследници.  Ето някои от най-любопитните факти:               Миналата година професор Леонхард Хоровски написа бестселър за историята на династическите бракове, а тези дни на страниците на германския седмичник „Ди Цайт\" той припомни някои от най-любопитните факти. Ето резюме:   В Римската империя династическите бракове, каквито ги познаваме от по-сетнешната история, не играят почти никаква роля. Рим няма равни по сила съседи, с които императорите си струва да се сродяват. А и самите императорски династии са твърде бързопреходни. Повечето римски императори се добират до властта със сила и обикновено вече са женени. И все пак: първият династичен брак в европейската история е сключен през 414 година между Гала Плацидия, дъщеря на римския император Теодосий Първи, и краля на вестготите Атаулф.   Брачната политика на монархиите през Средновековието стъпва върху две опорни точки: властта и вярата. Кралете от ранното Средновековие официално са християни, но всъщност практикуват полигамия и във всеки един момент могат да прогонят съпругата си. Извънбрачните деца се третират като равноправни и дори могат да се възкачат на трона. По-късно обаче се налагат много по-строги правила. Не че коронованите особи се отказват от извънбрачните връзки, но някъде след 900-та година вече се налага принципът, че единствено децата от законен брак могат да наследяват трона.   Тъкмо в резултат от тази тенденция европейските кралски семейства през следващите векове се запазват в някакви разумни граници, докато при полигамните властелини на китайците, индийците, персийците, а до днес и на саудитците възникват семейни кланове с хиляди членове. Да не говорим за модела на османците, където робини раждат на султаните стотици деца, а при смяна на трона всички те (с изключение на един престолонаследник) биват или избивани, или пък заточвани за безбрачен живот.   Като шахматни фигури   Новите правила благоприятстват практиката на династическите бракове, защото всички участници вече могат да разчитат на твърди уговорки. Бащата на булката има сигурността, че единствено тя ще бъде кралица и майка на престолонаследника, а женихът на кралската дъщеря-престолонаследничка вече не се бои от конкуренти. Свеждането на династиите до обозрим брой членове улеснява и избистрилата се с времето практика, според която престолонаследник става първородният син. А това пък допълнително стабилизира монархиите. Сродяването между короните се превръща във всеобща практика през Средновековието и така възниква нещо като широка общност на короновани особи от цяла Европа. Само за пример: великият княз на Киев Ярослав (978-1054) е женен за шведската кралска дъщеря Ингегерд, а дъщерите им се омъжват за кралете на Унгария, Норвегия и Франция.   Има обаче един фактор, който непрекъснато поставя препятствия пред династическите бракове. В голяма част от Европа вече е възникнала могъща аристокрация, чиято власт понякога е съизмерима с кралската. Ето защо властелините в някои нестабилни монархии понякога предпочитат да се задомят с дъщери на феодали. Така например по време на „Войната на розите\" в Англия дъщерята на лорд Уоруик лейди Ан не може да се отърве от кандидати. През 1470 година първо я омъжват за Уелския принц, а две години след това за по-сетнешния Ричард Трети - независимо от факта, че неговите хора току-що са убили както баща ѝ, така и първия ѝ съпруг. Което само показва, че в династичната политика е нещо съвсем обичайно децата безмилостно да се използват като шахматни фигури.   Новото поколение: британският принц Хари и американската актриса Меган Маркъл   От 15-ти век нататък в системата на династическите бракове настъпват огромни промени, които са в синхрон с другите модерни нововъведения: барута, книгопечатането, държавната бюрокрация. Стъпка по стъпка кралете изземат властта, а оттам - и имотите на големите феодали. Аристократите, които доскоро са били почти равноправни с кралете, се превръщат в поданици, с които дворът не желае да влиза в семейни връзки.   Важно изключение е Свещената римска империя на германския народ, където не императорът, а феодалите успяват да изградят модерни държави и армии. В останалите кралства властва по една династия, докато тук на власт са цели 20 кралски семейства, които са на равна нога с останалите европейски династии. Ето защо с течение на времето вероятността европейски престолонаследник или европейска престолонаследничка да сключи брак с представител на германска династия става все по-голяма.    Особено престолонаследничките с предпочитание се дават за жени на принцове от малки германски държавици. Чудно ли е при това положение, че през 19 век династията Сакс-Кобург се добира до короната в Белгия, Португалия, Великобритания и България? По-късно наследничката на Кобургите Елизабет Втора се омъжва за принц Филип и така през 1947 година на британския трон се оказва още едно германско династично семейство: Шлезвиг-Холщайн, чиито представители имат вече кралска и царска история в Дания, Норвегия, Гърция и Русия.   Династическите бракове понякога водят и до сливането на държави: в Испания - Арагон и Кастилия, в германските земи - Бранденбург и Прусия, отвъд Канала - Англия и Шотландия. С други думи: европейската политическа карта често пъти отразява и брачната политика на кралските дворове.   \"Нека другите да водят войни, а ти, щастлива Австрия, сключвай бракове\"   Най-голяма полза от тази политика извличат Хабсбургите, чието мото гласи: „Нека другите да водят войни, а ти, щастлива Австрия, сключвай бракове\". В същото време именно те илюстрират и израждането на династиите в резултат от брачната политика. Защото след 1517 година протестантските и католическите династии престават да се сродяват и при католиците остават едва 5-6 династии, които могат да сключват бракове помежду си. Така през следващите векове испанските и австрийските Хабсбурги се женят главно помежду си, като в брак влизат не само братовчеди, но дори чичо с племенница. Резултат от кръвосмесителните бракове е не само пословичната масивна долна челюст на Хабсбургите, но и последният техен представител в Испания, който има толкова силни увреждания, че почти не може да ходи и да говори. Към този момент никой не мисли за инцеста. Вярно, църквата забранява кръвосмесителните бракове по религиозни причини, но във всеки отделен случай ги разрешава „по изключение\".   Политическите последствия са дори по-лоши от биологическите. По ирония на съдбата това важи особено за онези бракове, които се сключват уж в името на мира. В периода между 1615 и 1745 година кръвните врагове Франция и Испания обменят на границата си ни повече ни по-малко от 8 принцеси на възраст между 3 и 18 години, седем от които изрично трябва да бъдат задомени в името на мира. Всъщност обаче тъкмо династическите бракове особено често водят до войни, защото непрекъснато възникват спорове за наследства. От десет големи войни, водени в християнска Европа между 1655 и 1779, само една не е за наследство.   В онези времена младоженците наистина се обменят на границата. Решението за брака е взето преди това въз основа на портрети и устни описания. По династически причини женихът не бива сам да вземе бъдещата си съпруга, но и принцесата няма право да стъпи в кралството на бъдещия си съпруг преди брака. Тя поема на път чак като кралица, поради което още преди заминаването си трябва да сключи символичен брак с пълномощник на бъдещия си съпруг.   Когато се появява любовта   Малко по-късно в династическите бракове настъпва поредната революция: появява се любовта. Бракът между Мария Антоанета и Луи 16-ти поне от негова страна е брак по любов. Любовта като идеал, възникнал в резултат от Просвещението, си пробива път до кралските дворове, които са изпаднали в ужас след Френската революция и търсят средства да увеличат своята популярност сред народа.    Съпружески двойки като Фридрих Вилхелм Трети и Луиза Пруска целенасочено си градят образ на влюбени съпрузи и така се опитват да подчертаят своята (единствена) прилика с простолюдието. Но любовта се оказва и голям препъни камък пред политиката на династическите бракове през 19 век.    Защото вече не е достатъчно младите да са равни по ранг - желателно е и да се обичат. Да, има и такива случаи, например бракът между британската кралица Виктория и нейния братовчед Алберт фон Сакс-Кобург-Гота. Но историята дава примери и за редица несполучливи бракове. Да не говорим, че синовете на короновани особи все по-често сключват „нежелани\" бракове с жени от по-долни прослойки, децата от които са брачни, но не и наследници.   Първата Световна война, която избухва през 1914 година именно в резултат от убийството на едно такова династическо семейство, в крайна сметка ликвидира международните монархически мрежи. Оцелелите династии са много уплашени от национализма на своите поданици, поради което се отказват от трансграничните бракове и така внезапно отново настъпва часът на местната аристокрация.   През 1730 година Уелският принц отнася някои подигравки, когато пожелава да се ожени за графската дъщеря лейди Даяна Спенсър. Векове по-късно един от неговите наследници - принц Чарлз - действително се жени за едноименната пра-пра-пра-пра-пра-племенница на онази Даяна Спенсър. Днес вече е съвсем нормално децата на короновани особи да влизат в брак с партньори от по-ниски прослойки - такова е фактическото положение в почти всички европейски монархии, с изключение на Белгия, Люксембург и Лихтенщайн. И едва ли е случайно, че младите жени, които влизат без династичен произход в днешните кралски дворове, са любимки на медиите. Както, впрочем, можем да установим и в навечерието на предстоящата дворцова сватба във Великобритания.  ", "date": "2018.05.18", "title": "\"Игра на тронове\": как са се женили през вековете"}
