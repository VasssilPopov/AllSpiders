{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396370-%D0%B2%D0%B5%D0%B4%D0%B0%D0%BF%D1%83%D0%BB-%D1%81-%D0%B8%D0%BD%D0%BE%D0%B2%D0%B0%D1%82%D0%B8%D0%B2%D0%B5%D0%BD-%D0%B0%D0%BF%D0%B0%D1%80%D0%B0%D1%82-%D0%B7%D0%B0-%D0%BF%D1%83%D1%81%D0%BB%D0%BE%D0%B2%D0%B0-%D0%B4%D0%B8%D0%B0%D0%B3%D0%BD%D0%BE%D1%81%D1%82%D0%B8%D0%BA%D0%B0-%D0%BE%D1%82-%D0%BD%D0%B0%D0%B9-%D0%BD%D0%BE%D0%B2%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5", "text": "Привържениците на студената терапия казват, че студеният душ помага за подобряване на имунната система, повишава енергийните нива и производителност. Любител на здравословния начин на живот в Германия описа как е провел експеримента си, като е взимал студен душ в продължение на един месец. Как студената терапия помага за подобряване на работата?   За да се почувства еуфорията от ендорфина без спорт, е необходимо да се вземе леден душ всеки ден в продължение на няколко минути или да се потопите във вана със студена вода. Човекът провел експеримента, тъй като искал да подобри живота си.  Как описва животът си през тези 30 дни блогърът, както и резултата от експеримента, четете в zdrave.to", "date": "2019.06.04", "title": "ВедаПулс с иновативен апарат за пуслова диагностика от най-ново поколение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396362-%D0%B1%D1%8A%D1%80%D0%B7%D0%B0-%D0%BF%D0%B8%D1%81%D1%82%D0%B0-%D0%B7%D0%B0-%D0%BD%D0%B0%D0%B7%D0%BD%D0%B0%D1%87%D0%B5%D0%BD%D0%B8%D1%8F%D1%82%D0%B0-%D0%B2-%D0%B0%D1%80%D0%BC%D0%B8%D1%8F%D1%82%D0%B0", "text": "Преминалите успешно конкурс за служба в редиците на   ще бъдат назначавани по бърза процедура и ще получават веднага пушка и униформа. Това предвижда проектопостановление на МС за промени в Правилника за прилагане на Закона за отбраната и въоръжените сили, което е публикувано на сайта на военното министерство.    Целта на измененията е да се реши проблемът с недокоплекта при военнослужещите. Една от мерките, които се предприемат, е одобрените кандидати да не чакат разрешение за достъп до класифицирана информация, което да им отваря вратата към военната служба. Оказало се, че мнозина от тях трябвало да тръпнат в очакване да получат такова на „улицата“ в продължение на над 4 месеца, през които в крайна сметка приемали оферти от други работодатели и така армията изпускала качествени бъдещи войници.     След евентуалното приемане на пакета от мерки от кабинета обаче с разпореждане на военния министър „зайците“ щели да бъдат назначавани моментално на служба на специален щат при режим на изчакване за въпросното разрешение. С друга промяна пък трябва да се преодолее и проблем, до който се е стигнало след въвеждането на новия модел за кариерно развитие през 2017 година. Оказало се, че новите правила не регламентират условията за развитие на военнослужещите със старши офицерски звания, заемащи академични длъжности, с придобита образователна и научна степен „доктор“, без завършена степен „магистър“ от професионално направление „Военно дело“, пише \"Монитор\". Освен това възникнала драма и с преназначенията вследствие на реорганизацията на щатовете в армията от началото на годината след влизането в сила на новия класификатор на длъжностите заради трансформирането на заплащането „от възнаграждение за присвоеното им военно звание и степен към възнаграждение в зависимост от заеманата длъжност и присвоеното им военно звание“. До нея се стигнало заради предвидения в правилника минимален срок от година престой на всяка една длъжност. Идеята е спазването на това правило да отпадне за тази година. Освен това за да не противоречи на конституционните права на гражданите, правилникът на военните ще бъде така изменен, че освободените от служба заради психически проблеми войници ще могат все пак да обжалват в бъдеще това решение на медицинските специалисти под пагон.", "date": "2019.06.04", "title": "Бърза писта за назначенията в армията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396363-%D0%BA%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%BD%D0%B0-%D1%81%D0%B0%D1%89-%D0%BE%D0%B4%D0%BE%D0%B1%D1%80%D0%B8-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0%D1%82%D0%B0-%D1%80%D0%B0%D0%BC%D0%BA%D0%B0-%D0%B7%D0%B0-%D0%BE%D1%81%D0%B5%D0%BC-%D1%84-16-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Американският Конгрес одобри финансовата рамка за придобиване на от България, съобщи Министерството на отбраната.    В 16.15 ч. вашингтонско време (23.15 ч. българско) на сайта на Агенцията за сътрудничество в областта на отбраната и сигурността на САЩ бе публикувано съобщение, в което се посочва, че Конгресът на САЩ е дал разрешение България да получи възможност за закупуване на цялостен пакет за 8 многоцелеви изтребителя Ф-16 Блок-70 на стойност 1,6 млрд. долара.     Пакетът включва стойността на осемте самолета с пълен комплект въоръжение \"въздух-въздух\" и \"въздух-повърхност\", всички допълнителни системи на самолета, както и бъдещите модернизации и нововъведени оръжейни системи.Това е максималната финансова рамка на проекта за придобиване на нов тип многоцелеви изтребител от България. Тече двуседмичен срок, в който американското правителство ще предостави на българската страна проект на договор (LOA), в който очакваната цена за придобиване на осемте самолета с пакет от необходимите бойни способности ще бъде в рамките на 1,2 млрд. долара. След изтичане на двуседмичния срок и получаване на проекта на договор преговорният процес ще продължи. Министерството на отбраната със задоволство отбелязва факта, че в кратки срокове Конгресът на САЩ взе решение за износ към България на високотехнологичната платформа и системите към нея.Първоначално българският парламент даде разрешение цената на 8 нови многоцелеви изтребителя да не надхвърля 1, 8 млрд. лв. По-късно депутатите приеха допълнително решение международният договор за придобиване на нов тип боен самолет да се отклони от посочената цена. През януари депутатите дадоха мандат за правителството да започне преговори със САЩ за закупуване на самолетите, като за решението гласуваха 130 народни представители, а 84 бяха против.", "date": "2019.06.04", "title": "Конгресът на САЩ одобри финансовата рамка за осем Ф-16 за България"}
{"url": "http://www.classa.bg/%D1%81%D0%B2%D1%8F%D1%82/item/396364-%D0%BA%D0%BE%D0%BB%D0%BA%D0%BE-%D1%87%D0%B0%D1%88%D0%B8-%D0%BA%D0%B0%D1%84%D0%B5-%D0%BD%D0%B0-%D0%B4%D0%B5%D0%BD-%D1%81%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%B8-%D0%B7%D0%B0-%D1%81%D1%8A%D1%80%D1%86%D0%B5%D1%82%D0%BE", "text": "Изследване, проведено от Лондонския университет \"Куин Мери\", в което са участвали повече от 8000 души от Обединеното кралство, гарантира, че кафето не е толкова лошо за сърцето и артериите, както често се смята. Констатациите бяха представени на годишната конференция на Британското сърдечно-съдово общество, проведена в Манчестър. Някои предишни изследвания показваха, че кафето повишава сковаността на артериите, което увеличава натоварването на сърцето и шансовете за сърдечен удар или инсулт. Новото проучване, ръководено от проф. Стивън Петерсен, показва, че дори сред хората, които пият до 25 чаши на ден, това не е свързано с втвърдяване на артериите, съобщава EurekAlert. В изследванията си специалистите разделят потреблението на кафе на три групи: по-малко от една чаша на ден; между една и три чаши на ден и повече от три чаши. Връзките между консумацията на кафе и измерванията на артериалната твърдост са взели предвид фактори като възраст, пол, етнически произход, дали лицето е пушило, ръст, тегло, количеството алкохол, което пият, диета и кръвно налягане. Въпреки че изследването изключва тези, които пият повече от 25 чаши на ден, авторите посочват, че повишената скованост на артериите не е свързана с пиенето на кафе до тази граница, по сравнение с тези, които пият по-малко от две чаши дневно. \"Въпреки огромната популярност на кафето по света, различните доклади могат да попречат на хората да го ползват\", каза изследователят Кенет Фунг. \"Въпреки че в това проучване не можем да покажем причинно-следствена връзка, нашите изследвания сочат, че кафето не е толкова лошо за артериите, както предполагаха предишни изследвания\", каза той. Специалистът каза, че въпреки че изследването включва индивиди, които пият до 25 чаши на ден, средната консумация сред групата с най-висока консумация на кафе е пет чаши на ден. \"Бихме искали да проучим тези хора по-тясно в бъдещата ни работа, за да препоръчаме наистина безопасните граници\", добави той.", "date": "2019.06.04", "title": "Колко чаши кафе на ден са безопасни за сърцето"}
{"url": "http://www.classa.bg/%D1%81%D0%B2%D1%8F%D1%82/item/396365-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82-%D1%81-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D1%8F-%D0%B7%D0%B0-%D0%BF%D1%80%D0%BE%D0%B2%D0%B0%D0%BB%D0%B0-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D1%81-%D1%82%D1%80%D1%8A%D0%BC%D0%BF", "text": "На 2 юни Ким Чен-ун се появи на публично събитие в компанията на дясната си ръка Ким Йонг-хол, за когото южнокорейският вестник „Чосун Илбо\" преди няколко дни съобщи, че е бил наказан с трудов превъзпитателен лагер за провала на срещата на върха през февруари между севернокорейския лидер и американския президент. Севернокорейската държавна информационна агенция KCNA съобщи, че Ким Чен-ун - придружен от съпругата си Ри Сол-джу, няколко висши служители и артисти от страната – са присъствали в събота на артистични изпълнения на съпругите на офицери от Корейската народна армия. Публикацията включва и снимки на събитието. Сред присъстващите на събитието е и Ким Йонг-хол, който беше колега на Майк Помпео в подготовката за срещата на високо равнище и който, според южнокорейските медии, е бил изпратен да извършва \"принудителен труд\" в провинция Шаган. Чосон Илбо публикува, че в рамките на \"прочистването\" Северна Корея била екзекутирала специалния си пратеник Ким Хйок-хол, заедно с четирима други висши служители на Министерството на външните работи, обвинени в шпионаж в полза на Вашингтон. Ким Сон-хе, който е участвал в преговорите - също според публикацията на Южна Корея - е бил изпратен в политически затворнически лагер, както и Шин Хе-Йон, преводачът на Ким Чен Ун по време на срещата на върха, Предполага се, че \"той е опетнил авторитета\" на лидера с грешка в превода. Статията в консервативния вестник на Южна Корея се основава на неидентифициран източник, без да предоставя подробности за това откъде е получена информацията, която не е потвърдена от Сеул.", "date": "2019.06.04", "title": "Ким Чен-ун на концерт с \"наказания\" за провала на срещата с Тръмп"}
{"url": "http://www.classa.bg/%D1%81%D0%B2%D1%8F%D1%82/item/396366-%D1%82%D1%80%D1%8A%D0%BC%D0%BF-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D1%80%D1%83%D1%81%D0%B8%D1%8F,-%D1%81%D0%B8%D1%80%D0%B8%D1%8F-%D0%B8-%D0%B8%D1%80%D0%B0%D0%BD-%D0%B2-%D0%B8%D0%B7%D0%B2%D1%8A%D1%80%D1%88%D0%B2%D0%B0%D0%BD%D0%B5-%D0%BD%D0%B0-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0-%D0%B2-%D0%B8%D0%B4%D0%BB%D0%B8%D0%B1", "text": "Американският президент Доналд Тръмп обвини Русия, Сирия и Иран в извършването на \"клане\" в сирийската провинция Идлиб. \"Чух, че Русия, Сирия и, в по-малка степен, Иран, масово бомбардират в провинция Идлиб в Сирия и безразборно убиват много невинни цивилни. Светът вижда тази касапница. Каква е целта, какво ще получите? Спрете!\" - написа президентът в своя профил в Twitter. Ситуацията в провинция Идлиб се утежни в началото на миналия месец. На 6 май джихадисти изстреляха 36 ракети в две офанзиви с множество ракетни установки по руската военновъздушна база в Хмеймим. Изстрелите дойдоха от зоната за де-ескалация на напрежението в Идлиб, контролирана от терористичната група Hayat Tahrir al Sham (Фронт Ал Нусра). Според руското министерство на отбраната, от 21 май членовете на фронта \"Ал Нусра\" са извършвали масирани нападения срещу позициите на правителствените сили, използвайки бронирани превозни средства, многоцевни ракетни установки и минирани автомобили със самоубийствени атентатори. На 24 май, САЩ заявиха, че сирийското правителство е извършило нападение на 19 май в провинция Идлиб, но признаха, че няма убедителни доказателства в нападението да са били използвани химически оръжия. Два дни преди нападението, Русия предупреди за възможна провокация с химически оръжия от страна на джихадистите в тази провинция.", "date": "2019.06.04", "title": "Тръмп обвинява Русия, Сирия и Иран в извършване на \"касапница\" в Идлиб"}
{"url": "http://www.classa.bg/%D1%81%D0%B2%D1%8F%D1%82/item/396367-%D1%84%D0%B0%D0%B0-%D0%BD%D0%B0-%D1%81%D0%B0%D1%89-%D0%B4%D0%B5%D1%81%D0%B5%D1%82%D0%BA%D0%B8-%D0%B1%D0%BE%D0%B8%D0%BD%D0%B3-737-max-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B8%D0%BC%D0%B0%D1%82-%D0%BB%D0%BE%D1%88%D0%BE-%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5%D0%BD%D0%B8-%D1%87%D0%B0%D1%81%D1%82%D0%B8", "text": "Някои самолети Boeing 737 MAX, както и тези от серията NG, биха могли да имат неправилно произведени части, които трябва да бъдат подменени, заяви Федералната авиационна администрация на САЩ (ФАА). Според агенцията, става дума за до 148 аеродинамични части на крилото, които увеличават ъгъла на атака. Дефектът в релсите на тези части, произведени от доставчик на Boeing, засяга 133 самолета от серията NG и 179 самолета MAX по целия свят. Само в САЩ има 32 Boeing 737 NG и 33 Boeing 737 MAX. Федералната авиационна администрация заяви, че ако тези релси се провалят напълно, това няма да доведе до загуба на самолета, но рискът от дефектна част, повреждаща самолета насред полет, ще се запази. Според регулатора на САЩ, Boeing вече е идентифицирал серийните номера както на 737 MAX, така и на 737 NG - включително тези в САЩ - в които биха могли да са инсталирани дефектните части. Компанията ще трябва да идентифицира всеки дефектен самолет и да подмени частите, докато авиокомпаниите ще трябва да направят същото в рамките на десет дни, след като ФАА издаде съответната директива за летателна годност. Преди две седмици Boeing за първи път призна наличието на недостатък в софтуера, свързан с модела 737 MAX. Поради тази грешка симулаторите не можеха да възпроизведат определени условия на полет, подобни на тези, които са съществували по време на инцидента на самолета Ethiopian Airlines през март, както и на авиокомпанията Lion Air през октомври миналата година. Boeing все още не е представил на ФАА софтуерната актуализация на обучението на пилотите, за да вдигне забраната за полет на 737 MAX и заяви през май, че работи за удовлетворяване на исканията на регулатора. В инцидента с Ethiopian Airlines загинаха всички 157 души, които бяха на борда. След трагедията, която се случи само пет месеца след като Boeing 737 MAX, управляван от Lion Air се разби в Индонезия, бе поставена под въпрос системата MCAS за стабилизиране на самолета от този модел. Катастрофата на Lion Air остави 189 мъртви. И при двете въздушни бедствия проучванията показват, че погрешните данни за сензора за ъгъл на атака, който е работил лошо, са активирали софтуера, известен като MCAS, който накланя полета надолу, докато пилотите загубят контрол върху самолета.", "date": "2019.06.04", "title": "ФАА на САЩ: Десетки Боинг 737 MAX вероятно имат лошо произведени части"}
{"url": "http://www.classa.bg/%D1%81%D0%B2%D1%8F%D1%82/item/396368-%D0%B8%D1%80%D0%B0%D0%BD-%D0%BA%D1%8A%D0%BC-%D1%81%D0%B0%D1%89-%D0%B0%D0%BA%D0%BE-%D0%B8%D0%B7%D0%BF%D1%80%D0%B0%D1%82%D0%B8%D0%BC-%D0%BA%D0%BE%D1%80%D0%B0%D0%B1%D0%B8-%D0%B4%D0%BE-%D0%B1%D1%80%D0%B5%D0%B3%D0%B0-%D0%BD%D0%B0-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%B8%D0%BB%D0%B8-%D1%84%D0%BB%D0%BE%D1%80%D0%B8%D0%B4%D0%B0,-%D0%BA%D0%B0%D0%BA-%D1%89%D0%B5-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0%D1%82%D0%B5", "text": "Техеран има право да се защитава от американското военно присъствие около неговата територия, предупреди иранският външен министър Мохамад Джавад Зариф, в интервю за ABC News. Той отхвърли твърденията на Вашингтон за предполагаемата заплаха, която персийската страна представлява за региона. \"Има защо да наричаме това място Персийския залив, той е до нас\", каза министърът на външните работи и подчерта: \"Ние имаме правото да се защитаваме.\" „Представете си Иран да отиде до брега на Калифорния или до брега на Флорида, как бихте се почувствали, как бихте се справили с това?\", каза Зариф, припомняйки, че САЩ изпращат ядрени кораби във водите на залива. Запитан какво послание директно ще предаде на американския президент Доналд Тръмп, Зариф призна, че ще му каже да не заплашва страната му. \"Заплахите срещу Иран никога не работят, никога не заплашвайте иранците, пробвайте уважението, това може да работи\", каза външният министър. Напрежението между Техеран и Вашингтон нарасна след като Съединените щати решиха да засилят своя военен контингент в Близкия изток с бойната група на самолетоносача USS А.Линкълн, както и с бомбардировачи. САЩ оправдават действията си, твърдейки, че техните интереси и интересите на техните съюзници са изправени пред \"надеждна заплаха\" от страна на Иран, което Ислямската република многократно отрича. На 10 май Вашингтон одобри и разполагането на батарея от американската система за противовъздушна отбрана Patriot и на амфибийния транспортен кораб USS Arlington. Президентът на САЩ миналата седмица обяви, че ще даде разрешение на Пентагона да изпрати повече военни сили в Близкия изток заради напрежението с Иран. От своя страна иранският президент Хасан Рохани обяви на 23 май, че Техеран няма да се поддаде на натиска на САЩ и няма да се откаже от целите си, дори в случай на бомбардиране на Ислямската република.", "date": "2019.06.04", "title": "Иран към САЩ: \"Ако изпратим кораби до брега на Калифорния или Флорида, как ще се чувствате?\""}
{"url": "http://www.classa.bg/%D1%81%D0%B2%D1%8F%D1%82/item/396369-%D1%81%D0%BD%D0%BE%D1%83%D0%B4%D0%B5%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BD%D0%B0%D0%B9-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%B0%D1%82%D0%B0-%D1%81%D1%85%D0%B5%D0%BC%D0%B0-%D0%B7%D0%B0-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%BA%D0%BE%D0%BD%D1%82%D1%80%D0%BE%D0%BB-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Правителството на САЩ се стреми да секвестира и милитаризира иновациите в областта на телекомуникациите, за да получи неограничена власт, като се възползва от естественото човешко желание за общуване. Това заяви бившият служител на ЦРУ, Едуард Сноудън, чрез видеоконферентна връзка от Москва пред публика в Dalhousie University (Халифакс, Канада). Видеото на неговата пълна реч е публикувано на 31 май на профила на университета в YouTube. \"Взеха ядрения ни потенциал и го превърнаха в най-ужасното оръжие, което светът е виждал\", заяви Сноудън, твърдейки, че в XXI век се срещаме със същата тенденция по, но за компютърните науки. \"Техният обхват е неограничен ... но мерките за тяхната защита не са!\", предупреди той. Сноудън, който през 2013 г. разкри строго поверителна информация за програмите за глобално наблюдение на разузнавателните служби на САЩ -което му донесе обвинение в предателство - твърди, че модерните технологии, милитаризирани, с помощта на социалните медии и технологичните гиганти, позволяват на правителствата да станат \"всемогъщи\" в способността си да наблюдават, анализират и влияят на поведението на хората. \"Това става чрез използването на нови платформи и алгоритми, които могат да променят поведението ни. В някои случаи, те са в състояние да предскажат нашите решения и може да ги подтикнат към различни желани от тях резултати\", каза Сноудън. Според него се експлоатира необходимостта на човешките същества да принадлежат към социални групи, като потребителите на мрежи доброволно се съгласяват да предоставят своята лична информация, чрез подписване на внимателно формулирани споразумения, които почти никой не чете. \"Те имат стотици и стотици страници с юридически жаргон, който ние не сме квалифицирани да четем и оценяваме, но се счита задължителен за нас. И сега тези институции, които са както търговски, така и на правителството, го структурират и укрепват, докато го превърнат в най-ефективното средство за социален контрол в историята на нашия вид\", заключи той.", "date": "2019.06.04", "title": "Сноуден предупреждава за най-ефективната схема за социален контрол в историята"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396361-%D0%BA%D1%8A%D1%86%D0%B8-%D0%B2%D0%B0%D0%BF%D1%86%D0%B0%D1%80%D0%BE%D0%B2,-%D0%B5%D0%BC%D0%B8%D0%BB-%D0%BA%D0%BE%D1%88%D0%BB%D1%83%D0%BA%D0%BE%D0%B2-%D0%B8-%D1%81%D0%B0%D1%88%D0%BE-%D0%B4%D0%B8%D0%BA%D0%BE%D0%B2-%D1%81%D0%B0-%D1%81%D1%80%D0%B5%D0%B4-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%B7%D0%B0-%D0%BD%D0%BE%D0%B2-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%B1%D0%BD%D1%82", "text": "Съветът за електронни медии (СЕМ) съобщи имената на хората, които са подали документи за участие в процедурата за избор на нов генерален директор на Българската национална телевизия (БНТ). Срокът приключи днес, 3 юни, а досега своите концепции са представили общо осем кандидати. Кандидатите за нов директор на БНТ са Сашо Йовков, Никола Тодоров, Кръстю (Къци) Вапцаров, Явор Симов, Сашо Диков, Радостслав Главчев, Емил Кошлуков и Стоил Рошкев.     До 25 юни ще бъде оповестено кои от тях са допуснати до процедурата за избор на нов генерален директор, а след това - до 1 юли, и кои ще бъдат допуснати до събеседване. Представянето на концепциите ще е на 3 и 4 юли. Името на новия генерален директор ще стане ясно на 5 юли. До избор на нов директор на БНТ се стигна заради предсрочно прекратения мандат на Константин Каменаров, срещу когото има влязла в сила осъдителна присъда заради шофиране с 1,6 промила алкохол в кръвта. В момента времено изпълняващ длъжността генерален директор е Емил Кошлуков.", "date": "2019.06.04", "title": "Къци Вапцаров, Емил Кошлуков и Сашо Диков са сред кандидатите за нов директор на БНТ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396360-%D0%B4%D0%B2%D0%B5-%D0%BE%D1%81%D1%82%D0%B0%D0%B2%D0%BA%D0%B8,-%D0%BD%D0%BE-%D0%BD%D0%B5-%D1%81-%D0%B5%D0%B4%D0%BD%D0%B0-%D1%86%D0%B5%D0%BB", "text": "След евроизборите ГЕРБ и БСП се разлюляха от две оставки. Бойко Борисов „подаде“ оставката на Цветанов, а на „Позитано“ 20 оставка обяви, макар и с половин уста, Корнелия Нинова. Две оставки, но не с една цел. Първата е истинска и вещае сериозни промени в управляващата партия. Втората е по-скоро маньовър за оцеляване в председателския кабинет и запазване на статуквото в партията. Какво се случи в ГЕРБ? Видяхме на живо поредният римейк на спектакъла „Първият“ разжалва „втория“, който се помисли за „първи“. Джордж Хърбърт Уокър Буш разказва в мемоарите си една случка, която илюстрира нещо ключово за властта и онези, които умеят да я упражняват – мярата и респекта към йерархията. През 1981 г. Роналд Рейгън е избран за 40-ти президент на САЩ. Буш е негов вицепрезидент. Рейгън е популярна фигура от средната класа, някогашен демократ, който преминава в редиците на Републиканската партия през 60-те години. Буш е представител на богаташка династия, в която поколения са израстнали в дантели и със сребърни лъжички в уста. В навечерието на инагурацията – церемонията по полагане на конституционната клетва на президента и вицепрезидента на САЩ, която се провежда на Капитолийския хълм във Вашингтон – Буш отива при своя личен шивач, за да си поръча нов костюм за събитието. “Какъв да бъде, сър?” – попитал шивачът. А Буш отвърнал: “Като за вицепрезидент – достатъчно добър, но все пак по-лош от този на президента”. Йерархията трябва да се зачита. Старшинството трябва да се уважава – с поведение и отношение. Това важи с особена сила за централизирана политическа организация, доминирана от лидер, който съсредоточава цялата формална и неформална власт в нея. Лидерът е „първият“, а онзи комуто е делегирал част от властта си – „вторият“ – трябва стриктно да съблюдава пределите на предоставената му власт и да не заобикаля или засенчва „първия“. Иначе изгаря. Няма никакво значение колко предани структури и поддръжници си е създал „втория“. В момента, в който той бъде разжалван, повечето от тях, ако не всички, ще преориентират лоялността си изцяло към „първия“. Защото в неговите ръце са и подписа, и печата. Тоест, той - и само той! - овластява, и всеки който иска да запази своя статус във властовата йерархия трябва да е лоялен нему, независимо колко обича „втория“. Това са неписаните, но азбучни правила, по които функционира централизираната власт. Тяхното проявление може да се проследи в цялата политическа история на човечеството. Изключенията са редки и само ги потвърждават. Такава е и вътрешната логика, която стои в основата на последните събития в ГЕРБ. Отстраняването на Цветан Цветанов не е изненадващо за онези, които правилно са разчели в неговото политическо поведение синдрома на „втория“, който се хвали с по-хубав „костюм“ от този на „първия“. С годините г-н Цветанов започна да си придава повече лидерска осанка, отколкото позицията му на „втори“ в ГЕРБ позволява. Дори и да е било вярно, че е отличен партиен строител, на който в голяма степен партията дължи успехите си, ако имаше верни политически инстинкти, той самият щеше всячески да се старае да опровергава подобни внушения и впечатления. Вместо това Цветанов всячески подчертаваше приносите си, често се държеше като единствен решаващ фактор, подсказвайки, че ролята на лидера е по-скоро формалност. Позволи си дори да бламира Бойко Борисов по въпроса с оставката на Делян Добрев. Опитваше се да създава усещане, че той е „силният човек на американците“, макар че не беше. Всичко това се е насъбирало, като подпочвени води, които подяждат основите на пиедестала, които „вторият“ се опитваше да си изгради. И когато към това се прибави тежкият скандал „апартаментгейт“, политическата му съдба беше предначертана, а партийният му „некролог“ отпечатан. Промяната, която г-н Борисов извърши, отстранявайки напълно Цветанов от държавната и партийната власт, идва в ключов момент за партията – когато са налице белези на сериозна умора от десетилетното управление, а обрастването на много от структурите й със струпеите на клиентелизма и корупцията, предизвиква нарастващо обществено недоволство. Това отваря възможности кадровата промяна да даде начало на цялостна вътрешна реформа на ГЕРБ, която да ревитализира партията, да я зареди с нова енергия, да я отвори повече и да я превърне в обединителен център за много и различни обществени и политически групи и среди. Дали тези възможности ще бъдат оползотворени или напротив – ще започнат процеси на вътрешно разложение, зависи главно от Бойко Борисов и способността му да формулира обединителна кауза, която да предложи на обществото. Пробният камък ще са предстоящите наесен общински избори. Най-вероятно, ако междувременно не се случат извънредно неблагоприятни за управляващите събития, ГЕРБ ще спечели местния вот категорично. Целият въпрос обаче е, дали това ще е механична победа на партийната машинария или резултат от вътрешноорганизационен и идеен подем. Каквото и да се случва в ГЕРБ, те са безкрайно улеснени от безидейната и безпомощна опозиция в лицето на БСП, която имат срещу себе си. Там също имаме оставка, но тя е доста по-различна от оставката в ГЕРБ. След слаба кампания със слаби кандидати и още по-слаба партийна политика, изпълнена с поредица от груби грешки, Нинова не предлага промяна в стила и съдържанието на налагания от нея самата политически курс. Напротив, предлага още от същото. Стига да я преизберат. А то е – капсулация и самоизолация на БСП. Самоцелна опозиция от типа „стани да седна“, а не реална алтернатива, която носи положителна промяна за хората. Вместо реално кадрово обновление и отваряне, имаме имитационни действия от типа – ще махнем старите партийни другари, но ще избутаме напред синчетата и дъщеричките им. Или пък другата имитация – подмяната на смисъла на „гражданската квота“. Вместо да привличат независими от БСП фигури с професионална и обществена тежест, които са знак към политическия център и различни съсловия, Нинова запълва „гражданската квота“ с верни другари без партиен билет, като „безпартийните комунисти“ от едно време, които не могат да донесат гласове извън изтънелия червен електорат. Разбира се, право на БСП си е да решава каква политика и какви кадри да предлага. Но трябва да е ясно, че с това, което предлагат сега, няма как да получат доверието на общественото мнозинство. Поредната изборна загуба делегитимира БСП като самостоятелна алтернатива на това управление. При всички положения обаче, едно е ясно - лидерският въпрос в БСП отново е отворен. Очевидно предстоят месеци, в които партията отново ще се занимава главно със себе си, а не с проблемите на България. А в междучасията между две кулоарни интриги, ще се чудят с кого да си измият ръцете за очертаващото се сгромолясване на общинските избори. Като например да (зло)употребят с Мая Манолова, като я лансират за кмет на София. Кризата, която се очертава в БСП поставя с особена острота въпроса за необходимостта от солидна и перспективна опозиция на управляващите. Опозиция, подплатена с идеи и компетентно действие, а не с крясъците от социалните мрежи. На този етап такава изглежда възможна по пътя на консолидацията на широко обществено движение за промяна, което включва например БСП, АБВ, граждански организации, обществени лидери и интелектуалци. Що се отнася до евентуалното излизане на Слави Трифонов на партийната арена, той има потенциал да смути блатното спокойствие. Но да се очаква политическа вълна с капацитет за сериозна промяна в държавата, изглежда нереалистично. Реални промени обаче може да настъпят само като част от голямата промяна, която протича в света. Процесите у нас не са изолирани от голямата шахматна дъска на световната геополитика. Пренареждането, което започна с влизането на Доналд Тръмп в Белия дом и завръщането на традиционните американски консерватори във властта, започна да се усеща и в Европа. В ход е демонтаж на статуквото на неолибералния глобализъм с неговите идеи за глобален пазар, изличаване на националната държава и изнасяне на суверенитет към наднационални институции, които са отдалечени от „капризите“ на демокрацията. Импулсът дошъл отвъд океана, допринесе за спечелване на евроизборите в ключови европейски държави – Франция, Италия, Унгария, Полша, Великобритания - от политически сили, които отхвърлят пълзящата федерализация на ЕС, налагана от глобалистите. Евентуален втори мандат на президента Доналд Тръмп в САЩ през 2020 г. ще стабилизира курса към промени. А това неизбежно ще се отрази и на партийно-политическата карта в Европа и у нас.  ", "date": "2019.06.04", "title": "Две оставки, но не с една цел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396356-4-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1039 г. Хайнрих III става крал на Германия.   През 1534 г. французинът Жак Картие открива остров Принц Едуард (дн. Канада).   През 1783 г. братя Монголфие демонстрират своя балон с горещ въздух.   През 1800 г. във Вашингтон е завършено строителството на резиденцията на президента на САЩ - Белия дом, а Джон Адамс и съпругата му става първите обитатели на сградата.   През 1880 г. 2. Обикновено народно събрание на България приема закон, с който се създава националната валута лев = 100 стотинки = 1 френски франк.   През 1896 г. Хенри Форд извършва тестово шофиране на първия си модел автомобил по улиците на Детройт.   През 1911 г. в Аляска (САЩ) са открити големи залежи от злато.   През 1917 г. университетът Кълъмбия (САЩ) започва връчването на престижните награди „Пулицър\" за върхови постижения в литературата, журналистиката, музиката и драмата.   През 1920 г. Унгария губи 71% от територията си и 63% от населението си по силата на Трианонския договор, подписан в Париж.   През 1970 г. Тонга получава независимост от Обединеното кралство.   През 1972 г. руският писател Йосиф Бродски е изгонен от СССР.   През 1989 г. протестите на площад Тянанмън в столицата на Китай, Пекин, са жестоко потушени от въоръжени войници и танкове на Народната освободителна армия, загиват стотици невинни граждани.   През 2002 г. е открит транснептуновият обект 50000 Кваоар.  ", "date": "2019.06.04", "title": "4 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396357-%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%B5%D0%BF,-%D0%B7%D0%B0-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80", "text": "Мария Габриел остава еврокомисар, Лиляна Павлова отива в Европарламента     Водачът на листата на ГЕРБ в изборите за евродепутати Мария Габриел няма да отиде в европейския парламент, като предпочита да остане на поста си еврокомисар, съобщи тя по Би Ти Ви. Решението й е било съгласувано с премиера Бойко Борисов и той приел идеята й. Габриел уточни, че ще е еврокомисар до избора на новите еврокомисари, което ще стане до 5-6 месеца. В отговор на въпрос тя допълни, че поема риска след това да не бъда избрана. Решението на Габриел проправя път към европарламента на седмия в листата – Лиляна Павлова. Габриел е вторият избран водач на листа, които решава да не отиде в Брюксел. Преди нея това направи Мустафа Карадайъ от ДПС. При ДПС евродепутат не пожела да стане и вторият в листата – Делян Пеевски. Мария Габриел посочи, че не би променила нищо в своя начин на работа. Тя благодари на всички, които са я подкрепили.     “Мария Габриел трябваше да вземе това решение – избраните за евродепутати еврокомисари трябва да направят своя избор, защото не могат да заемат и двете позиции. Аз разбрах, че ставам евродепутат днес, когато беше взето това решение”. Това заяви в студиото на “Още от деня” Лиляна Павлова, часове след като стана ясно, че водачът на листата на ГЕРБ Мария Габриел остава еврокомисар и тя отива на нейно място като евродепутат в Брюксел. Ситуацията е такава, че няма ясен консенсус кога и кои ще бъдат тримата нови лидери на трите ключови позиции в ЕС, посочи Павлова.     По думите й това означава, че Мария Габриел може да бъде еврокомисар повече от няколко месеца, колкото остават на сегашната Европейска комисия. България трябва да бъде представена със своите достойни кандидати във всички европейски институции, допълни Павлова.  ", "date": "2019.06.04", "title": "Мария Габриел се отказва от ЕП, за да остане еврокомисар"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396358-%D0%BF%D1%80%D0%BE%D1%84-%D0%B0%D0%BD%D0%B4%D1%80%D0%B5%D0%B9-%D0%BF%D0%B0%D0%BD%D1%82%D0%B5%D0%B2-%D0%B8%D0%BC%D0%B0-%D0%B2%D1%81%D0%B5%D0%BE%D0%B1%D1%89%D0%BE-%D0%BE%D0%BC%D0%B5%D1%80%D0%B7%D0%B5%D0%BD%D0%B8%D0%B5-%D0%BA%D1%8A%D0%BC-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5,-%D1%82%D1%80%D1%8F%D0%B1%D0%B2%D0%B0%D1%82-%D0%BD%D0%BE%D0%B2%D0%B8-%D1%85%D0%BE%D1%80%D0%B0,-%D0%B0-%D0%BD%D0%B5-%D0%BD%D0%BE%D0%B2%D0%B8-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8", "text": "„Нови  хора трябва да има, а не нови институции. Едва ли ще стане някаква промяна, по простата причина, че вече не виждам какъв е този човешки потенциал, който ще я осъществи. Докато не успеем да оценим кой заслужава да води държавния кораб, каквито и да е формални промени да се правят, едва ли ще донесат очакваната идея за справедлив нов живот” След всички избори има отчаяни, има объркани, сърдити, ядосани и безразлични. Има и много анализи защо се случи точно така. Потърсихме проф. Андрей Пантев – за оценката и неговия поглед върху събитията в България, защото думите му са важни не само на национални празници, а и като маркировка в тъмното, като път на мъдростта, по който си струва да минем. –    Уж политиците неуморно работят за държавата, а тя от избори на избори става все по-невидима. Има ли я, професор Пантев, или ни я отмъкнаха под носа, докато берем гъби? –    За да се отнеме нещо, то трябва да бъде притежание. В историческа ретроспекция държавата винаги е била гледана с враждебност от повечето българи, защото тя символира насилие, данъчни обременения, стопански препятствия, различни видове задължения и дори заплахи. В това отношение един от сериозните ни дефицити и пороци от нашето турско минало е, че гледаме на държавата като обект на измама и стремеж да я заобиколим. Но тук има нещо по-важно, което според мен трябва да се изтъква – не държавата прави хората, а хората правят държавата. Така че, държавните институции, които са в криза, това се дължи на факта, че там има хора, които не са на висотата на институционалното разбиране за една държавна власт. Формалните принципи за оценка на една държава – двукамерен парламент, независими власти, монархия или република, са по-второстепенни, отколкото хората, които ги реализират. Спомням си преди години каква врява беше, че депутатите гласуват с чужди карти. Е, добре, след като това се реши по един радикален начин, Парламентът получи ли повече престиж и обществено доверие? И като чуя някой да казва: „Трябва да…“, а от тридесет години е в политиката, ми звучи много йезуитски и дори комично. –    До тук говорихте как трябва да бъде, но нека разсъждаваме каква е реалността! Премиерът сам яха джип, ръководи предизборна кампания в нарушение на закона и никой не реагира, спецсъд и прокуратура избирателно наказват неудобни, търгува се с вот, всеобща мизерия и корупция ни превземат, демографска зима и всичко това не ни стряска, за да се опълчим. Какво се случва? –    Случва се това, което поетът е казал: “Народ, свикнал хомот да влачи“. Има едно примирение, има една идея, че може да има само поединично спасение, има причини, поради които всеки предпочита да мълчи, поради служебни, професионални и роднински, ако щете, причини. Затова България се влачи на опашката на Европейския континент и това е една от причините, заради които вечно недоволстваме по кръчмарски маси и вечно се упражняваме в красноречие пред екрана, когато имаме тази възможност. Но когато стане нужда решително да се заяви нещо, тогава всеки се ослушва. Тук да ви напомня /макар вие да го знаете/, че жълтите жилетки не са нито гладни, нито жадни. Те не могат да търпят една такава политическа система, която преразпределя крайно несправедливо обществените блага, в случая Франция. –    Вие приемате ли ,че съществува поединично спасение? Ако се позовем на миналото „После Отечеството, най-много съм обичал тебе“, а ако се осланяме на днешното, в битов план – и най-скъпата кола пропада в лошите пътища. Тоест, има ли индивидуално спасение, когато общото потъва? –    Може би единствената фраза казана от мен през последните 35 години, от която се отказвам  е, че няма поединично спасение. Сега виждаме, че милионерите, разобличени във всякакви комбинации и далавери, може да не останат на власт, но няма да им се отнеме натрупаното богатство и те ще го предадат на своите наследници. Така че, има едно дебелоочие, едно парвенюшко самочувствие, което означава, че каквото и да ми приказваш, аз се прибирам в луксозния си дом, а ти се буташ на 70 квадрата. Това е мисленето на гумените глави, на онези, които вече така са се напомпали с влияние и финансови ресурси, че на тях им е все едно кой как ще ги гледа – с укор ли или ще им пее лелейна песен. Ние се научихме от Запада, че само луксът, че комерсиалният успех е залог за житейска реализация, а в същото време общественото мнение не е важно, защото има безнаказаност. –    Говорите за „безсмъртната българска завист“ в едно интервю. Кое още качество ни пречи, за да се разделим с онова – „европейци сме, но не съвсем“? –    Че завистта е един реален и както съм го нарекъл, постоянен фактор, това е повече от ясно. Много хора, според мен, не отидоха да гласуват, не от този свой скепсис към Европейския съюз, а за това, че гневно обсъждат как ще пратя някого /при това със съмнителни умствени и морални качества/, след като аз вземам 5-600 лв за изморителна работа?! Има и такъв момент, но той не е основният. Основният е, че всичките тези формално демократични институти в България и Европа функционират според своята обществено-политическа конструкция и замисъл. Ние най-напред не знаем какво означава Европа? Европа стана една от най-баналните и изпразнени от съдържание думи. За това Алеко Константинов казва: Европейци не значи география! Австралия е по-европейска страна, отколкото Босна и Херцеговина. Но ние се гордеем с нещо, което е географско и топографско разположение, а не с цивилизованите начини на обществени изяви. Европеецът трябва да го познаеш и на улицата, и в семейството, и на работата, и в политиката. По начина, по който гледа на хигиената и на добрия тон – това също е европейско. –    Ще станат ли вододел тези избори, не само за преструктурирането на политическите партии отвътре, но и за обществен разлом, или само ще се подмени опаковката, за да се умилостиви публиката? –    Колкото разбирам от моя продължителен жизнен опит, едва ли ще стане нещо, за жалост. Няма какво да крием, че у нас  всичко което става, е отражение на това, което става наоколо – от Балканите до Ла Манша. Едва ли ще стане някаква промяна по простата причина, че вече не виждам какъв е този човешки потенциал, който ще я осъществи. Драмата на съвременния българин /доколкото аз я виждам/ е, че няма кого да избере. Едно е предизборен митинг, друго как тези хора се променят след като бъдат избрани. Те тотално изменят на принципите си и търсят най-нахално от сто кладенеца вода, за да обяснят защо не са направили това, което е било експонирано като примамливо обещание по време на изборната кампания. –    Управляващите /ведно с ВМРО/ предадоха националните интереси по повод на Македония, но това не попречи да натрупат резултати. Припомняйки ваш израз: „Патриотизмът не изключва истината“, Ви питам – истина и патриотизъм винаги ли трябва да са със знак на равенство? –    Трябва да са със знак на равенство, въпреки че патриотизмът е и емоционално състояние. Това е тревичката на твоя роден дом, учителят ти, родителите…Идеята, че сме загубили Македония беше очевидна от тогава, когато я признахме. Ти признаваш държава и автоматично и по подразбиране признаваш нейния език и история. Но друго е комично за мен. Къде се дянаха тези, които получаваха едва ли не истерична уртикария, когато се говореше за македонски народ, език и култура. Те се снишиха. Причината беше ,че Македония трябва да влезе в НАТО и ЕС и изведнъж патриотизмът, който не е партийна субсидия, се изпари. Няма взрив от недоволство, гняв, отрицание, когато по телевизиите вървят субтитри на български в репортажи за Македония. –    Как гледате на случващото се в БСП? Ще се взриви ли партията след оставката на Корнелия Нинова или ще се консолидира след евентуалното и преизбиране? –    Не познавам вътрешните процеси на БСП, не съм присъствал на нито един пленум и не мога да имам вътрешни впечатления и кулоарни оценки. Но факт е, че тази жена, така, или иначе, независимо с каква методика си служи, удвои депутатите, започна една друга оценка на БСП като перспектива. Това е тяхна си работа, има там поразсърдени хора и може би с основание. Но докато те се репчат /с извинение/, други протриват ръце. –    И понеже винаги ви търсят, когато трябва да се обобщават събитията или да се правят кардинални изводи, кажете, откъде трябва да се тръгне в преформатирането на държавата и дали в основата стои нов обществен договор /колкото и думата да се изхаби от употребата след сините и президентът Стоянов/? –    От 89 година се употребяват едни и същи думи: демокрация, реформа, промяна, обществен договор. И всички тези, които ги говорят, или поне част от тях, се провалят. Пак ви казвам, нови хора трябва да има, а не нови институции. Защото хората правят държавата, а не държавата прави хората. Докато не успеем да оценим кой заслужава да води държавния кораб, каквито и да е формални промени да се правят, едва ли ще донесат очакваната идея за справедлив нов живот. –    Като говорите за нови хора, дали се сещате за поне един политик или обществена личност, у когото да са равнозначни чест, морал и родолюбие? –    Не мога да се сетя за такъв човек, не защото няма, а защото аз не контактувам с такива хора. Едно е ясно, че имаме едно всеобщо омерзение, което при това управление е доведено до гигантски мащаб. Често пъти една промяна, дори тогава, когато не носи очаквания резултат, е потребна, така, както Чърчил напуска веднага след победата на Англия във Втората световна война – просто от една умора. А в случая у нас е едно омерзение. Защото как така тези хора – не успяли в едно, разминали се в друго, но са оправили личния си жизнен, битов интерес и то много добре? Значи с държавата не могат да се справят, но със собственото си благополучие могат? –    Позволявам си обобщение: Търсят се нови хора, нови водачи и нови идеи, които да предадат нов смисъл на държавността? –    Да, но нови и млади не означава гаранция за смисъла на тази промяна, защото младостта е биологическо качество, но не е гаранция. Това са най-големите ни страхове. Дали тези, които ще дойдат, няма да възпроизведат онова, което са отричали.      ", "date": "2019.06.04", "title": "Проф. Андрей Пантев: Има всеобщо омерзение към политиците, трябват нови хора, а не нови институции"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/396359-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%B2-%D0%BD%D0%BE%D0%B2%D0%B0-%D0%BD%D0%B0-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2", "text": "Откакто братя Домусчиеви станаха собственици на най-голямата медийна група в България, зачестиха скандалите с журналисти, тръгнали си по принуда. Какво точно се случва в медиите на Домусчиеви?  И кой ни говори оттам?         Ако „Нова телевизия\" беше частна кланица, никой нямаше да се интересува дали нейни служители са напуснали. Или са били „помолени“ да го направят. Но собствеността на медия е нещо много по-различно. И дори не е и бизнес на малкия български пазар, където едрите предприемачи се сдобиват с медии заради влияние в обществото, а не за да печелят от тях. Машина за влияние „Нова телевизия\" заедно с „Нетинфо“ е най-голямата медийна група в България. А това означава огромна машина за влияние. Защото притежаваш силата да убедиш аудитория от милиони да приеме позицията на телевизията по една или друга тема за своя собствена. Каналите са много - телевизионните плюс онлайн компанията „Нетинфо“, включваща сайтовете Gong.bg, Vesti.bg, DarikNews.bg, АБВ Поща, Vbox7.com, Sinoptik.bg, Edna.bg, както и части от много търговски сайтове и онлайн магазини като Grabo.bg и Trendo.bg. Да припомним, че 70% от акциите на „Нетинфо“ са собственост на „Нова броудкастинг груп”, а останалите 30% държат изпълнителният директор на „Нетинфо“ Христо Христов и собственикът на „Дарик радио\" Радосвет Радев, като от известно време насам текат преговори собствениците на „Нова телевизия\" да изкупят и техния дял.     Откакто притежатели на медийната група са българските бизнесмени братя Домусчиеви, зачестиха скандалите с журналисти от „Нова броудкастинг\", тръгнали си не по собствено желание, а заради натиск, принуда или разногласия с новите собственици. Медийната гилдия, ако изобщо има такава, мълчи. Чуват се само отделни гласове. Засега е известно, че от „Нова телевизия\" са предложили на трима известни журналисти - Генка Шикерова, Миролюба Бенатова и Марин Николов, да работят оттук нататък на принципа на фрийлансърите. Това означава, че те ще предлагат произведените от тях филми, репортажи и разследвания, а телевизията ще решава дали да ги пуска или не. Така журналистите губят правото на защита от медията в случай на съдебно преследване. Междувременно научихме и за скандала в сайта Gong.bg, където екипът напусна заради натиск за публикуване на новини „с доста съмнителни факти и достоверност“, според директора на „Нетинфо“ Христо Христов. \" Иначе се губи доверие \" Новите собственици имат право на своя политика, това е частен бизнес - казват от лагера на онези, които смятат, че собственикът винаги е прав. Не така обаче стоят нещата, когато става дума за медии, оказали се собственост на бизнесмени, чиито повече от добри отношения с управляващите са публично известни. Аудиторията на „Нова\" е значителна, а за една медия най-важно е доверието. Отбеляза го един бивш журналист, който днес е експерт по комуникациите. В предаването на Веселин Дремджиев по „TV+\" Ясен Гуев каза следното: „Може да не харесваш редакторите на новините и да ги смениш, но излизаш и казваш защо. Не е лошо да се обясни и на зрителите, защото иначе се губи доверие. Явно за тях (собствениците - б.а.) доверието няма толкова голяма стойност, колкото да контролират някакви неща“. Гуев припомни и неясния произход на средствата, с които бе закупена медийната група. 100 милиона евро от цената по сделката бяха осигурени чрез заем от четири банки, но не е известно откъде идват останалите 85 милиона евро. Кой говори Когато става дума за медии, произходът на капиталите е особено важен. Гражданското общество има право да знае кой му говори, заяви още през март Александър Кашъмов от Програма „Достъп до информация“. Има и още нещо - урокът, който обществото научи след скандала с медийната империя на Мърдок, избухнал заради разкрития за незаконните методи, с които журналистите от един вече закрит таблоид са събирали информация. „Това е пряката връзка между културата на директорския борд (на медията - б.а.) и доверието и качеството на нюзрума“, се казва в изследването „Собственици на медии и журналистическа етика“ на Центъра за международна медийна подкрепа. В България доказателствата за тази пряка връзка се срещат почти ежедневно. И се виждат както в качеството на медийната информация, която потребяваме, така и в последните места в класациите за свобода на медиите. Виждат се и в мълчанието на журналистите. Резултатът е недоверие - не само в българските институции, а и в журналистиката като цяло. Което означава, че независимо дали казват истината или не, неизбежно възниква подозрението, че говорят лъжи и/или обслужват интересите на собствениците си. Така в един момент границата между истина и лъжа става неразличима. Тежки поражения Всички, които сме напускали медии заради несъгласие с политиката или разногласия със собствениците, знаем, че това е трудно начинание. А свитият медиен пазар в България допълнително го усложнява. Към списъка можем да прибавим и всичко това: липсата на финансиране и осигуряване на достатъчно време за разследвания; недостатъчната правна защита - няма организации на журналистите, освен СБЖ, които да се заемат с това; ниското заплащане и съответно ниските осигуровки, с малки изключения в телевизиите. Друга характеристика на медийния пазар е нежеланието на собствениците да инвестират в допълнителна квалификация на журналистите. А това допълнително снижава качеството на информацията и девалвира престижа на професията. Накрая да кажем и това: нечистата медийна среда причинява тежки поражения. И то не само върху журналистите и тяхната работа, а и върху аудиторията. Или както би казал един от героите в „Кланица 5“ на Кърт Вонегът: това вече не са хора, а счупени хвърчила.    ", "date": "2019.06.04", "title": "Какво се случва в \"Нова\" на Домусчиев?"}
{"url": "http://www.classa.bg/%D1%81%D0%B2%D1%8F%D1%82/item/396351-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%E2%80%93-%D0%BF%D1%80%D0%B5%D0%B4-%D1%82%D0%B5%D0%B6%D0%BA%D0%B8-%D1%82%D1%80%D1%83%D1%81%D0%BE%D0%B2%D0%B5", "text": "И двете големи партии в Германия излъчват безпомощност. Липсват им кадрови потенциал и програми, с които да отговорят на най-парещите въпроси на обществото.  Германия я очакват политически трусове, твърди Инес Пол.       В политическа Германия резултатите от европейските избори предизвикаха истинско земетресение, чийто помитащ ефект се прояви и тези дни. Оставката на   не е просто някакъв вътрешнопартиен проблем на социалдемократите – тя е нещо много повече, защото символизира в еднаква степен състоянието както на ГСДП, така и на ХДС. Нека не забравяме, че тъкмо тези две големи партии управляват Германия от основаването на ФРГ до днес, макар и в различни коалиционни формации. В момента и двете партии не разполагат с потенциала, който е необходим, за да се носи лидерска отговорност – потенциал и като програма, и като личности. Политически гафове в дясното пространство Да започнем от християндемократите. След като Ангела Меркел се оттегли от лидерския пост в ХДС, принудена от лошите резултати на провинциални избори, вътрешнопартийните борби за власт излязоха извън контрол. Новата председателка на ХДС и потенциална наследничка на Ангела Меркел засега прави твърде неубедително впечатление. В предизборната борба за европейския вот   подхвана флирт с дясното крило на ХДС, но това не донесе нищо на партията ѝ. Напротив.     Още по-неприятен гаф тя допусна с критиките си по повод политическото видео на един влогър в Ютюб. Крамп-Каренбауер се опита да демонстрира твърдост, настоявайки за по-сериозен контрол в интернет, но призивът ѝ като бумеранг удари в крайна сметка самата нея. И партията ѝ, която в момента изглежда грохнала, изхабена и всичко друго, но не и готова за бъдещето. ГСДП търси своето място За социалдемократите ситуацията е още по-сложна. Те вече от шест години са младши партньор в широката коалиция с ХДС/ХСС и през цялото това време не успяха да предложат никаква алтернатива на умелата политика, която водеше канцлерката. ГСДП прокара идеите си за минимална работна заплата и повече помощ при отглеждането на деца, но в крайна сметка дивидентите обра Ангела Меркел. Основният проблем се състои в това, че под ръководството на Меркел ХДС окупира редица либерални позиции и с това много стесни периметъра на ГСДП. А вместо с промени в политиката си, социалдемократите отговарят с вътрешнопартийни борби и с честа смяна на ръководството. Сега от постовете си се отказа и настоящата председателка на ГСДП. Оттук нататък всичко изглежда възможно. В допитванията социалдемократите достигнаха такова дъно, че мнозина вече призовават да се тури край на кошмара, наречен „широка коалиция\". Независимо от цената. Но това е много опасно. Защото какво ще стане, ако още тази година се проведат  ? Нито социалдемократите, нито ХДС/ХСС в момента разполагат с личности, които могат да бъдат убедителни лидери. Нито една от тези партии не разполага с предизборна платформа, която предлага отговори на парещите въпроси и грижи на гражданите. Опазването на климата е само една от тези грижи, която в момента просто изпъква по-силно от останалите. Ролята на Германия в света Разбира се, Германия си остава стабилна демокрация. Тъй че дори да се проведат предсрочни избори, пак не съществува опасността десните популисти и националисти да се доберат до правителствена власт. В тези размирни времена това е добра новина, която Германия излъчва към Европа и света. А ролята на Германия в Европа и в света в момента е важна, така че не бива политиката ѝ да става заложник на фракционни битки и борби за власт. Затова нека и християндемократите, и социалдемократите да не избързват с решенията. В момента ни трябват не спонтанни, а правилни ходове. Важно е Германия да остане стабилна и предвидима за партньорите си в международната политика. Условие за това е днес да се работи по политическия градеж на бъдещето, а не единствено по опазването на властта.    ", "date": "2019.06.04", "title": "Германия – пред тежки трусове"}
{"url": "http://www.classa.bg/%D1%81%D0%B2%D1%8F%D1%82/item/396352-%D0%B0%D0%BD%D0%BD%D0%B0,-%D0%BB%D1%8E%D0%B1%D0%BE%D0%B2%D1%82%D0%B0-%D0%B8-%D0%B0%D0%BB%D0%BB%D0%B0%D1%85", "text": "Един ден 15-годишната Анна сложила фередже и обявила, че е вече мюсюлманка. Нейният приятел - афганистански тийнейджър - твърдял, че тя го прави доброволно.  Майката на Анна се страхува, че ще загуби дъщеря си. Завинаги.         Наближава денят, от който Елке Мюлер изпитва истински страх – това е денят, в който дъщеря ѝ Анна ще навърши 18 години. “Стане ли пълнолетна, няма да имам повече правото да ѝ казвам какво да прави.” Анна иска да се омъжи за голямата си любов - Абдул. Майка ѝ смята, че ако това се случи, тя може да изгуби дъщеря си завинаги. Елке Мюлер отглежда сама двете си дъщери в голям град на провинция Северен Рейн-Вестфалия. Тя се разделя с бащата на момичето по времето, когато Анна е в детската градина. И двете момичета са кръстени, но семейството не посещава редовно църква. Голямата любов На 14 години Анна се запознава с Абдул от Афганистан - красив тийнейджър с големи кафяви очи. Той идва в Германия през есента на 2015 год. и е един от онези близо 22 000 младежи, които пристигат без пълнолетен придружител. Освен родния си език пущу, Абдул знаел първоначално само няколко думи на немски.      Не бил завършил и никакво училище, а молбата му за убежище била отхвърлена. Междувременно е навършил 19 години – т.е. не е вече непълнолетен – и може всеки момент да бъде екстрадиран от Германия. “Беше ми мъчно за момчето, затова изпитах към него майчински инстинкт”, разказва Елке Мюлер. Отначало тя нямала предубеждения спрямо новия приятел на дъщеря си, канела го дори в къщи.     “Анна беше буквално омагьосана от Абдул, очите ѝ искряха от любов“, спомня си Елке Мюлер. Тя самата обаче постепенно се изпълнила с подозрение, защото Анна рязко се променила. Момичето започнало да носи мюсюлманска забрадка и да се моли на Аллах. Веднага потърсих разговор с Абдул, а той ми каза, че не е принуждавал Анна да слага забрадка, тя го вършела доброволно“, спомня си майката. На 15 години Анна заявила на майка си, че е приела исляма. По това време връзката ѝ с Абдул съществувала само от 9 месеца. Анна изпитвала потребност да се информира за новата си религия, четяла различни неща в интернет, включително и писанията на известния конвертит Пиер Фогел, известен като „проповедник на омразата“. Смята се, че той е водач на радикалните салафити в Германия. Според официални данни, само в провинция Северен Рейн-Вестфалия салафитите имат около 3000 последователи. Някои от тях пропагандират Корана по улиците на Германия, други набират в интернет доброволци, които да се бият в Сирия и Ирак на страната на т.нар. „Ислямска държава“ (ИД). Вик за помощ Притеснената майка започнала да търси помощ от различни места, обърнала се към консултативния Център по проблемите на радикализацията, както и към една специализирана служба в Бохум, която съветва родители на деца и младежи, застрашени от религиозен екстремизъм. Семейството получило подкрепа от специален експерт, както и от полицията.     Целта била да се попречи на Анна да се свърже с радикалните среди на салафитите. В продължение на една година момичето редовно посещавало една джамия, проявявало интерес към исляма и задавало множество въпроси като: как е редно да се държи едно момиче по време на екскурзия с класа, допустимо ли е за една мюсюлманка да има пиърсинг и др. От няколко месеца насам Анна вече не посещава тази джамия, но не е ясно дали не ходи в друга. Майката ѝ също не знае. Елке Мюлер продължава да живее в страх. Тя не смята Абдул за религиозен фанатик, но има нещо, което ужасно я безпокои: Момчето на няколко пъти повтаряло, че иска да се върне в Афганистан при болната си майка и добавяло: „Когато Анна стане пълнолетна, ще се оженим и ще заминем“. За Елке Мюлер това е ужасяваща представа. А страшният ден – на пълнолетието на Анна – наближава. След това “ще узная дали съм загубила дъщеря си\", казва майката.  ", "date": "2019.06.04", "title": "Анна, любовта и Аллах"}
{"url": "http://www.classa.bg/%D1%81%D0%B2%D1%8F%D1%82/item/396353-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B5%D0%B4%D0%BD%D0%B0-%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B0-%D0%BC%D0%B0%D0%B4%D0%B0%D0%BC", "text": "Един далечен край на щата Невада - там, където неасфалтираните пътища водят към пясъчни върхове на планини - има свой крайно необичаен жител. В миналото Хайди Флайс е влиятелна холивудска мадам, а сред високопоставените й клиенти са актьори, режисьори, бизнесмени, изпълнителни директори... Тя е арестувана през 1993 г. при доста интересни обстоятелства и излежава присъда във федерален затвор, който напуска през 1995 г. Сега Флайс е собвеник на приют за птици, където живее сама с дузина спасени папагали.  Колибата й напомня тази на Робинзон Крузо, а посетителите биват посрещнати от застрашителен надпис \"Не влизай!\". В самия приют птиците крещят несвързани думи и изрази, които са научили от предишните си собственици. Папагалите често са били обект на насилие и грубо отношение и затова много от тях псуват невъздържано. След залез слънце обаче животните замлъкват, а Флайс спи под клетките им. Често обаче тя не успява да спи спокойно.     Тормози я мисълта, че е можела да избегне съда и затвора. Дълго време дори търси своето отмъщение за случилото се. Докато все още развива своя \"бизнес\", Флайс държи на максимална дискретност. В своя апогей тя приема клиенти като Чарли Шийн, които плащат минимум по 1500 долара на вечер, без да броим бакшишите. По собствените думи на Хайди понякога доволните клиенти оставят около 1 млн. долара отгоре - сума, от която тя спокойно прибира 40 на сто. Според списание \"Radar\" сред имената са и мъже като Джони Деп, Джордж Лукас и Робърт Евънс. Флайс обаче не отронва и дума за знаменитата си клиентела. Всички прословути имена фигурират на страниците на малкото й черно тефтерче, но реални доказателства, че са използвали услугите й липсват. Хайди отказва да говори и когато е задържана в луксозния си апартамент в Лос Анджелис, и по време на съдебния процес, който е по-коментиран и от тези на О Джей Симпсън и Моника Люински. Холивуд, секс и дрога - историята на Флайс има всички необходими елементи за една сензация. Самата тя е млада, привлекателна и отказва да следва предварително установени норми, макар че в действителност не е по-различна от който и да било сводник. Тогава Хайди живее на принципа, че ако управляваш незаконен бизнес, най-добре е да караш най-скъпата възможна кола, да живееш в най-голямата къща, да спиш с най-красивите хора и да харчиш всеки долар, който печелиш. Защото рано или късно ще те хванат. Флайс разкрива доста от лъскавия си начин на живот, но нито дума за клиентите си. Един случай обаче я кара да направи изключение от принципите си. Иска медиите да публикуват разкрития за един от най-дългогодишните й клиенти - могъщ холивудски бизнесмен, за когото твърди, че е извършил грозно предателство спрямо нея. Хайди и мъжът, с когото се познават още от гимназията, сключват своеобразна сделка. Тя трябва да покрие дълговете му, натрупани, докато ползва услугите на нейните момичета. В замяна той ще й се издължи по-късно и ще прави регулярни дарения за нейни каузи. Минават години, а мъжът така и не изпълнява своята част от уговорката. Тази обида постепенно се превръща във фикс идея за Флайс. Тя се чувства предадена и използвана от човек, който злоупотребява със своята власт и богатство. Затова Флайс решава да загърби общите спомени и най-накрая да проговори за живота си на елитна мадам. В светлината на #MeToo историята на Хайди може да е само доказателство, че шоубизнесът запазва патриархалния си характер и има навика да използва жените, само за да ти захвърли като вещи, когато вече станат непотребни. Все пак никой от клиентите й не е бил обект на съдебно преследване. Хайди обаче отказва да влиза в наратива на жертва. Тя отказва да привлича симпатиите, които някои жени трупат, за да лъскат имиджа си и да се представят за икони на съвременния феминизъм. Не съм такава и не се интересувам какво мислят хората, категорична е Флайс. Всъщност, щом стане въпрос за #MeToo, тя се държи открито пренебрежително. Чуди се колко ли от жените, обвинили Харви Уайнстийн в сексуален тормоз, не го правят, просто защото съжаляват за контактите си с него и защото кариерата им не е потръгнала както са очаквали. Флайс е още по-саркастична, когато стане въпрос за нескопосаното сводничество, което е имало между филмовия продуцент Брет Ратнър, финансистът Джеймс Паркър, бившият изпълнителен директор на Warner Bros. и неговата любовница. \"Така става, когато се опитват да вършат моята работа\", не крие насмешката си Хайди. Хайди дълго време е пристрастена към различни субстанции. Любимата й комбинация е линия метамфетамини, комбинирани с натрошен Ксанакс. Казва, че е снобар по отношение на пристрастяването си и ако трябва да се пуши - не би го употребявала. Постепенно обаче кризите в живота на Флайс започват да се влошават и тя се плъзга по наклонената плоскост. Нелоялното отношение на бившия й клиент е просто една от последните капки, които преливат чашата. Тя е особено ядосана, защото смята, че този мъж се възползва от етиката й. Знае, че Хайди никога не издава мръсните си тайни. Но Флайс решава, че няма друг избор, освен да извади всичко на показ. В момента Флайс има няколко източници на приходи. Понякога се появява в риалити предавания за бивши пристрастени към дрогата и й плащат до 500 хил. долара, само защото е била наркоманка. Експериментирала е да отглежда марихуана в Невада. Произвежда малко количество зеленчуци и ги продава на тройни цени. Инвестира в биткойн с надеждата да издържа себе си и птиците си. Страстта й към папагалите се появява именно когато се мести в Невада. Първоначално иска да отвори \"ферма за жребци\", която всъщност ще е публичен дом за жени, готови да платят за секс. Местните жители започват протести и бордеят така и не е построен. После се запознава със съседката си - също бивша мадам, която държи няколко папагала в клетки в тясната си каравана. Тогава Флайс започва да изпитва съчувствие към птиците. Някои от тях са затворени в тесните си кафези повече от 15 години. По тях дори има наслоен прах. Когато съседката й умира, Хайди поема грижата за папагалите и решава да построи сигурен дом за тях. Да си шеф на 500 момичета е трудно? Е, това се оказва по-трудно. Сега Флайс има 40 папагала и никой от тях не прекарва времето си в клетка. Второто поколение папагали дори се осмелява да лети извън пределите на собствеността й. Много от по-старите птици обаче са травмирани жестоко. На един са му давани приспивателни, за да седи мирен, друг е прекарал живота си в гардероб, обучен да говори, само когато се отворят вратите. Папагалите имат продължителност на живота, колкото човешката, а го прекарват в мизерни условия. Флайс живее сравнително спокойно. Често пътува до Лос Анджелис, за да купува храна за птиците, и плаща на семейство в съседство, за да почиства, докато отсъства. Но се надява да наеме служители, които да популяризират каузата й и, ако може да си го позволи, да наеме по-голям имот в Орегон, който е осеян с дървета. Какво се случва обаче с отмъщението, което търси? Излизат ли на бял свят тайните на холивудската сводница? С една дума - не. Първоначално Флайс говори с охота пред медиите и явно е решена да извади всичко на бял свят. Споделя, че прословутият бизнесмен вече е изплатил дълга си, който е възлизал на около 220 хил. долара, но и че мъжът отказва да даде и цент повече за приюта й. Споменава и че получава заплахи за живота си, ако продължи да разказва. Изведнъж обаче нещо се случва. Тя се свързва с Hollywood Reporter и казва, че е била твърде ядосана на този човек и затова си е измисляла истории за него. Твърди, че по време на част от разговорите с журналистите е била дрогирана. Дали е била заплашвана и е лъгала от самото начало - така и не става ясно. Или може би е убедила мъжа, че е готова да разкаже цялата истина и той е дал още пари за приюта й за птици, за да я умилостиви? Може би истината е далеч по-прозаична. Когато стане въпрос за секс, пари и власт, трудно е да се определи дали Флайс е експлоатирана, или е експлоататор. През 1995 г. Хайди е пусната под гаранция. Тогава става ясно, че провалът й се дължи най-вече на крайна наивност. Оказва се, че е откраднала клиентите на нейна холивудска колжека, известна като мадам Алекс. Флайс работи със свое тогавашно гадже - режисьора Айвън Наги. Впоследствие решава да се пробва да ръководи бизнеса сама и Наги си отмъщава като кара част от момичетата да свидетелстват срещу Хайди. За разлика от Флайс мадам Алекс е с няколко хода напред - тя е дългогодишен сътрудник на полицията и службите и бързо се възползва от връзките си. Вместо да загърби всичко и да започне начисто, Хайди така и не успява да скъса напълно с Наги. Тя продължава да поддържа контакти с него и дори да посещава апартамента му след края на делото си. Подобно нещо се случва и с холивудския бизнесмен, с когото явно общува и в момента. На въпросът защо продължава да е близка с хора, които я нараняват - и тогава, и сега Хайди няма точен отговор. Като че ли най-големият враг на бившата мадам не са силните мъже на деня, а самата тя.  ", "date": "2019.06.04", "title": "Съдбата на една холивудска мадам"}
{"url": "http://www.classa.bg/%D1%81%D0%B2%D1%8F%D1%82/item/396354-%D0%B0%D1%84%D0%B5%D1%80%D0%B0-%D0%B7%D0%B0-%E2%82%AC45-%D0%BC%D0%B8%D0%BB%D0%B8%D0%BE%D0%BD%D0%B0", "text": "  Четирима български граждани и един румънец са изпратени на съд от Националната дирекция за борба с корупцията (НДБК) в Румъния по дело, чиито щети се изчисляват на 45 милиона евро, съобщават румънският информационен сайт Зиаре и агенция Аджерпрес. Петимата са обвинени, че са сключили договори с Разплащателната агенция APIA (към Министерството на земеделието) за доставка на бяло брашно и слънчогледово олио в рамките на програма за раздаване на храни на хора в затруднено положение, но са доставили за нуждаещите се само 30 процента от количеството, предава БТА.   Прокурорите от НДБК съобщиха днес в прессъобщение, че са изпратили на съд Иван Танев (задочно) и Мила Георгиева, известна като Мила Универсалната, които са контролирали българска фирма, по обвинение в подстрекаване към използване или недобросъвестно представяне на фалшиви, неточни и непълни документи. На съд са изпратени и адвокат Снежинка Стойкова и Стефка Стоева, която е представяла българската фирма на територията на Румъния, по обвинения в използване или недобросъвестно представяне на фалшиви, неточни или непълни документи.     Румънският гражданин, който ще бъде съден по делото, се казва Сорин Адриан Гъздак и е управител на румънска фирма. Агенция Аджерпрес допълва, че той е зет на бившия сенатор Чезар Мъгуряну. Гъздак е обвинен в съучастие. В контекста на прилагането на Годишния план за раздаване на храни на хора в затруднено положение през 2012 г. прокурорите от НДБК са установили, че агенция APIA е сключила с българска фирма два договора за закупуване на бяло брашно и слънчогледово олио. Договорите са били сключени след процедура по възлагане на обществена поръчка с внасяне на оферти онлайн в електронно приложение. Българската фирма се ангажирала да достави 36 250 тона бяло брашно в пакети от по един килограм и 17 170 070 литра олио в еднолитрови бутилки. Според румънските прокурори подсъдимите Иван Танев и Мила Георгиева са принудили Снежинка Стойкова, която е представлявала фирмата в отношенията с румънските власти, да внесе редица фалшиви документи, благодарение на които фирмата е спечелила двата договора. Част от документите са били подписани и от подсъдимата Стефка Стоева. В своите действия българските граждани, подсъдими по делото, са били подпомогнати от румънския гражданин Сорин Адриан Гъздак, който е изготвил оферта към българската фирма, в която е твърдял, без това да отговаря на истината, че чрез неговата фирма може да достави 37 000 тона брашно на цена от 235 евро на тон. Тази оферта е била внесена от българската фирма в агенция APIA в рамките на обществената поръчка. Въз основа на двата договора българската фирма е получила от агенция APIA аванс в размер на 18 926 709 евро и общото количество от 63 152 тона ечемик от запасите на ЕС на стойност 6 398 007 евро без ДДС (като заплащане в натура в замяна на брашното, което следвало да достави българската фирма). Въпреки това българската фирма доставила съвсем малки количества брашно (около 30 процента), както и слънчогледово олио (около три процента от общото количество, което следвало да бъде доставено). Агенция APIA се е включила като ищец по делото със сумата от 45 159 037 евро, смятани за нанесени щети по двата договора. Националната дирекция за борба с корупцията отбелязва, че чрез същия обвинителен акт се отделя от случая и продължава разследването по отделно дело, в което обвиненията са за пране на пари, като се има предвид, че сумата, получена от българската фирма (пряко или чрез продажбата на ечемика), са били прехвърлени последователно в няколко банкови сметки извън Румъния с цел прикриване на незаконния им произход и реалните им ползватели. Делото ще се гледа в Апелативния съд на Букурещ. Името на Мила Георгиева, която е доведена дъщеря на бившия шеф на митниците Христо Кулишев, нашумя през 2012 г., когато МВР проведе акция под кодовото наименование \"Универсалните\". Тя бе заподозряна за участие в група за ДДС измами заедно със сина на бившия земеделски министър Георги Танев – Иван Танев, по прякор Универсалния. Георгиева бе задържана, след като се завърна в България от чужбина. Синът на Мила Георгиева е известен с прякорите Мартин-Джито и Малкия Митьо Очите и според МВР е свързван с разпространение на наркотици. В България Мила Георгиева беше подсъдима като шеф на организирана престъпна група за ДДС измами, занимавала се и с други престъпления, сред които разпространение на наркотици и убийства. Тя бе посочена като главатар на банда за мокри поръчки. През януари 2015 г. бизнесдамата бе арестувана след зрелищна акция в Бояна, заедно с бившия си съпруг, доведения си брат, родния си брат и още няколко души, а Мартин успя да се укрие и да избяга, но по-късно сам се предаде. Не след дълго бе пуснат на свобода. Мила Георгиева е известна и като „Царицата на месото“, като прякорът й идвал заради източване на ДДС от сделки с месо преди близо 15 години. По-късно обаче обвинения за участие във \"фабрика за убийства\" отпаднаха в съда и групата на Мила Универсалната бе съдена само за разпространение на наркотици.  ", "date": "2019.06.04", "title": "Афера за €45 милиона"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396355-%D1%81%D0%B2-%D0%BC%D0%B8%D1%82%D1%80%D0%BE%D1%84%D0%B0%D0%BD-i,-%D0%BF%D0%B0%D1%82%D1%80%D0%B8%D0%B0%D1%80%D1%85-%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%B8", "text": "  Свети Митрофан бил съвременник на   и братов син на римския император Пров. Той управлявал Цариградската църква десет години. Когато Константин Велики видял за първи път св. Митрофан, обикнал го като баща. Във време на   св. Митрофан вече бил старец на 117 г. и като не могъл лично да вземе участие в работите на събора, определил своя викарен епископ Александър за свой представител. Императорът изходатайствал от събора за св. Митрофан названието патриарх.      И така, той бил първи цариградски патриарх. При това Константин Велики поканил целия събор да посети болния и престарял архипастир. Когато императорът го запитал кого желае да остави за свой наследник на патриаршеския престол, старецът посочил Александра. След това св. Митрофан казал на александрийския патриарх Александър: \"О, брате, превъзходен наследник си оставяш ти!\" И взел за ръка архидякон Атанасий, по-късно  , и го похвалил пред всички. След това предсказание св. Митрофан се простил с всички и подир 10 дни предал душата си богу в 325 година.", "date": "2019.06.04", "title": "Св.  Митрофан I, Патриарх Цариградски"}
{"url": "http://www.classa.bg/%D1%81%D0%B2%D1%8F%D1%82/item/396350-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D1%82-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D1%82%D0%B5%D0%B3%D0%BD%D0%B5-%D0%BD%D0%B0%D0%B4-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC", "text": "Заплаха от импийчмънт е надвиснала над Белия дом, но тя създава грижи и на демократите в Камарата на представителите, които предпазливо опипват почвата за по-нататъшни стъпки срещу президента Доналд Тръмп без по-широка обществена подкрепа. Водещите демократи представиха в неделя моментна картина как партията се лута в лабиринта от въпроси относно евентуален импийчмънт, поставени от констатациите на специалния прокурор Робърт Мълър в неговото разследване за руска намеса. Един от главните лидери – депутатът демократ Джим Клайбърн от Южна Каролина, каза, че е твърде възможно срещу президента да започне проучване за импийчмънт в Камарата. Според друг демократ – Адам Шиф от Калифорния, обаче, не е вероятно това да стане скоро, ако изобщо стане.     „Още не сме стигнали дотам“, каза Шиф в токшоуто „Тази седмица“ по телевизия Ей Би Си. Председателката на Камарата Нанси Пелоси засега избягва да говори за проучване за импийчмънт срещу Тръмп, въпреки че все повече конгресмени, включително и някои от кандидатите за президентска номинация в изборите през 2020 г., шумно настояват за това. Тя се опасява да даде старт на политически разделящ дебат, защото се безпокои, че това може практически да измести политическия дневен ред на Камарата и изпълнението на предизборните обещания. По време на едноседмичната парламентарна ваканция депутатите чуха по родните си места противоречиви възгледи (по въпроса) и Пелоси трябваше да отговаря на привържениците на импийчмънт по време на партийна среща с демократите от Калифорния през уикенда. Освен това, шест комисии на Камарата щателно проучват бизнес делата на Тръмп, начинът му на управление на правителството и дали президентът е възпрепятствал или не разследването на Мълър. „Както вече казвах неведнъж, Мълър е подготвил почва за импийчмънт. Камарата трябва да реши кога ще дойде времето за импийчмънт. Много е важно кога ще стане това“, каза Клайбърн по токшоуто „Състоянието на Съюза“ по Си Ен Ен. „Опитваме се да не бързаме и да вземем правилно решение, – каза Клайбърн. – Така че не виждам това да се разминава с желанията на хората.“ Шиф, който е председател на комисията по разузнаването, намекна, че Камарата може в крайна сметка да се откаже от процедура за импийчмънт. „Мисля, че ако нещата са на кантар, в такъв случай не би следвало да подлагаме страната на това“, каза той. Шиф все пак настоява Мълър да даде показания, като казва, че той има „последно задължение“ да се яви пред Конгреса, макар че самият специален прокурор в рядко публично изявление миналата седмица даде да се разбере, че би предпочел докладът му да говори сам за себе си. „Надявам се, че той ще направи това, и се надявам, че ще го направи доброволно“, каза Шиф. Той не посочи дали Камарата ще се опита да задължи Мълър с призовка да даде показания. Камарата е на прага да подаде иск за неуважение на съда срещу правосъдния министър (и главен прокурор) Уилям Бар заради отказа му да се подчини на призовка да предостави нередактираната версия на доклада на Мълър. Отделно от това Бар получи пълномощия от Тръмп да разкрие документи и информация, отнасящи се до това кой е в основата на разследването за /намесата/ на Русия – нещо, което е главен приоритет на президента и неговите републикански съюзници в Конгреса. Конгресменът Джим Джордън от Охайо – главният републиканец в Надзорната комисия, каза, че и той иска Мълър да даде показания, за да могат републиканците да го разпитат по „своята писта“ за (произхода на) разследването за Русия. „Зная това, подготвил съм въпроси за него, – каза Джордън по Ей Би Си. – Защо чакахте почти две години, преди да кажете на страната, че няма сговор между кампанията на Тръмп и Русия за оказване на влияние върху изборите?“ Тръмп (отново) каза, че случаят с руския въпрос е приключен, и написа в Туитър в неделя: „НЯМА СГОВОР, НЯМА ВЪЗПРЕПЯТСТВАНЕ (на правосъдието), НЯМА НИЩО.“ Докладът на Мълър потвърди, че Русия се е опитвала да наклони везните на изборите през 2016 г. в полза на Тръмп, но специалният прокурор не успя да констатира наличие на престъпен сговор с кампанията на президента. Мълър посочи, че според правилата на министерството на правосъдието настоящ президент не може да бъде обвинен в престъпление. В същото време специалният прокурор каза, че не може да оневини Тръмп по въпроса дали той е възпрепятствал правосъдието. БТА", "date": "2019.06.04", "title": "Заплаха от импийчмънт тегне над Белия дом"}
{"url": "http://www.classa.bg/%D1%81%D0%B2%D1%8F%D1%82/item/396346-%D0%BA%D0%B0%D0%BA%D0%B2%D0%BE-%D0%BA%D1%80%D0%B8%D0%B5-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BF%D0%BE%D0%B4-%D0%BC%D0%B0%D1%81%D0%BA%D0%B0%D1%82%D0%B0-%D0%BD%D0%B0-%D0%BA%D0%BB%D0%BE%D1%83%D0%BD%D0%B0-%D0%BD%D0%B8%D1%89%D0%BE", "text": "Още преди изборите за Европейски парламент да минат и да донесат една от най-унизителните загуби на консерваторите от над 100 години насам, лидерът на партията и премиер на Великобритания Тереза Мей обяви оттеглянето си от поста. \r\n Истината е, че това беше неизбежно на фона на цялото недоверие, което торите събраха под нейното управление. От \"Силни и стабилни\" - мантрата, която Мей проповядваше на свиканите от нея предсрочни избори, на практика остана само един нищожен резултат от 9% подкрепа на вота за евродепутати и изключително ниска за страната избирателна активност. \r\n         И макар европейските избори да не са национални и да има много специфика в случая, логична развръзка за всички неуспехи на Мей беше подадената оставка. \r\n Сега торите търсят нейния наследник, който да поведе, да възроди партията и да донесе така отлагания Брекзит. Списъкът от възможни заместници нараства с всеки изминал ден, но един кандидат продължава да се откроява - Борис Джонсън. \r\n Дори и британските букмейкъри се спират на депутата и бивш кмет на Лондон. Той е лицето, което от партията искат да застане на позицията, откъдето се вземат всички по-важни решения. \r\n И това може би е за добро. За да е стабилна Великобритания, управляващата партия трябва да е стабилна. А при Мей подобна стабилност беше мираж с всичките допуснати от нея грешки и провали. \r\n За разлика от нея Джонсън е истински поддръжник на Брекзит и дори беше едно от лицата на кампанията за напускането на ЕС. Той не се притеснява да заложи на по-твърда сделка с ЕС и има влиянието в парламента да я прокара, карайки съпартийците си да преглътнат няколко компромиса повече. \r\n В известен смисъл това повишение за Джонсън щеше да е естествена кулминация на една дълга политическа кариера. Проблемът е, че при едно по-сериозно вглеждане в тази богата политическа кариера се вижда, че като цяло тя показва един човек със сериозна популярност, но въпреки това със сравнително малко реални лични успехи в работата си, с които да може да се похвали. \r\n Да, на повърхността Борис Джонсън изглежда като подходящият човек за работата. Рошавият депутат, бивш кмет на Лондон и бивш външен министър, преди това е учил в най-престижните училища и е завършил Оксфорд. Преди политическата си кариера работи като журналист в известното списание The Spectator. \r\n През целия си политически път печели популярност и името му придобива известност, макар и противниците му да го критикуват като популист, особено след кампанията за Брекзит и големия автобус, с гръмки, но напълно неверни твърдения. Истината е, че Борис Джонсън има историята и опита, за да бъде председател на консерваторите. \r\n   \r\n   Освен това той има в себе си и нещо, от което торите отчаяно се нуждаят в момент като този - той е интересен. Нещо, което съвсем не може да се каже за Консервативната партията, обвинявана често, че е скучна. С Джонсън обаче нещата не стоят по този начин.  \r\n През цялата си политическа кариера той се е доказал като талантлив шоумен, който макар да се поставя в нелепи ситуации (например да си затваря ципа пред публика, да пише неприлични стихотворения за турския президент Реджеп Таип Ердоган или  ), умее да привлича вниманието върху себе си и да кара хората да го слушат (дори и това да е само очакване за следващата глупост, която БоДжо ще изтърси). \r\n Сред по-известните му публични изказвания например попада тържественото обещание: \"Гласувайте за торите и това ще направи гърдите на жена ви по-големи и ще увеличи шанса да карате BMW M3\". \r\n Днес Джонсън се радва на одобрение от 32% - нещо не кой знае колко високо в световен мащаб, но напълно достатъчно да го превърне в най-популярния политик в цяла Великобритания. А в условия на упадък това е нещото, което консерваторите търсят. \r\n И все пак ако се вгледаме малко по-дълбоко в професионалния му път, ще се видят доста дупки в него. За почти две десетилетия на обществени постове той е постигнал забележително малко. Това отчасти се дължи на факта, че той винаги се е стараел да балансира политическата си кариера с кариерата в журналистиката, още откакто влезе в парламента през 2001 г. \r\n През ранните си години като депутат той също така успя да достигне до поста на главен редактор в The Spectator и стана колумнист на The Telegraph - позиция, която пази и до днес. В допълнение към тези две професии, той също така е зает да публикува и широка гама от книги и есета за Рим, Лондон, Уинстън Чърчил и... за себе си. \r\n Тези отклонения няма как да не се отразят и в работата му като политик и по-специално в протокола за присъствие в парламента. За първия си мандат като депутат Джонсън е присъствал на 52,1% от гласуванията на закони в парламента. Във втория си този дял дори спада - 44,6% от всички гласувания. \r\n Личи си и от записа на законодателните предложения, които той е направил. През времето си в парламента той не е показал кой знае каква активност по този параграф. Участвал в е законови предложения в подкрепа на войната в Ирак, за намаляване на данъците и срещу екологични регулации. Извън това неговото име не е прикрепено към почти никакви други законопроекти. \r\n По-обещаващо изглеждат осемте години, които той прекарва като кмет на Лондон - един от най-либерално ориентираните градове във Великобритания - успех, сам по себе си за един консервативен политик. \r\n Той спечели широко и заслужено признание за въвеждането на програмата за велосипеди в града - Santander (известна и \"Велосипедите на Борис\"). Тя помага за справяне с проблемите на замърсяването, задръстванията и здравето наведнъж. Той бе похвален и за други инвестиции и подобрения в обществения транспорт, откриване на нови линии на метрото и нови велоалеи. \r\n Междувременно обаче друга негова значима политика - \"Автобусите на Борис\" - не се радваше на такава подкрепа и отнесе множество критики за това, че не работи и че е твърде скъпа. \r\n След като се върна в Парламента, проектите, с които се захвана той бяха по-скоро за трупане на рейтинг, отколкото за прекарване на действителни политики. За да дойде накрая и кампанията за Брекзит, която въпреки успеха си, сега му носи обвинения и призовки за явяване в съда за лъжи пред избирателите. \r\n   \r\n   На този фон идват и откровено неверни изказвания, които той отправи. След като през 2016 г. Барак Обама изрази несъгласието си с Brexit, Джонсън отхвърли позицията на американския президент като \"наследствена неприязън към Британската империя\", произтичаща от това, че Обама е \"кениец по рождение\". \r\n Най-голямата неравност в политическата кариера на Джонсън дойде и най-скоро. В двете си трудни години като външен министър, от 2016 до 2018 г., той най-вече създаваше проблеми на \"Даунинг стрийт 10\" с гафове, непремерени изказвания и нарушения на протокола. \r\n На всяка крачка от преговорите за Брекзит рошавият политик използваше колонката си в The Telegraph, за да критикува премиера Тереза Мей и да внася напрежение в правителството, събуждайки по този начин слухове за възможен \"преврат\" в партията. Този преврат така и не дойде, но Джонсън все пак нанесе не малко щети върху стабилността на правителството. \r\n А веднага след като Тереза Мей разкри първата си чернова по сделката с Brexit, той даде тона на оставки от кабинета в знак на протест. \r\n И макар че някой ще кажат, че е изразявал яростно позицията си, именно това му поведение през времето на министерски пост показа БоДжо в светлина, в която нито един лидер не би искал да бъде виждан - като пакостник, създаващ проблеми, но не и решения. То събужда и сега съмнения, че той е правилният човек, който би могъл да изведе страната си от сегашната криза и да я постави на заслуженото й място в международен план. \r\n Още по-лошо е, че Джонсън създава истински и трайни спорове между Великобритания и нейните съюзници, както и между самите граждани на страната. Това се виждаше най-ясно в редовните му интервенции в преговорите за Брекзит, където коментарите му послужиха за изострянето на двустранните отношения в първите дни на преговорите. \r\n През годините всички тези гафове и грешки станаха част от типичното за Джонсън поведение - нещо, което може да се очаква от него. А това, в сегашните условия, пред които е изправена както партията на торите, така и самата Великобритания, това би поставило страната пред сериозно изпитание.  \r\n Може ли един популярен политик шоумен, който досега не е показал особено много истински работа, да свърши всички тези нелеки задачи? Никой не може да каже със сигурност. \r\n   \r\n", "date": "2019.06.04", "title": "Какво крие Борис Джонсън под маската на клоуна? Нищо."}
{"url": "http://www.classa.bg/%D1%81%D0%B2%D1%8F%D1%82/item/396347-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D1%81-%D0%BF%D0%BE%D0%BB%D1%88%D0%B0-%D0%B7%D0%B0-%D0%BA%D0%BE%D0%BC%D0%BF%D0%B5%D0%BD%D1%81%D0%B0%D1%86%D0%B8%D0%B8%D1%82%D0%B5-%D0%B7%D0%B0-%D0%BD%D0%B5%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD%D0%BE-%D0%B3%D0%BE%D1%80%D0%B8%D0%B2%D0%BE", "text": "Размерът на компенсациите за нарушенията, причинени от замърсения руски петрол в тръбопровода \"Дружба\", трябва да бъде решен между купувачите и продавачите на суровината. Това заяви днес руският заместник-министър на енергетиката Павел Сорокин, цитиран от Ройтерс.  Представители на руските власти днес се срещнаха в Москва с чуждестранни купувачи на руски петрол, за да обсъдят проблема уточнява БТА. След срещата Сорокин посочи, че не са обсъждани конкретни цифри, тъй като на този етап е трудно да се оцени размерът на обезщетенията. Ще бъде въведен обаче единен механизъм за компенсации, допълни той.      Полската нефтопреработваща компания Орлен (Orlen) изрази задоволство от резултата от преговорите, допълва ТАСС. Тя съобщи, че предстои да получи компенсации за доставките на замърсен петрол. Доставките на петрол, отговарящ на стандартите, по \"Дружба\" в Унгария и Словакия са влезли в щатен режим, а доставките на чист петрол в Полша могат да започнат още на 8 и 9 юни. Това каза пред медии говорителят на руската компания оператор Транснефт Игор Дьомин.  На 19 април беларуската компания \"Балнефтехим\" обяви, че руската страна подава по петролопровода „Дружба“ некачествена суровина. Няколко дни по-късно Беларус спря транзита за европейските потребители. Проверка на \"Транснефт\" показа, че на територията на Самарска област горивото е умишлено замърсено, припомня БНР. Следственият комитет на Русия разкри, че организирана престъпна група е източвала петрол от тръбата и го е заменяла с хлорорганични съединения. Финансовият директор на компанията „Петронефт актив“ и заместникът на генералния директор по техническите въпроси бяха обвинени в кражба в особено големи размери и повреждане на магистрален петролопровод. Двамата бяха обявени за издирване, а четирима техни предполагаеми съучастници, сред които и генералният директор на фирмата – задържани. Те ще останат в ареста до 29 юни, когато ще бъде гледана мярката им за неотклонение. Източването е продължило от август 2018 до април тази година, уточнява Националното радио.", "date": "2019.06.04", "title": "Русия преговаря с Полша за компенсациите за некачествено гориво"}
{"url": "http://www.classa.bg/%D1%81%D0%B2%D1%8F%D1%82/item/396348-%D0%B2-%D0%BA%D0%B8%D1%82%D0%B0%D0%B9-%D1%80%D0%B0%D0%B7%D0%BA%D0%B0%D0%B7%D0%B0%D1%85%D0%B0-%D0%B7%D0%B0-%E2%80%9E%D0%BD%D0%B0%D0%B9-%D1%81%D1%82%D1%80%D0%B0%D1%88%D0%BD%D0%B0%D1%82%D0%B0%E2%80%9D-%D1%80%D1%83%D1%81%D0%BA%D0%B0-%D1%80%D0%B0%D0%BA%D0%B5%D1%82%D0%B0-%D0%B7%D0%B0-%D1%81%D0%B0%D1%89", "text": "Най-голямата заплаха за Съединените щати е появата на ракетната система РС-28 „Сармат“ в руския арсенал, според китайски медии. Китайското издание „ Соху” нарича създаването на балистична ракета \"Сармат\" истински „кошмар” за Съединените щати и други западни страни. Китайските експерти посочват, че благодарение на използването на хиперзвукови блокове „Авангард” (У-71) „Сармат” се превръща в „най-ужасната“ и най-мощната ракета в света, която не може да бъде прихваната. Експертите напомнят, че тя ще бъде пусната в експлоатация през следващата година. Отбелязва се, че руските ракети могат да се движат бързо на дълги разстояния, както и лесно да преодоляват вражеските системи за противовъздушна отбрана.     Изданието отбелязва, че дори перспективните системи за противоракетна отбрана, които се разработват на Запад, няма да могат да устоят на „Сармат”. Това може да доведе до появата на „технологичен вакуум”, поради което САЩ няма да имат способността да противодействат на руската ракета. „Всеки ден предимството на САЩ в традиционното въоръжение се топи пред руския „Сармат”, отбелязва вестникът. По-рано беше съобщено, че Министерството на отбраната в годините 2019-2021 планира да проведе две изстрелвания на междуконтинентални балистични ракети „Сармат”. Превод: В.Сергеев", "date": "2019.06.04", "title": "В Китай разказаха за „най-страшната” руска ракета за САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396349-%D0%B7%D0%B0%D0%B1%D1%80%D0%B0%D0%B2%D1%8F%D1%82-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D0%B8-%D0%BE%D1%82%D0%B8%D0%B2%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B7%D0%B0%D0%B2%D0%B8%D0%BD%D0%B0%D0%B3%D0%B8-%D0%B8%D0%BB%D0%B8-%D1%81%D0%B5-%E2%80%9E%D1%81%D0%BD%D0%B8%D1%88%D0%B0%D0%B2%D0%B0%D0%BC%D0%B5,-%D0%B4%D0%BE%D0%BA%D0%B0%D1%82%D0%BE-%D0%BE%D1%82%D0%BC%D0%B8%D0%BD%D0%B5-%D0%B1%D1%83%D1%80%D1%8F%D1%82%D0%B0%E2%80%9D", "text": "Вторият човек в ГЕРБ се беше прочул с изявления пред медии, които го превърнаха в оратор за посмешище. Цецерон, както го нарече коментаторът Тони Филипов, сега си отива. И има запалени почитатели, които пишат из Фейсбук, че заслужавал и 10 апартамента за свършената работа. Симпатизантите на ГЕРБ със свито сърце очакват двамата другари Борисов и Цветанов пак да се сдобрят… В социалните мрежи се подиграват с Цветанов, други го жалят, други хвалят или осмиват Борисов, който го накара да си подаде оставка. Цецерон щял да се върне на бял кон, той Бойко временно го маха – „да се снишиме, да отмине бурята”, както се изрази навремето др. Тодор Живков, учител на сегашния Бащица Борисов. В интернет обаче забравиха защо се маха (махат) Цветанов. Ето накратко в резюме: Като шеф на парламентарна група Цветанов внася и пуска в машината за гласуване поправка в закона, с която става възможен „небостъргачът” на „Артекс“ в Лозенец. Само и единствено заради тази поправка. Към онзи момент няма строеж в държавата, за когото да е нужно удължаване на срока на разрешителното за строеж от 5 на 10 години. И в официалните си изявления „Артекс“ се позоваваха на тази поправка, за да обяснят, че всичко със строежа им е законно. Приходите на „Артекс“ от продажба на апартаменти (има официална оферта, етаж по етаж – виж  ) се изчисляват на около 100 млн. евро. За услугата да построиш тази печеливша сграда, няколко високопоставени от ГЕРБ (и кой знае колко още с подставени собственици) получават евтини (дали не безплатни за някого?) апартаменти. Че това е така няма съмнение, защото гневният Борисов нареди да спре строежа на „небостъргача” в Лозенец и го обяви за незаконен. Очевидно с цел да прецака организаторите на далаверата. Главният архитект, който отначало казваше, че строежът е законен, след гнева на Борисов като папагал започна да повтаря, че е незаконен.     Вероятно „Артекс“ ще спечели в съда и ще довърши сградата. Но и ще кихне още апартаменти на когото трябва. Е, гладните в ГЕРБ да се научат да не взимат от парсата без тартора си, без да питат и без да му се отчетат… Ще се върне ли Цветанов? Той неслучайно декларира неколкократно, че няма да каже лоша дума за Борисов, няма да работи против ГЕРБ и др. подобни. Това е за да му напомни с послание през медиите, че знае твърде много. Ако се стигне до компромати, Цветанов може да унищожи Борисов. Изобщо не е до няколко парцела и къщи в Банкя, някой апаратамент за някоя госпожица у нас и в чужбина. За мащабите на Борисов може да се съди по някои белези – сделките за „Булгартабак” и „Виваком”, в които държавата услужливо подпомогна някой да ги овладее, с разгрома на КТБ и разграбването й, за който помогнаха БНБ и прокуратурата, с което, разбира се Борисов уж няма нищо общо, за търгове, строежи, бюджети и финансиране тук и там, за натиск върху този и онзи, неща, на които Цветанов е бил свидетел и т. н. И за неизвестен брой сделки в столична община, където е бил кмет 4 години, а Цветанов – зам.-кмет. Цветанов оглави партията ГЕРБ след учредяването й, защото Борисов нямаше право като кмет на изборна длъжност. Но кметът даваше заплата на партийния лидер Цветанов като зам.-кмет, в нарушение на закона (виж  ) и т. н. – много са взаимните им тайни. Двамата са били „дупе и гащи”, както се казва. Затова в очите на Цветанов се чете една увереност, че ще се завърне, в което се надяват и екзалтирани привърженици на ГЕРБ. Но Цветанов два пъти беше на дълги посещения в САЩ, поради което се шегуват, че там са му сменяли чипа. Той е и един вид заплаха за Борисов. Борисов го отстрани не само заради удара за партията, който му нанесе с апартамент-гейт. Той го маха като свой съперник за властта, както Тодор Живков махаше първите хора около себе си, и ги следеше внимателно кой как контактува с Москва. Напълно възможна е ситуация компромат за Борисов да дойде отвън, както за апартамента на Цветанов. Тогава Цветанов ще е главен претендент да оглави партията.  Свалените приближени на върха не са бита карта завинаги, както сочи опитът и от соца и живковия режим. В един момент се завръщат, дори след години. Сега да видим при борисовия режим как ще се развият събитията. Все пак е демокрация и идат избори, не европейски, а вътрешни. Оправданията на „вожда” с едни лоши около него вървят само до време. И ако той се разклати, много мачкани ще се надигнат срещу него.   Според офертата за т. нар. небостъргач „Златен век“ цените за жилища варират между 3200 евро на кв. метър към 11-ия етаж докъм 3600 евро на кв. м към 20-ия етаж и още повече на по-високо. ", "date": "2019.06.04", "title": "Забравят за какво си отива Цветанов. Завинаги или се „снишаваме, докато отмине бурята”?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396341-57-%D0%B3%D0%BE%D0%B4%D0%B8%D1%88%D0%BD%D0%B0-%D0%B8%D0%BC%D0%B8%D1%82%D0%B8%D1%80%D0%B0-%D1%89%D0%B5%D1%80%D0%BA%D0%B0-%D1%81%D0%B8", "text": "Каша Браймс станала известна само за няколко месеца. През март тя започна да публикува постове, а сега повече от 20 хиляди души са се абонирали за нея. В същото време, Каша е толкова красива и добре поддържана жена, че някои потребители пишат, че тя и дъщеря й приличат на сестри. Според феновете на жената никой не може да повярва, че тя е на 57 години. На всички им се струва, че тази жена е успяла да омагьоса дори времето.", "date": "2019.06.04", "title": "57-годишна имитира щерка си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396342-%D0%BF%D0%BE%D1%82%D0%BD%D0%B0-%D1%82%D1%80%D1%8A%D0%BF%D0%BA%D0%B0-%D0%BD%D0%B0-%D0%B3%D1%80%D0%B8%D1%88%D0%BE-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5", "text": "Хвърлилата преди време око на родния тенисист Григор Димитров - Южени Бушар изуми феновете в социалните мрежи. Блондинката се сблъска с жегите в Париж и започна да се поти, което направи неприятно впечатление на околните, но канадката набързо излезе от ситуацията.     \"Излязох с розова фланелка, но започнах да се потя много. Следите ставаха все по-видими, а хората започнаха да ме заглеждат заради това.      Спаси ме един магазин за сувенири, откъдето си купих бяла фланелка и се преоблякох на място. Човек вдясно е фен, който искаше снимка и стана свидетел на всичко, но нямаше как. Трябваше да го направя\", обясни Бушар.     Явно красавицата се бе развълнувала, защото зърната й прозираха през дрехата, тъй като не носеше сутиен.", "date": "2019.06.04", "title": "Потна тръпка на Гришо се съблече"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396343-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D1%80%D0%BE%D0%B1%D0%B8%D0%BD%D1%8F%D1%82%D0%B0-%D0%B8%D0%B7%D0%B0%D1%83%D1%80%D0%B0", "text": "Звездата от бразилския сериал „Робинята Изаура\" Луселия Сантос зарадва почитателите си с гореща снимка, на която позира по копринено боди. От кадрите се вижда, че сексимволът на 80-те години на миналия век все още е в отлична форма. Сантос вече е на 62 години, но по всичко изглежда, че тялото й е неподвластно на времето.      Преди 20 години актрисата се отказва от месото. Именно на това дължала и „младежката\" си кожа. Луселия Сантос обича да си похапва пица и да пие кафе. Всеки ден бяга по 10 км. и се занимава с йога.  ", "date": "2019.06.04", "title": "Помните ли робинята Изаура?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396344-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D1%8E%D0%BD%D0%B8", "text": "ОВЕН ( 21 март - 20 април ) Трябва да използвате своите таланти на максимум. Никой не ви забранява, да работите активно, да бъдете инициативни и да диктувате правилата си. Приходите ще покрият всичките ви разходи, което вече е добре. Основното нещо е, след като получите пари да не бързате да ги изхарчите в магазина. От пътуване при лошо време, е по-добре да се откажете. ТЕЛЕЦ ( 21 април - 21 май )  Препоръчително е да използвате натрупания си потенциал в правилната посока. Въпреки това, няма да ви е лесно да определите кое е „добро“ и кое води до проблеми. Не е необходимо да споделяте лични преживявания с другите, защото в отговор може да получите само съжаление, а не разбиране. Неприятна ситуация е възможно да се случи, във финансовия сектор. БЛИЗНАЦИ ( 22 май - 21 Юни ) Днес ще си сложите такава маска, че дори и приятелите ви, няма да познаят кой се крие под нея. Възможно е да преигравате, бъдете внимателни. Фантазията си може да приложите в любимото си хоби, както и в любовта. Вечерта, ще трябва да решавате проблеми, свързани с финансите. Но не вашите собствени, а на близки роднини.   РАК ( 22 юни - 23 юли ) Трябва да преодолеете мързела и да се захванете с работа. Нещо повече, че сами се оплаквате от ниската заплата. Ако някой от вашите приятели ви предложи интересна работа, първо попитайте за заплащането. По природа сте ентусиасти, но в този случай само с ентусиазъм далеч няма да стигнете. Време е, да направите кариера. ЛЪВ ( 24 юли - 23 август ) Днес ще се къпите в комплименти и собствените си фантазии. Това е приятно, но отвлича вниманието от важните задачи и води до лекомислие. Ако вътрешно сте готови за нещо ново, тогава бъдете по-смели. Не трябва да гледате парите на другите хора, по-добре спечелете свои. Успешно ще премине пътуване, което сте планирали в предишен ден. ДЕВА ( 24-ти август - 23 септември ) Днес ще сте в мрачно настроение, което може да се отрази както на работата, така и на личния ви живот. Опитайте се да се уедините, затоплете се със спомени и си задайте енергичен ритъм. В противен случай, ще потънете в рутина и ще зациклите. Ако имате свой собствен бизнес, тогава трябва да инвестирате в него максимум усилия и желание за успех. ВЕЗНИ( 24 септември - 23 октомври) Трябва така да се захванете с работата си, че никой да не ви придиря или обвинява в некомпетентност. Безкрайността не е приоритет, затова бъдете изключително отговорни и честни. Има възможност, да се срещнете с интересни хора. Въпреки че при необвързаните, комуникацията няма да се ограничи само до приятелство. СКОРПИОН ( 24 октомври - 22 Ноември ) Днес не само ще се съмнявате в собствените си сили, но ще попаднете и в лапите на самоизмамата. Много от надеждите ви няма да се сбъднат, така че бъдете реалисти. Ако в работата се появят проблеми, разрешете ги на място. Но в сферата на любовта, благодарение на експериментите и щипка романтика, отношенията с партньора ще бъдат укрепени за дълго време.   СТРЕЛЕЦ ( 23 Ноември - 21 Декември ) Няма да е излишно, малко да разтърсите нещата и да преразгледате работния си график. Имате твърде много свободно време и от тука мързел, апатия и нежелание да правите нещо. Денят е добър за самореализация и творчество. Ако упорито се заемете с решаването на финансовите проблеми, на следващата сутрин ще се събудите богати. КОЗИРОГ (22 Декември - 20 януари ) Препоръчително е да прекарате този ден, в състояние на еуфория и мечти. Това ви е позволено, защото работите върху себе си сериозно. Основното е, че мислите и се движите в правилната посока. Козметичните процедури и лечението на хронични заболявания, днес ще дадат добър ефект. Една вечерна разходка, ще ви освободи от тревогите.  ВОДОЛЕЙ ( 21 януари -  19  февруари ) Трябва да се заемете с личния си живот. В преследване на кариера и пари, напълно забравяте за любимия си човек. Във финансовия сектор, ще са ви необходими практичност и способност за маневриране. Ако не може да се измъкнете от изкушенията, тогава всички покупки ще бъдат неудачни. Вечерта ви чака, спешен ремонт на колата или на домакински уреди.   РИБИ ( 20 февруари - 20 март ) Очаква ви един ден на вдъхновение и надежда. Може да не се изпълнят всичките ви желания, но късмета няма да ви остави. Особено след като в работата, сте авторитет. Ще ви бъде интересно да поговорите с приятел, с когото не сте виждали от дълго време. Ако се занимавате с творчество, тогава проектите не само ще ви носят пари, но и ще ви помогнат да намерите духовна хармония.", "date": "2019.06.04", "title": "Дневен хороскоп 4 юни"}
{"url": "http://www.classa.bg/%D1%81%D0%B2%D1%8F%D1%82/item/396345-%D1%81%D1%81%D1%81%D1%80-%D1%89%D0%B5-%D0%B1%D1%8A%D0%B4%D0%B5-%D1%81%D1%8A%D0%B1%D1%80%D0%B0%D0%BD-%D0%BE%D1%82%D0%BD%D0%BE%D0%B2%D0%BE,-%D0%BC%D0%BD%D0%BE%D0%B3%D0%BE%D1%85%D0%BE%D0%B4%D0%BE%D0%B2%D0%B8%D1%8F%D1%82-%D0%BF%D0%BB%D0%B0%D0%BD-%D0%BD%D0%B0-%D0%BF%D1%83%D1%82%D0%B8%D0%BD", "text": "Процесът на паспортизация на «постсъветското пространство» тръгна. Бавно, но правилно. Да си припомним за една статия, в която се твърдеше, че руско гражданство рано или късно ще получат всички, които са родени в СССР. В статията се казва, че всеки, който е роден в СССР, вече ще може да получи руско гражданство. Няма да има нужда да събира документи за потвърждаване, че човекът се е отказал от чуждо гражданство. Информацията бе публикувана в «Комсомолска правда».     Според източника, комитетът по националностите в Държавната дума на Русия е одобрил проект, налагащ опростена процедура за получаване на гражданство на РФ за всички, които говорят руски. Според документа, налице е план да бъдат внесени промени в два закона. Лично президентът на Русия Путин бил издал заповед да се започне създаването на закон, това се казва в пояснителните бележки. Нещо повече, предполага се, че те ще могат да получат жителство без документално потвърждение, че се отказват от гражданството на друга държава. Всичко това бе съобщено преди няколко месеца. Буквално в последните седмици бяха получени няколко потвърждения на това, че тази програма се осъществява реално. Да, не е бързо, но програмата върви напълно уверено. Миналата година бе публикувана още една информация по повода: руският «Държавен знак» е получил заповед да отпечата едновременно 30 милиона нови руски паспорти… Преди месец мнението, че опростена процедура при получаването на руски паспорти ще получат жителите на целия ЮгоИзток все още беше прогноза. Сега вече се превърна в убеденост. Очевидно процесът е планиран отдавна и сега е времето за неговата практическа реализация. Това е казано през 2011 година.  Обективната потребност от Евразийския съюз е без всякакво съмнение. Да се съберат всички «трохи» в едно, както това бе направено през 1930-те години — 15-20 години след разпадането на Руската империя, когато малки и големи хищници по съседство започнаха да ръфат от руската историческа територия цели късове. Дойде време те да бъдат събрани.  ", "date": "2019.06.04", "title": "СССР ще бъде събран отново, многоходовият план на Путин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396340-%D1%80%D0%B8%D0%B0%D0%BD%D0%B0-%D1%81%D0%B5-%D1%80%D0%B0%D0%B7%D1%81%D1%8A%D0%B1%D0%BB%D0%B5%D1%87%D0%B5", "text": "Всеки път, когато 30-годишната певица публикува фотографии на новия си комплект бельо, сякаш малък празник се случва за нейните фенове и любителите на красотата. Всички с нетърпение очакват новите снимки ... Риана обича разнообразието: секси певицата редува фотографии както с новата козметика от собственото й марка, така и след това по бельо или облечена в бански костюм.      Поклонниците на творчеството й само успяват да харесват една след друга снимките в Instagram и да поръчват нови продукти с името на певицата. Този път, според думите на самата Риана, тя представя колекция от юни, която вече може да бъде намерена на сайта.      И, съдейки по одобрителните коментари на последователите на Риана, можем спокойно да кажем, че тя ще има голям успех. Един от тях например написа - \"Ето така изглеждат мечтите ми\".      Феновете на Риана също така се възползваха от възможността да напомнят на певицата, че всъщност очакват от много дълго вече новия й албум. Последния път красавицата обеща, че на феновете няма да се налага да чакат още дълго.", "date": "2019.06.04", "title": "Риана се разсъблече"}
