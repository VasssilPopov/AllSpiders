{"url": "http://www.classa.bg/%D1%81%D0%B2%D1%8F%D1%82/item/385761-%D0%BF%D0%B5%D1%82%D1%80%D0%BE%D0%BB%D1%8A%D1%82-%D0%BE%D1%82%D1%87%D0%B5%D1%82%D0%B5-%D0%BD%D0%B0%D0%B9-%D0%B4%D1%8A%D0%BB%D0%B3%D0%B0%D1%82%D0%B0-%D1%81%D0%B8-%D1%81%D0%B5%D1%80%D0%B8%D1%8F-%D1%81%D0%B5%D0%B4%D0%BC%D0%B8%D1%87%D0%BD%D0%B8-%D0%BF%D0%BE%D0%BD%D0%B8%D0%B6%D0%B5%D0%BD%D0%B8%D1%8F-%D0%BE%D1%82-2015-%D0%B3-%D0%BD%D0%B0%D1%81%D0%B0%D0%BC", "text": "Цената на петрола отчете най-голямото си седмично понижение от пет седмици насам, продължавайки най-дългата си серия на понижения от три години насам. Причината за мрачното настроение на пазара се дължи на продължаващите страхове за забавяне на търсенето на развиващите се пазари, както и нарастващите резерви на САЩ. Фючърсите върху петрола поскъпнаха с 0,7% по време на търговията в Ню Йорк на фона на поевтиняващия долар, по-скъпата мед и поредната стачка на служители на петролни и газови платформи в Северно море, съобщава Bloomberg. За седмицата обаче цените остават ниски. Стойността на американския сорт West Texas Intermediate се понижи с 2,5% за седмицата – най-голям спад от 13 юли, тъй като валитната криза в Турция и продължаващия китайско-американски търговски конфликт продължават да влияят на настроенията на инвеститорите. Цената на „черното злато“ се понижи с над 11% от тригодишния си ръст, който достигна през юни заради увеличаващите се тревоги за състоянието на световната икономика и увеличаването на добива на страните от ОПЕК. В същото време нарастване отбелязват и петролните резерви, след като стана ясно, че американските запаси са отбелязали най-голям ръст от 2017 г. насам. През последните месеци Либия също успя да възстанови част от ограниченото си по-рано производство. „Схващането е, че – може би, ситуацията не е толкова лоша, колкото беше в сряда“, посочва Боб Яугър от  Mizuho Securities USA LLC. По думите му цената на медта е „добър индикатор за китайското търсене на всички видове суровини“. Петролът West Texas Intermediate с доставка през септември достигна цена от 65,91 по врем на търговията в Ню Йорк, което представлява ръст от 45 цента. От своя страна международният бенчмарк Брент с доставка през октомври се търгува до цена от 71,83 долара за барел в Лондон, което е ръст от 40 цента. Фокус на пазарите през последните седмици се превърна турската икономика и цената на турската лира, която поевтиня значително през последните месеци. Повод за последното обезценяване стана спора между Вашингтон и Анкара във връзка със съдбата на арестувания в Турция американски пастор Андрю Брънсън, обвинен в тероризъм. Проблемите на икономиката станаха причина за притеснение, че те биха могли да се разпространят и сред други развиващи се икономики. „Говори се, че ако кризата на развиващите се пазари се разшири, то това ще натежи върху световното търсене“, заяви Бил Огрейди, изпълнителен вицепрезидент на Confluence Investment Management LLC.", "date": "2018.08.18", "title": "Петролът отчете най-дългата си серия седмични понижения от 2015 г. насам"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385756-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%BB%D0%B5%D1%82%D1%83%D0%B2%D0%B0%D0%BD%D0%B5-%D0%BD%D0%B0-%D0%B2%D0%B0%D0%B7%D0%BE%D0%B2-%D0%BA%D0%B0%D0%BA-%D0%B5-%D1%85%D1%83%D0%B1%D0%B0%D0%B2%D0%BE-%D0%B4%D0%B0-%D0%B8%D0%BC%D0%B0-%D1%87%D0%BE%D0%B2%D0%B5%D0%BA-%D0%B1%D0%BB%D0%B8%D0%B7%D0%BA%D0%B0-%D0%B4%D1%83%D1%88%D0%B0", "text": "„Как е жалко, че Евгения Марс по своята гордост отказа да ме придружи, залюбила се в шума и праха, и горещината на София!, пише през горещите августовски дни на 1921 година големият български писател. Месец по-късно, на 21 септември, го покосява инфаркт   По онова време изглежда било модно да се анкетират големите хора на България. В една такава анкета, която прави проф. Иван Шишманов, попитал Иван Вазов коя е любимата му миризма. Той отговорил: „От планински босилек мирис“. Изглежда, че и това благовонно ухание тръгнал да дири в Тревненския балкан през горещите августовски дни на 1921 година, където прекарал две седмици. Далече от столицата, прахта и суетата, по-близо до тишина и хлад.     Намеренията му били да иде в Кръстец, където имало хотел, но във влака разбрал, че „тоя хотел бил „реквизиран“ от горските чиновници, а за „излетачи“ нямало място“. Посред нощ, на 6 срещу 7 август, Вазов пристигнал в Плачковци. Слиза на перона. Никой не обръща внимание на величествената му фигура. С гарсонетка, с бастун в едната ръка, с куфар в другата. Посрещачи – няма.    Гостът тръгва и се озовава на малкото площадче – пред входа на хотел „Търговски“. Посреща го бай Митю – хотелиер от Трявна. Въпреки, че хотелът се пръска по шевовете от летуващи, той намира място за скъпия гост.  На следващата сутрин бай Митю разглася из селото за дошлия поет. Телефонира на директора на мината инж. Маринов, който изпраща вагонетка, за да вземе писателя.  Посрещачи са Маринов, съпругата му и минния касиер. Поднасят букет и извинения за станалото недоразумение.  Отправят се към коксовите пещи. Работниците провеждат кратък разговор с поета. Младият директор на каменовъглените рудници любезно поканил Вазов в дома си, който се намирал на няколко километра от Плачковци. Тази долина местните някога наричали Гръбчево, но управниците на мините заменили името с „Българка“. „Тоя дом с една весела архитектура, наумяващ европейска вила с всички изгоди за живота, е като един вълшебен дворец, издигнат от ръката на магесник сред тая усойна и зелена планина“, пише Вазов във „В пазвите на Балкана“.  Учителят от Трявна Богомил Даскалов разбрал за идването на Вазов. С картичка се гласял да покани достолепния гост да посети дома му, известен с резбованите тавани. Тъкмо се гласял да изпише картичката, влезнал в двора му слугата от хотел „Борис“ и попитал кога ще приеме поета:“Когато е удобно на господин Вазова“, отвърнал той. Дал му картичката, за да я отнесе при адресата.  Скоро Иван Вазов пристига с файтон и трима свои приятели. По стара тревненска традиция му сервират сладко от ягоди, сливовица и плодове. Поетът се шегувал, разказвал колко е доволен от видяното в Трявна: “По много неща Трявна ми напомня Сопот и много скърбя, че по-рано не съм могъл да идвам тук, а особено лете“ – със съжаление казал той.  Заинтересувал се от бита на тревненци, от миналото на града. Оживено разпитал за Петко Р. Славейков и Ангел Кънчев. Обещал да посети домовете им. Захласнал се по резбованите тавани в Даскаловата къща и като узнал, че само главният майстор е получил надница от три гроша за майсторлъка си, а всички останали работници от две до сто пари, отбелязал: „Затова е безценно българското изкуство!“  Домакините поднесли на поета книга за записване на посетителите и го помолили да се разпише за спомен. Той извадил молив и собственоръчно написал: „Иван Вазов – Сопот“.  Един от гостите отбелязал:  Господин Вазов, слагате на думата Сопот ер голям…  Усмихнато Вазов отговорил:  Ръка, свикнала петдесет години да пише така… Пък и защо малкият Сопот да не носи един голям ер…?  След гостуването в къщата на Богомил Даскалов компанията посетила дома на директора на прогимназията. А от там с файтон Вазов се върнал обратно в станция „Българка“, за да отморява в прохладата на Балкана.  На идния ден големият български поет и писател заминал за Габрово с директора на мината и съпругата му. Минал по алеята на булевард „Априлов“ и се отбил в хотел „Бузлуджа“, за да се разхлади с чаша бира. Нарекъл габровци „будни и предприемчиви“. Учителите от Априловската гимназия го поканили да го разведат из града. Но поради умора Вазов отказал.  По време на това пътуване, няколко пъти се среща с работниците от каменовъглените рудници. Води разговори. Те му разказват кога и как са чествали седемдесетата му годишнина. Един от тези миньори си спомня: „Вазов се смееше с просълзени очи, а когато се поуспокои, с умиление каза: „Благодаря Ви, добри хора! Сега наистина ще се чукнем за здраве, преди да напусна Гръбчево“.  По клоните на старите буки хората окичили книжни фенери. Запалили огньове. Опекли един тлъст овен. Та нали на гости е големият Иван Вазов.  Наред със срещите, веселбите и разходките, 71-годишният поет не забравил да пише на своята вдъхновителка: „Как е жалко, че Евгения Марс по своята гордост отказа да ме придружи, залюбила се в шума и праха, и горещината на София! А колко нови впечатления, колко жизнерадостни впечатления би изпитала!... Вчера заедно с една многочислена дружина, дами и мъже, направихме излет с млака до „Кръстец“ – най-високата точка на линията. Весел и радостен пикник сред гъстите гори. Шумни смехове и песни. Представи си: пяха и песента „О, аз съм англичанка“, станала популярна от твоята „Божана“. И тая песен тъй живо ме трогна и те изправи пред мене във всичката твоя очарователност. Как е хубаво да има човек близка душа, за която да мисли и тъгува… Аз смятам, че без това условие животът не е пълен. Ти имаш куп развлечения, връзки и младост, да не чувстваш като мене потребността от духовно общение с човек, всецяло тебе предан, чийто живот ти изпълни със съдържание. Аз обаче нямам друга радост освен тебе, други приятни преживявания освен скъпите спомени за тебе и надеждата пак да те видя и да ти се радвам“.  Това е последното летуване на Вазов. Един месец след завръщането си в София, на 21 септември 1921 година, в 12. 30 часа на обед, той се почувствал зле, докато обядвал. Поискал чаша вино със сода, но това не му помогнало. Тъкмо слага вилицата в устата си и главата му клюмва назад върху стола. Инфаркт на миокарда покосява големия писател.", "date": "2018.08.18", "title": "Последното летуване на Вазов - Как е хубаво да има човек близка душа..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385757-%D0%B3%D0%BE%D0%BB%D1%8F%D0%BC%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%81%D0%BF%D0%BE%D0%BB%D0%B5%D1%82%D1%8F-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B0%D1%82%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D1%82%D0%BE%D0%B4%D0%BE%D1%80%D0%BE%D0%B2%D0%B0", "text": "Майката на джаз примата Камелия Тодорова е починала. „Вчера загубих моята грижовна, сърдечна и любвеобвилна мама Стойка! Няма по-голяма болка от тази да загубиш мама, моята закрила и вдъхновение\", написа в социалната мрежа певицата. 93-годишанта жена издъхна в хоспис, тъй като в последно време страдаше от деменция. Кеми даде целия си хонорар от „ВИП брадур\" за грижите за майка си. Междувременно трагичната вест бе коментирана и от дъщерята на Кеми – Рейчъл Роу, която написа в личния си фейсбук профил следното: „Израснах в женско царство. В семейство на истински, силни и борбени дами, които се справят с всичко наравно с мъжете, но и притежаващи любов, състрадателност, загриженост... и о, да - определено знаят как да готвят! Баба Стойка бе нашата майка-кралица, около която всички жужахме - докато учеше едната си внучка как да пере дънките на четка на мивката в банята, другата беше хваната в кухнята да бърка белтъците с миксера за поредния божествен сладкиш от и с рецепти. В същото време се занимаваше с някой тоалет на дъщеря си Кеми, докато на гладен племенник му се предлагаше общо взето налично за ядене \"Искаш ли да ти сипя мусака, хайде, и ориз с тиквички има, а и две кюфтета от вчера, после ще ти дам и кремче, едно парче диня ще ти нарежа в кутийка за после....\" - да не би да остане гладен. Разговорите по металния зелен телефон с шайба от 20-те години освен на готварска тематика бяха свързани и с всякакви медицински въпроси, та нали е била и мед. сестра в 16-та поликлиника. Осен кулинарията и грижите за всички около нея тя ме учудваше физическата си сила - беше на осемдесет и две-три когато ни съобщи, че е преместила хладилника от кухнята на балкона в другата стая... \"Снайперистът\" пък и беше прякор, измислен от приятелите ни задето ни наблюдаваше от кухненския прозорец докато играем в двора пред блока. Най-много като че ли харесваше да си подсвирква някоя италианска мелодия и да играе на табла и карти; разказва за годините, когато е пяла в хора на Светослав Обретенов и за сърничката, която са си отглеждали трите сестри Бухлеви. И как с дядо Кирчо били арестувани, защото танцували рокендрол в заведение на Слънчев Бряг във време когато не било разрешено. Въпреки бунтарския си дух все ми повтаряше \"По-умният отстъпва\" когато се карахме със сестра ми. Всички подражавахме на Стойчето, всички я обичахме и търсехме нейното мнение и одобрение. За мен тя остава в съзнанието един велик учител, страхотен, весел и забавен човек и строга, но справедлива и обичаща ни баба. Обичам те, Царице, светъл ти път нека Божията светлина и любов е в теб! Поздрави на всички близки, които те очакват, за да си пеете заедно!\".", "date": "2018.08.18", "title": "Голяма трагедия сполетя легендарната Камелия Тодорова!"}
{"url": "http://www.classa.bg/%D1%81%D0%B2%D1%8F%D1%82/item/385758-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%B1%D1%83%D0%BB%D0%BA%D0%B0%D1%82%D0%B0,-%D0%BD%D0%B0-%D1%87%D0%B8%D1%8F%D1%82%D0%BE-%D1%81%D0%B2%D0%B0%D1%82%D0%B1%D0%B0-%D0%BF%D1%83%D1%82%D0%B8%D0%BD-%D1%89%D0%B5-%D0%B8%D0%B4%D0%B5", "text": "Министърката на външните работи на Австрия Карин Кнайсл и гостите на нейното сватбено тържество днес ще слушат традиционна руска музика благодарение на Владимир Путин. Това съобщават световните медии. Путин е поканен на сватбата заедно с още стотина гости, сред които са австрийският канцлер консерватор Себастиан Курц и крайнодесният вицеканцлер Хайнц-Кристиан Щрахе. Австрийската партия на свободата на Щрахе е в близки отношения с руската пропрезидентска партия \"Единна Русия\". Изненадващата поява на Путин на сватбата на Кнайсл и бъдещия й съпруг Волфганг Майлингер възмути опозиционните партии в Австрия, които споменаха руската намеса в украинския конфликт. \"Как е възможно Австрия да бъде строител на мостове и почтен брокер по време на своето председателство на ЕС, след като външният министър и канцлерът така безсрамно взимат страна?\", попита водещият социадемократически депутат Андреас Шийдер.След сватбената церемония в градче на австрийско-словенската граница руският президент ще замине за Германия, където ще се срещне с канцлера Ангела Меркел, отбелязва в. Монитор. В сряда говорителят на Кремъл Дмитрий Песков потвърди, че Путин ще бъде гост на сватбата на Кнайсл. Руският президент ще направи подарък на младоженците, каза Песков, но не уточни какъв. Коя е Карин Кнайсл В Русия едва ли биха обърнали внимание на сватбата на 53-годишната министърка на външните работи на Австрия Карин Кнайсл, ако не беше едно обстоятелство - сред гостите на тържеството ще бъде Владимир Путин. Би Би Си разказва какво е известно за Кнайсл, която руският президент лично ще иде да поздрави. Предстоящата визита на Владимир Путин в Австрия, вече втора за това лято, стана изненада. Медиите никога на са писали за това, че руският президент е близък приятел с Кнайсл или нейния избраник, 65-годишния бизнесмен Волфганг Майлингер. Подобни покани Путин не приема често, например през 2015 г. той не дойде на сватбата на своя говорител Дмитрий Песков, въпреки че неговата съпруга Татяна Навка разказваше, че държавният глава бил поканен на празника. Карин Кнайсл оглавява външното министерство на Австрия от зимата на миналата година. Тя живее в неголяма ферма на юг от Виена. Министърката знае повече от седем езика, познава отлично Близкия изток и нееднократно е призовавала за диалог с Русия на фона на противопоставянето между Москва и Запада.Кнайсл е родена във Виена, но на четиригодишна възраст се премества в Аман, столицата на Йордания. Баща й е бил личен пилот на крал Хюсеин и му помогнал за създаването на националната авиокомпания Кралски йордански авиолинии. Майката на Кнайсл е работила като стюардеса. През 1970 г., заради започналата в страната гражданска война семейството на бъдещата министърка на външните работи на Австрия било принудено да напусне Йордания, но интересът на Кнайсл към Близкия изток се запазил. В гимназията, например, тя активно следяла войната в Ливан и дори посветила на тази тема дипломната си работа. В средата на 80-те години на миналия век Кнайсл учила право и източни езици във Виенския университет. Тя продължила своето образование в Еврейския университет в Ерусалим и в Университета на Йордания. В продължение на още една година Кнайсл се занимавала с арабистика в Джорджтаунския университет в САЩ. През 1992 г. тя защитила в Националното висше училище по администрация във Франция дисертация, посветена на границите в Близкия изток. Родният език на Кнайсл е немският, което ще й позволи на сватбата да общува пряко с Владимир Путин, който владее този език. Външната министърка на Австрия също така владее прекрасно арабски. Освен това тя говори английски, френски, италиански и испански, а също така знае иврит и унгарски. Неотдавна Кнайсл започна да учи китайски.\"Понякога сънувам сънища на италиански, а друг път - на френски. Водя си дневник именно на френски, защото някои лични неща понякога ми е по-просто да отразя именно на (този език)\", разказа тя пред в. \"Файненшъл таймс\". Кнайсл започнала своята дипломатическа кариера в края на 80-те години на миналия век, когато постъпила на работа в министерството на външните работи на Австрия. За няколко години тя успяла да поработи в Париж и Мадрид. По време на стажа си във външното министерство Кнайсл основно се специализирала по проблемите на Близкия изток. По-късно тя се съсредоточила върху кариерата на преподавател. За 10 години Кнайсл успяла да поработи в няколко университета във Виена, няколко европейски училища, а също в учебни заведения в Ливан. Студентите й изучавали международно право, историята на Близкия изток и енергийните пазари. Кнайсл е автор на няколко научни труда и нехудожествена литература, включително автобиографията \"Моят Близък изток\". От 1998 г. Кнайсл също е работила като журналист на свободна практика, например в Словения, за в. \"Пресе\". Нейни статии са излизали и във в. \"Нойе цюрхер цайтунг\". По същото време Кнайсл започна да се изявява като експерт по Близкия изток. Тя често можеше да бъде видяна в ефира на австрийската национална телевизия.Австрийските власти през последните години се придържаха към умерена в сравнение с други страни от ЕС позиция по повод действията на Русия. След идването на власт на новия кабинет, в който влиза и Кнайсл, от Виена по-често започнаха да се чуват предложения за подобряване на отношенията с Русия. Австрия е единствената голяма страна от ЕС, която не изгони руски дипломати след отравянето в Солсбъри на бившия полковник от ГРУ Сергей Скрипал и дъщеря му. \"В трудни времена е необходимо да се поддържа диалог\", каза тогава Кнайсл. През март тази година министърката заяви, че Австрия е готова да стане посредник между Москва и Лондон. Кнайсл е призовавала и за сътрудничество с Русия в Близкия изток. \"Трябва да си сътрудничим с Русия в Сирия, Йемен, Иран, в частност по въпроси, засягащи ядреното споразумение с Иран. Надяваме се, че Русия ще може да повлияе на Иран, особено що се отнася до иранското присъствие край границите на Израел в Сирия\", каза тя в интервю за австрийската телевизия. Медиите освен това споменаваха Виена като едно от възможните места за срещата на върха между Владимир Путин и Доналд Тръмп, но в крайна сметка, президентите на Русия и САЩ се срещнаха в Хелзинки. Именно визитата в Австрия стана първото задгранично пътуване на Путин по време на новия му президентски мандат. Там той проведе преговори с президента на Австрия Александър ван дер Белен и с федералния канцлер Себастиан Курц. При посещението си президентът на Русия положи венец пред паметника на воините от Съветската армия, загинали за освобождението на Австрия от фашизма, като тогава той бе съпровождан от Кнайсл. По същото време тя е поканила Путин на сватбата си. Кнайсл е член на коалиционното правителство на Австрийската народна партия (АНП) и дясната Австрийска партия на свободата (АПС). АПС спечели победа на изборите, след като обеща да засили сериозно контрола над мигрантите. В разгара на миграционната криза през 2015 г. Кнайсл заяви, че бежанците се стремят към ЕС по икономически причини, а не заради войни. Мнозинството мигранти са \"млади хора, пълни с тестостерон\", които не могат да си намерят жена, защото нямат работа и дом, а това означава, че не могат и да получат необходимия \"статут на човека в традиционното общество\", каза тя. Кнайсл нарече \"безсмислица\" споразумението между Турция и ЕС за нелегалните мигранти. Тя разкритикува канцлера на Германия Ангела Меркел за \"извънредна безгрижност\" заради селфи с бежанци.", "date": "2018.08.18", "title": "Интересната история на булката, на чиято сватба Путин ще иде"}
{"url": "http://www.classa.bg/%D1%81%D0%B2%D1%8F%D1%82/item/385759-%D1%82%D0%B5%D0%BE%D1%80%D0%B8%D1%8F-%D1%82%D0%B0%D0%B9%D0%BD%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D1%86%D0%B5%D0%BB%D0%B5%D0%BD%D0%B0%D1%81%D0%BE%D1%87%D0%B5%D0%BD%D0%BE-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D0%BD%D0%B5-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Веригата на световната власт е устроена тайнствено и загадъчно. Но в нея се проследява ясна йерархия. Известно е, че всички държави и техните лидери са само марионетки, изпълняващи чужди заповеди, се твърди в анализ споделян масово през последните дни в мрежата.       Тези, които действително притежават истинската власт, винаги са в сянка и управляват тайно, пишат конспиративни сайтове. Но и те се подчиняват на чужди заповеди. Невъзможно е властта да се споделя с широк кръг лица – тя е твърде ценна стока, за да се пилее. Тайното световно правителство всъщност се състои само от няколко души, които управляват различните процеси в съвременния свят. Тази организация се стреми към глобалната власт не от днес или от вчера, а от векове. И целта й е именно поробването на целия свят и установяването на контролирана скрита диктатура. Изпробват се различни модели, които понякога довеждат дори до световни войни Последният модел се оказва най-успешен. В началото на нашия век членовете на тайното световно правителство концентрират усилията си върху това световната паяжина да влезе във всеки дом.      Срещу минимални суми потребителите заменят свободата си за удобния и приятен интернет. При това напълно доброволно. И наистина, ако промените не са революционни, а се правят постепенно, на никого няма да му хрумне да се възмущава и съпротивлява. Първо се появиха скенерите за пръстови отпечатъци на смартфоните. Милиарди потребители с радост отдадоха биометричните си данни на транснационални корпорации. Те, от своя страна – на правителствата, а те пък – на тайното световно управление. Всичко, което се случва в нашия свят, е тясно взаимосвързано. Съвременните информационни идеи старателно се контролират и се появяват на пазара едва когато почвата вече е подготвена за тях. Така след скенерите за пръстови отпечатъци се появиха и камерите, способни за десетки части от секундата да създават триизмерни проекции на лицата и да сканират окото. В Китай властите са стигнали още по-далеч. Създава се система за гражданска отговорност. Тестовете доказват ефективността й.    Но зад красивите думи за безопасност се крие горчивата истина    Системата за гражданска отговорност – това са милиарди камери, датчици и микрофони, разположени буквално навсякъде. Това е централизирана база данни, в която се съдържат личните дела на всички граждани на Китай, водени още от раждането им. Системата оценява постъпките на хората и формира рейтинг, на основата на който те са поощрявани или наказвани. Вече се говори за създаването на подобна система на територията на Япония, САЩ, Русия. Правителствата обсъждат възможността за изграждане на тестови селища за експериментиране с новата система за гражданска отговорност, която се превръща и в закон, и в съд. Моралните категории ще функционират в компютърна система, която ще се управлява не от корпорациите и правителствата, а от няколко души в сянка. Реалността е такава, че истината е още по-страшна. В Китай е в пробен период система, която впоследствие ще се приложи по целия свят. Тайното световно правителство, разполагащо с всички биометрични, банкови, маркетингови и други данни за нас, ще стартира във всяка страна аналогична система за наблюдение, формално тя ще осигурява обществената безопасност. Но в действителност ще превърне цялото човечество в послушни роби. Това ще постави началото на нова епоха на доброволно робство. А световното правителство ще получи пълен контрол над нашия свят, като ще може да реализира всякакви планове и идеи. Така за прогреса и безопасността, за мира и спокойствието, за благата и комфорта, хората ще трябва да заплатят с най-ценното, което притежават, а именно – със свободата си...", "date": "2018.08.18", "title": "Теория: Тайно световно правителство целенасочено работи за унищожаване на човечеството!"}
{"url": "http://www.classa.bg/%D1%81%D0%B2%D1%8F%D1%82/item/385760-%D0%BA%D0%BE%D1%84%D0%B8-%D0%B0%D0%BD%D0%B0%D0%BD-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-80-%D0%B3%D0%BE%D0%B4%D0%B8%D1%88%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82", "text": "Бившият генерален секретар на ООН Кофи Анан почина на 80-годишна възраст. Новината за смъртта му бе съобщена от неговата фондация в социалните мрежи в събота. Анан е починал след кратко боледуване, без да се уточнява какво, съобщава Wall Street Journal. Дипломатът прекара почти цялата си кариера в администрацията на ООН, превръщайки се в първия чернокож, заемал длъжността на генерален секретар. Той изкара два мандата на поста – от 1 януари 1997 г. до 31 декември 2006 г. Анан и ООН бяха удостоени с Нобелова награда за мир през 2001 г.  „Семейство Анан и Фондация „Кофи Анан“ съобщават с огромна скръб, че бившият генерален секретар на ООН и лауреат на Нобелова награда за мир Кофи Анан почина в мир в събота, 18 август, след кратко заболяване“, посочват от фондацията. Съпругата на покойния Нане и децата им - Ама, Коджо и Нина, бяха до него през последните дни от живота му, цитира БТА изявление на семейството в Twitter. Настоящият генерален секретар на ООН Антониу Гутериш отдаде почит пред паметта на Анан. „По множество начини Кофи Анан бе олицетворение на ООН. Той се отличи, като поведе организацията към новото хилядолетие с несравнимо достойнство и решимост“, добави Гутериш. Кофи Ата Анан е роден на 8 април 1938 г. в град Кумаси, в британската колония Златен Бряг (от 1957 г. насам - Гана). Баща му е вожд на племето фанти и губернатор на област Ашанти. Седми генерален секретар на ООН, Анан заема поста в течение на два мандата от 1997 до 2006 г. Осъществява реформи, целящи да намалят административните разходи на организацията. Посредничи в редица трудни политически ситуации - през 1998 г. във връзка с кризата в Ирак, с цел Багдад да допусне в страната международни инспектори, а през периода 1984-1998 г. съдейства за прехода към гражданско управление в Нигерия след поредица от военни правителства. През 1999 г. съдейства за договаряне между Либия и Съвета за сигурност на ООН по повод експлозията на самолета над Локърби през 1988 г. и за уреждане на кризата в Източен Тимор.  През 2001 г. Анан получава Нобеловата награда за мир съвместно с ООН „за принос в осигуряването по-ефективна Организация и по-траен мир в целия свят“.  Дипломатът бе начело на организацията в едни от най-турболентните й периоди от създаването си насам през 1945 г., белязани от провали и скандали. Анан е избран за втори мандат начело на организацията след безпрецедентната липса на конкуренция, което отразява подкрепата, на която той се радваше от преобладаващото мнозинство държави в ООН. * ", "date": "2018.08.18", "title": "Кофи Анан почина на 80-годишна възраст*"}
{"url": "http://www.classa.bg/%D1%81%D0%B2%D1%8F%D1%82/item/385752-euronews-%D1%80%D1%83%D1%81%D0%B8%D1%8F-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B8-%D0%B2%D0%BE%D0%B5%D0%BD%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D1%81%D0%BF%D0%BE%D1%80%D0%BD%D0%B0%D1%82%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F-%D0%BC%D0%B5%D0%B6%D0%B4%D1%83-%D1%81%D0%B8%D1%80%D0%B8%D1%8F-%D0%B8-%D0%B8%D0%B7%D1%80%D0%B0%D0%B5%D0%BB", "text": "Руска военна полиция патрулира по периметъра на демилитаризираната зона между Сирия и Израел, която неотдавна изцяло беше освободена от бандитите на терористичните групировки. Вътре в самата зона на Голанските възвишения руски постове няма и щом работата бъде организирана, Русия планира да предаде всичко на сирийците, предава Euronews. \r\n Русия разположи четири поста на военната полиция на Голанските възвишения по дължината на линията „Браво“. В най-близко време се планира да бъдат оборудвани още два. \r\n Заместник командващият на руската групировка в Сирия генерал-лейтенант Сергей Кураленко подчерта, че в самата зона постове на военната няма. Отбелязва се, че веднага щом, работата бъде осигурена (в това число и от сирийска страна), военната полиция ще предаде постовете на сирийците. \r\n СЕРГЕЙ КУРАЛЕНКО, заместник командващ на руската групировка в  Сирия :  \r\n Миротворците на ООН за пръв път разгърнаха своите постове на Голанските възвишения през 1974 година в рамките на договора за разделянето на враждуващите страни след като Израел окупира тази територия през 1967 година. Но през 2014 година миротворците изтласка от там групировката „Джабхат ан Нусра“*. \r\n Неотдавна силите на Сирийската арабска армия успяха напълно да освободят демилитаризираната зона до линията „Алфа“. \r\n   \r\n    ", "date": "2018.08.18", "title": "Euronews: Русия разположи военна полиция на границата на спорната територия между Сирия и Израел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385753-%D0%B8%D0%B7-%D0%BB%D0%B5%D1%82%D0%BD%D0%B8%D1%8F-%D0%B4%D0%BD%D0%B5%D0%B2%D0%BD%D0%B8%D0%BA-%D0%BD%D0%B0-%D0%B5%D0%B4%D0%BD%D0%B0-%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D0%BA%D0%B0", "text": "Август, в навечерието на пътуването Аз не съм маргинализирана като преобладаващата част от социума. Тълпите, когато не са скрепени в единен елемент поради обща идеологическа заедност, ме фрустрират. Затова и предпочитам дните за релакс да прекарвам в извънординерни пространства, където реалността може да ме сюрпризира с най-различни ивенти и инспириращи персони. Искам да кажа, че медиократските почивни бази или ризорти за мен са спиритуално табу. В този смисъл предпочитам нормалността на малките китни морски селца, където все още духът на българския характер резонира в семплата честота на битието.       Вътрешното ми Аз няма търпение да загърби битовостта на отредената ни реалност и да изгуби себе си по пътя към село Варвара, Синеморец, Резово... Със семейството ми обичайно избираме за почивка периода след август, защото тогава човекопотокът започва да се минимизира и пространственият уют на пейзажната цялост необезпокоявано изпълва клетките на телата и душите ни. Тази година обаче по неконтролируеми от рациото обстоятелства заминаваме точно през август, най-натоварения ваканционен месец... Аз обаче няма да се отдавам на негативизма и както е казал Балзак, ще си повтарям, че \"Човекът е човек, когато е на път\"... Балзак ли беше?... Да проверя! Август, денят на пътуването Цяла сутрин подреждаме куфари в семейния автомобил. По принцип не носим много багаж, защото, както казва Зигмунд Фройд, Omniea mea mecum porto (Всичко свое нося със себе си), така че еквилибрирах истинските ни нужди и успях да синтезирам багажа до четири куфара. В моя съм сложила две-три рокли, един бански костюм и двайсет книги за четене. Съпругът ми прояви инициативност и сам дефинира персоналните си необходимости. Видях само, че си е взел цялата екипировка за риболов, екипа за фитнес, но... нищо за четене. Всъщност не съм сюрпризирана - интелектуалните активности не са генерирани бай дифолт у него. Потвърждава го и фактът, че без да съм видяла е локализирал между куфарите и две бутилки домашна ракия от селото на свекърите ми. Ненавиждам тази елементарна пошлост, подчинена на телесното! Но той всеки път, когато дегустира алкохол, твърди, че посредством материално-спиритуалното достига до най-висшите трептения за ирационалното, в което намирам известен резон. Багажът на децата също се състои предимно от книги, които те следва да прочетат през лятото. Към училищния списък съм прибавила и заглавия, които според мен всяко дете на 8 и 16 години следва да е усвоило, като например \"Братя Карамазови\", \"Записки по българските въстания\", \"Парфюмът\", \"Въведение в будизма\", \"Аюрведическа пулсова диагностика\", \"Необичайни погребални практики\" и други. Въпреки това синът ми, предвид на нематуризираната си натура, си взе айпада, където, доколкото видях, играе някакви пошли игри. Надявам се скоро да израсте тази своя потребност и да целеположи по-трансцедентални идеологични полета, в които да се конструира. ... NB! Дали беше Фройд, който беше казал онова за какво носиш със себе си?!... Август, по време на пътуването Със съпруга ми се разминахме относно някои мерки за създаване на амбианс по време на пътуването и сега сме в статус на въздържане от разговори. Настоявах в колата да слушаме класическа музика, защото според сугестопедията трептенията на нейните звуци резонират директно в мозъчните центрове и така усвояваме напълно всяка докоснала се до корпусите ни информация. Смятах на фона на музиката да чета сонети на Шекспир в оригинал и така те да станат органична част от ДНК-то на децата ни, но този имбецил, мъжът ми, пусна радиото на някакъв футболен мач. А после ми даде експлицитно резюме за постъпката си, като пред децата ни обяви, че не съм била знаела английски език. Както е казал Нострадамус обаче, \"Аз знам, че нищо не знам, но другите и това не знаят.\", така че като интелигентен човек отстъпих в дискусията. Което не значи обаче, се съм капитулирала от позицията си. Впоследствие континуитетно не инициирах конструктивни дискурси в негово присъствие, но това като че ли съвсем го либерализира от респонсабилност и всъщност не съм сигурна дали перцептира квазиагресивната ми модалност. За мой тих ужас децата подкрепиха баща си, което при дъщеря ми си обяснявам с комплекса на Електра, но за сина ми нямам репрезантитавна обосновка (да потърся в гръцката митология комплекс, който да отговаря на поведението на сина ми). Междувременно посредством наблюдение установих, че вместо да чете \"Антична философия\" на айпада си (точно затова му го купих с хонорарите от БАН от последните двайсет години, който си взех преди месец), синът ми е обсесивно привързан към някакво нещо, което се казва Tinder. Доколкото успях да видя, там беше влязъл в активна обменна взаимовръзка с някакви креатури от женски пол, най-често образно презентирани посредством изявена и максимизирана своя корпорална част, намираща се предимно около горната част на торса. Синът ми ме увери, че контактите, които инициира, са изцяло с лингвистична цел - да си упражнява английския - така че, следвайки модерната практиката за парентно-инфантилни корелации, реших да му се доверя. NB! Това за Нострадамус също да го проверя в гугъл, че май не го беше казал той. Август, на плажа Семпла е лингвистичната ми база, за да имплицирам в слова емоционалния дискомфорт, който изпитвам на този плаж... Мъжът ми, този примат, ни инсталира в девет сутринта до водата, разпъна чадъра, донесе ми сака с книгите и отиде за риба. След като в живота им липсва фигурата на бащата, децата интуитивно деструктираха функцията ми на авторитет и от четири часа са във водата с някакви простовати средностатистически елементи на дефинитивно проблемна възраст. Позиционирала съм се върху хавлиите и обзервирам поведенческите им модели. Дъщеря ми е обсебена от надуваемо розово фламинго, върху което се е алонжирала континуитетно с тенденции към перманентност. Синът ми очевидно е атрактиран от един индивид от женски пол, чиято гръдна презентираност е впечатляващо извънлимитирана, и с експресивно слюноотделяне я следва, независимо от ясните сигнали за финализиране на състоянието, които му изпращам. В това емоционално вертиго не мога да се концентрирам върху Дерида, Киркегор и Емпедокъл, затова ще се опитам да се дестрактирам с \"Докладът на Гавриил\" на Жан Д'Ормесон. Ситуацията е още по-невъзможна, защото наоколо гравитират всякакви представители на контемпоралния плебс, които утоляват страстите на телесната си долница чрез високо изразяване на емоционални пикове, храноприем и алкохолна обсесия. Страшно ме децентрират вариативните им безконтентни занимания от сорта на картоиграене, плажен футбол и инфантилното конструиране на пясъчни обекти с имагинерни функции по брега. Чувствам се извън минисоциума си! Август, все още на плажа Часът е 19. Мъжът ми, този елемент с впечталяващо лимитиран спектър на когнитивно-аперцептивните процеси, не се появи цял ден. Преди час наруших имагинерното си спокойствие, за да го локализирам наоколо и го открих на недалечните скали в корпорални отношения със същество с женски полови белези, чиято видима възраст се равнява на половината на моята собствена. Въпреки неоспоримата доказателственост на визията, на която станах свидетел, те и двамата изложиха пред мен версията, че са обсъждали на експериментално ниво смислите на телесната близост като субреален конструкт на джендър съзнанието. Щях по-целенасочено да навляза в проблематиката, но точно в този момент пред нас се материлизира дъщеря ни, която истерично изпадна в обяснителен дискурс как брат й, това перфидно имитативно копие на баща си, напуснал хотела ни заедно с креатурата с извънлимитираната гръдна презентираност на розовото фламинго. Тази информация едва ли щеше да наруши интелектуалния ми баланс, но цялостното усещане за съдбовна обреченост дойде от факта, че заедно с тях в неизвестна посока отпътувал и семейният ни автомобил. Като се концентрираме върху конкретиката, както е казал Паолу Куелю, можем да резюмираме съ-битието като присвояване на чужда собственост и бягство с неидентифициран жив обект, поради логичен естествен нагон от сексуален характер. Което сума сумарум потвърждава тезата, че фруктовият елемент не се приземява по-далеч от своя дървесен носител, както е регистрирала и нацията ни. ...NB! Да проверя дали Паолу Куелю беше казал също, че дисбалансът на реципрочното се неутрализира с мета компетенцията на хиперсъзнанието! Август, късно вечерта на същия ден Почивката ни е истинска инкарнация на хоръра. Нервната ми стабилност е на път да се трансперира в хистеричност, затова индивидуално взех решение да се отстраня от ситуацията, като се възвърна към изконната топография на физическия си Аз в дома ни. Наложи се да се транспортирам посредством волунтарно стопиране на произволно траверсиращи магистралата автомобили, което се оказа твърде пожелателно. Отдавам го на факта, че обичайно зад воланите на превозните средства стоят индивиди с критично нисък интерес към интелектуален възход и неусвояемост на висока лингвистика, които просто не перцептират това, което им казвам. До този момент нито един не е успял да дешифрира простото съобщително изречение \"Изпаднала съм в необходимост на бъда транспортирана про боно до обичайното си обиталище в административния и културен градски средищен център на държавата\", с което учтиво ги умолявам да ме откарат до София. Неустановяване на когнитивна връзка усещам по погледите им и форсираното напускане на топоса посредством максимално активиране на потентността на двигателя. Така че, както са казали Хосе, Ортега и Гасет, ситуацията си е осъществила насилствен коитус с феминалната половина от родителската дуалност. ... NB! Непременно да проверя дали това го бяха казали тия тримата или Тенес и Уилямс! Август, дни дни по-късно, някъде около Пловдив Вече седмица се придвижвам към къщи пеша. В тази интровертна география на емоциите си стигнах до извода, че ваканциите са за низшите духом. Резюмирам, че догодина ще осъществя единствено духовен релакс, оставайки телесното да тлее, докато духовното се възвисява.", "date": "2018.08.18", "title": "Из летния дневник на една интелектуалка"}
{"url": "http://www.classa.bg/%D1%81%D0%B2%D1%8F%D1%82/item/385754-%D1%80%D1%83%D1%81%D0%B8%D1%8F-%D1%81%D1%8A%D0%B7%D0%B4%D0%B0%D0%B4%D0%B5-%D0%BF%D1%8A%D1%80%D0%B2%D0%B0%D1%82%D0%B0-%D0%B2-%D1%81%D0%B2%D0%B5%D1%82%D0%B0-%D0%B2%D0%B8%D0%BD%D1%82%D0%BE%D0%B2%D0%BA%D0%B0,-%D0%BA%D0%BE%D1%8F%D1%82%D0%BE-%D0%BF%D0%BE%D1%80%D0%B0%D0%B7%D1%8F%D0%B2%D0%B0-%D0%B2%D1%80%D0%B0%D0%B3%D0%B0-%D0%BD%D0%B0-%D0%BD%D0%B0%D0%B4-4-%D0%BA%D0%BC", "text": "Руските оръжейни производители представиха пред света най-новата си разработка – СВЛК-14С “Сумрак”. Това е първата снайперска винтовка в света, способна да унищожава противника на разстояние над 4 км. На два часа път с автомобил от Москва се намира малкото градче Тарус, където е разположена малка едноетажна сграда с табела “Цар Пушка”. На пръв поглед зданието изглежда невзрачно и не се отличава с нищо особено, но зад вратите му работи завод, където се произвеждат едни от най-мощните снайперски винтовки в света. Предприятието е първият частен завод за производство на оръжие в Русия. Забележително е, че главният оръжейник и собственик – Влад Лобаев, е обучен в изкуството на стрелбата и производството на пушки не в Русия, а в САЩ. Именно оттам той купува и оборудване за няколко милиона долара за завода. “Обяснението е много просто – в Америка има няколкостотин частни предприятия, които произвеждат оръжие по лиценз. Съответно това е един от най-развитите производствени и оръжейни пазари в света. Затова за винтовката “Цар Пушка”, с която са въоръжени и част от снайперистите, охраняващи Путин, е произведена с помощта на американски технологии и знания”, каза за Russia Beyond главният инженер на ООО КБИС Юрий Синичкин.   Основното “руско американско” оръжие     Според него най-мощното творение на завода е винтовката СВЛК-14С, която е наречена “Сумрак” заради своята мощ. “Това оръжие се произвежда в ограничен тираж – също като колите Ferrari или Porsche, за ценителите на високоточните пушки и за професионалните снайперисти, които се състезават в изкуството на далечната стрелба”, добави Синичкин. Винтовката работи с патрони .408 CheyTac (10,З мм), които още при изстрелването от цевта тръгват към целта със скорост над 900 м/сек. “Например, този патрон може да пробие метална релса с дебелина 3 см. Представете си какво би се случило, ако снарядът попадне в противника? Никаква бронежилетка не би могла да го спаси”, отбелязва инженерът.     Оръжието обаче, също като автомобилите от луксозен клас, е създадено не за изпълнение на бойни задачи – с цел повишаване на далекобойността и точността на стрелбата, конструкторите са решили да сведат броя на “ходовите” части до минимум при работата на ударния механизъм, включително чрез премахване на пълнителя. Съответно, винтовката работи само с един заряд. Друга особеност на “Сумрак” е тежката и дълга половин метър (1430 мм) цев, изработена от алуминий, благодарение на което оръжието работи независимо от колебанията на температурата (от -40 до +65 градуса по Целзий). Заради цевта винтовката е доста мощна и тежка (оръжието тежи 9,6 кг).     “Проектирани са два вида дулни спирачи, които понижават отката до много комфортно ниво. Нито една винтовка от този калибър в света не позволява на един стрелец със средна подготовка да прави 150-200 изстрела на ден без последствия за здравето му. Това обаче е възможно със “Сумрак”, като в същото време тя има класическа форма на дръжката и се отличава с минимализъм на детайлите. Няма нищо излишно – само необходимото за постигане на максимална далекобойност и точност на изстрела”, допълва Синичкин. С подобна винтовка няма да можеш да тичаш из гората, но пък ще си първият човек в света, който може да поразява цели на разстояние 4200 м. Както, между другото, направиха и руските снайперисти в края на септември.  ", "date": "2018.08.18", "title": "Русия създаде първата в света винтовка, която поразява врага на над 4 км"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385755-%D0%BF%D0%B0%D0%BA-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%BD%D0%B0%D0%B3%D1%8A%D0%BB-%D0%BA%D0%BE%D0%BD%D1%86%D0%B5%D1%81%D0%B8%D0%BE%D0%BD%D0%B5%D1%80-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D1%81%D1%82%D1%80%D0%BE%D0%B8-%D0%B2%D1%8A%D1%80%D1%85%D1%83-%D0%B4%D1%8E%D0%BD%D0%B8%D1%82%D0%B5-%D0%BD%D0%B0-%D0%B7%D0%B0%D1%89%D0%B8%D1%82%D0%B5%D0%BD%D0%B0%D1%82%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F-%D0%BD%D0%B0-%D0%BF%D0%BB%D0%B0%D0%B6-%E2%80%9C%D1%86%D0%B5%D0%BD%D1%82%D1%80%D0%B0%D0%BB%D0%B5%D0%BD%E2%80%9D", "text": "Нагъл концесионер от Слънчев бряг се готви да строи заведения върху дюните на защитената територия на плаж “Централен”, за това алармираха потресени летовници от курорта. Става дума за района между хотел Бургас и станцията на Министерски съвет в Слънчев бряг. \r\n Възмутените граждани предоставиха на медията ни снимки, от които ясно се вижда, че красивите и защитени със закон дюни в тази част на плажа вече са унищожени от тежка строителна верижна техника, която може да попадне там единствено с разрешението на концесионера. Освен това на мястото ясно се виждат и прокарани тръби с кабели за ток. \r\n Кой е този човек, който може толкова нагло да гази законите в нашата страна? Всъщност това далеч не е първото нарушение на въпросния концесионер. Оказва се, че в дейността на боса на плаж „Централен“ отдавна има констатирани и санкционирани цял куп безобразия, датиращи много преди случката с настоящия казус. Сиреч, в Слънчев бряг от доста време цари брутално беззаконие, далеч по-скандално от дребните проблеми, с които в последно време ни занимават масовите медии. \r\n Вследствие на тази нова ултра-наглост, към момента на мястото на защитената територия в Слънчев бряг вече има унищожени десетки дюни, както и големи части от уникалната дюнна растителност, вирееща доскоро свободно на Централния плаж в курорта. Картината става още по-безумна от факта, че всичко това се случва посред бял ден пред изумените очи на хиляди чужди и наши туристи. Това обаче не спира концесионера, който невъзмутимо продължава с откровено незаконните си действия. \r\n   \r\n   Скандалът става тройно по-голям и от детайла, че според Закона за защитените територии, от концесионера се изисква опазване на дюните, а не тяхното унищожаване. В случая обаче те не само, че не се пазят, а тенденциозно се унищожават. Именно от него. Нещо повече. Концесионерът на плаж „Централен“ не е поставил нито една табелка, с която да е обозначено наличието на пясъчни дюни, които са защитени! Явно той се интересува единствено от това, възможно най-бързо и тихо да построи нови заведения на плажа, които след това светкавично да пусне в експлоатация. В резултат на това, багерите масово мачкат малкото девствена територия, останала в района на най-популярния ни морски курорт! \r\n Нещо повече, пред журналистите на Флагман концесионерът най-безочливо заяви, че всичко това е негово дело, че той иска да прекара осветление за да си освети плажа през нощта. Излиза, че важно е желанието на концесионера, а дюните да вървят по дяволите. \r\n   \r\n   През следващите седмици на нас пък ни остава единствено да изчакаме и видим, дали държавата в лицето на съответните институции ще вземе мерки за да спре самозабравилия се концесионер, който безнаказано и нагло деребейства, като унищожава природни богатства без никой да му държи сметка за действията. \r\n И тук възниква въпросът – защо този концесионер остава недосегаем? Кой го покровителства вече 16 години? Защо, публичното внимание е съсредоточено само върху Северния и Южния плаж на Слънчев бряг, на Централни тихомълком се нарушават всякакви закони! \r\n   \r\n   И още: Ще остави ли държавата концесионерът на плаж “Централен” в Слънчев бряг да унищожава с лопата и тежка верижна техника последните защитени и запазени дюни в най-големия ни черноморски курорт? Защото, ако го остави, то тогава определено нещо не е наред. \r\n  ", "date": "2018.08.18", "title": "Пак скандал в Слънчев бряг! Нагъл концесионер се готви да строи върху дюните на защитената територия на плаж “Централен”!"}
{"url": "http://www.classa.bg/%D1%81%D0%B2%D1%8F%D1%82/item/385751-bild-%D1%82%D1%80%D1%8A%D0%BC%D0%BF-%D1%82%D0%BB%D0%B0%D1%81%D0%BA%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%BA%D1%8A%D0%BC-%D1%80%D1%83%D1%81%D0%B8%D1%8F,-%D0%BD%D0%BE-%D0%BD%D0%B5-%D0%BA%D1%8A%D0%BC-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D0%BD%D0%B0%D1%82%D0%BE", "text": "Със заплахите за повишаване на търговските мита Доналд Тръмп тласка лидера на Турция към съюз с руския президент, предполага немският таблоид Bild. Според версията на изданието Владимир Путин може да се възползва от ситуацията за да примами Ердоган на своя страна. Но експертите отбелязват, че Русия едва ли ще отиде наистина далеч: за Москва е по-полезно обидена Турция да остане в НАТО и да подкопае възможностите на алианса. Президента на САЩ Доналд Тръмп и неговия турски колега Реджеп Тайип Ердоган биха могли да станат най-добри приятели, пише немският таблоид Bild. И двамата са държавни глави с явна склонност да предизвикват другите, двамата са осигурили високи постове на зетьовете и на приятелите си в своята администрация, и двамата заставят съюзниците си да се съмняват в тяхната надеждност. Отношенията между американския и турския президенти сега са толкова прохладни, че целия свят гадае – не тласка ли Доналд Тръмп лидера на Турция в ръцете на руския президент Владимир Путин? Както напомня изданието, причината за раздора стана отказът на Ердоган да освободи американския пастор Еднрю Брансън, който се намира под стража от 2016 година по подозрение в шпионаж. Страните не могат да се договорят, даже напротив: заплахата за митнически такси следват една след друга от двете държави, подчертава Bild. От това особено страда турската икономика. Турската лира губи от цената си, разпространявайки шокови импулси по цялото земно кълбо, твърди авторът на статията. При това насрещните мерки на Ердоган изглеждат съвършено безпомощни, уверява изданието с позоваване на американските средства за масова информация – в тях се съобщава, че Турция е получила само 0,6% от стоките, които САЩ са изнасяли за първата половин година. В списъка на важните за американския износ страни Турция заема 33-та позиция.     Най-отчетливо неравенството между двете държави се проявява в търговията с оръжие, пише немският таблоид. САЩ купуват от Турция една трета от цялото произвеждано в Турция оръжие и по такъв начин са един от най-големите клиенти на турската отбранителна промишленост. В същото време Америка е най-важният доставчик на оръжия за армията на Ердоган. Експертите се опасяват, че в създалата се ситуация лидерът на Кремъл Владимир Путин може да се опита да примами в мрежите си президента на Турция, продължава немският таблоид. По версията на американската икономическа агенция Bloombberg, политическият конфликт на Турция и САЩ дава на Путин   да примами държавата, колебаеща се в геополитиката, отделяйки я от западните й съюзници. Както отбелязва Bild, Путин и Ердоган действително успяха да уредят отношенията си след като Турция свали бомбардировача през 2015 година. Лидерите на двете държави си звъняха миналия петък – тоест в същия ден, когато Тръмп заплаши да удвои митата на турските стоки. И тогава Ердоган внезапно реши да поговори със своя „приятел“ Путин, подчертава таблоидът, Скоро след това министърът на външните работи на Русия Сергей Лавров се отправи в Анкара на среща със своя турски колега Мевлют Чавушоглу за обсъждане на планирания газопровод, а също атомната електроцентрала на стойност $20 млрд. Според Лавров,  . Той и неговият турски колега отдавна говорят за това, че света преминава  . Както пояснява Bild, това означава, че Русия иска да бъде свръхдържава, конкурираща се с Китай и САЩ. На свой ред Ердоган подчерта, че Русия за Турция е алтернатива на САЩ като партньор. Но въпросът е там, колко далеч може да отиде Русия, счита авторът на статията. Той обяснява своите съмнения с това, че самите руснаци преживяват икономическа криза, а Турция им е полезна като приятел в състава на НАТО. По думите на бившия руски дипломат Владимир Фролов, Русия има интерес уязвената Турция да остане в състава на НАТО и да подкопава възможностите на алианса. В това, което засяга Турция, тя няма равносилна замяна на западния алианс, счита немският експерт по Турция Кристиан Брекел. Според него Русия не може да замени НАТО или ЕС нито от гледна точка на политиката за сигурност, нито в икономическо отношение. Затова излизането на Турция от НАТО би било нелогично, сигурен е експертът.", "date": "2018.08.18", "title": "Bild: Тръмп тласка Ердоган към Русия, но не към излизане от НАТО"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385746-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D1%81%D0%B8%D0%BB%D0%B8%D0%BA%D0%BE%D0%BD-%D0%BD%D0%B8%D0%BA%D0%BE%D1%8F-%D0%BD%D1%8F%D0%BC%D0%B0-%D0%BF%D0%BE-%D1%8F%D0%BA%D0%B8-%D0%B3%D1%8A%D1%80%D0%B4%D0%B8-%D0%BE%D1%82-%D0%BC%D0%BE%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "\"Имам най-яките цици в България!\" Това обяви пред \"България Днес\" победителката в конкурса Мис Силикон Анна-Мария Чернева. Така 24-годишната сексбомба се нареди до Джулиана Гани, Габриела Иванова и Виктория Петрова, които също имат зад гърба си титлата Мис Силикон.  и журито безапелационно й връчи престижната награда. Цицораната получи и най-много овации от гостите, които точиха лиги по секси мацките. \"Най-много заслужавах да спечеля - категорична е брюнетката навръх имения си ден. - Все пак формата на гърдите ми е съвършена!\" Преди няколко години Анна-Мария наля циците си с по 500 кубика силикон във всяка. Тя участва и в конкурса \"Мис Плеймейт\", но не успя да спечели, а остана втора. Въпреки това бившата звезда от \"София ден и нощ\" се чувства като истински победител и от този конкурс. \"Участието ми се осребри. След „Плеймейт“ получавам покани за събития. Станах и по-разпознаваема\", добави новата Мис Силикон. Тя харесва новата реколта плеймейтки, които ще се борят за наградата. \"Нямам фаворитка. Всички са ми симпатични\", разкри Анна-Мария. Цяло лято едрогърдата мацка е на морето, където купонясва до ранни зори с приятелките си. През деня силиконката събира слънчеви лъчи в Слънчев бряг, а вечерта куфее в нощните заведения. Новата Мис Силикон също така се оплака, че вицепремиерът Валери Симеонов е спирал парти, на което тя е присъствала.", "date": "2018.08.18", "title": "Новата Мис Силикон: Никоя няма по-яки гърди от моите в България"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385747-%D0%B8%D0%BF%D0%B8-%D0%B7%D0%B0%D0%BF%D0%BE%D1%87%D0%B2%D0%B0-%D0%BB%D0%B8-%D0%B7%D0%B0%D0%B1%D0%B0%D0%B2%D1%8F%D0%BD%D0%B5-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0", "text": "Тези дни НСИ и Евростат публикуваха най-ранната оценка за българската и другите европейски икономики през второто тримесечие, които показват леко забавяне на растежа в ЕС, включително и в България. Растежът на годишна база (според коригираните за сезонност и еднократни ефекти данни) в ЕС е бил 2,2% през периода април-юни спрямо 2,5% предишното тримесечие, а в България той е достигнал 3,4% спрямо 3,6% за предходните три месеца. Повечето икономики в ЕС отчитат леко забавяне на растежа, включително и най-големите – в Германия забавянето е най-леко, от 2,0% на 1,9%, но във Франция (от 2,2% на 1,7%), Италия (от 1,4% на 1,1%) и Испания (от 3,0% на 2,7%) то е по-осезаемо, показва анализът на Десислава Николова от икономическия екип на      Все пак данните за  Европейския съюз  и особено за  Германия  се оказаха по-добри от очакванията, така че за момента говорим по-скоро за лека низходяща корекция, а не за началото на „твърдо приземяване” на европейската икономика. Притесненията за растежа в Европа през втората половина на годината са свързани най-вече с разразилите се търговски войни по инициатива на американския президент, влошеното доверие на германските фирми от преработващата промишленост и валутната криза в  Турция . От една страна, редица големи европейски банки и банкови групи имат експозиции към Турция, а от друга Турция е петият най-голям износен пазар за ЕС на база данните за 2017. Що се отнася до второто, обезценяването на валутата ѝ, ако не се обърне, означава удар по вноса на Турция от ЕС. Това ще се усети и от българската икономика – пряко през износа на България за Турция (по последни данни Турция е четвъртият най-голям външен пазар за страната) и непряко през негативните ефекти от срива на турската валута върху другите европейски икономики, към които изнасяме. В  България  забавянето на икономиката се вижда по-ясно през данните за брутната добавена стойност по икономическите сектори, която расте с 3,1% на годишна база през второто тримесечие спрямо 3,4% през миналото тримесечие. Благодарение на високия ръст на т.нар. корективи – с 4,3% на годишна база, растежът на БВП достига 3,4%. Корективите от своя страна отразяват добрата събираемост от непреки данъци през тримесечието, която коментирахме наскоро. Прави впечатление също така, че през второто тримесечие крайното  потребление  се е засилило и е отбелязало реален ръст от 4,7% спрямо 3,3% предходното. Основен фактор, който подкрепя потреблението на домакинствата, е продължаващият ръст на заплатите (с около 8% годишно средно за тримесечието). Докато ръстът на  заплатите  е по-висок от инфлацията, потреблението ще продължи да нараства. Освен това все по-видимият ръст на кредита към домакинствата също работи в посока повече потребление. Добрият старт на летния туристически сезон, ако съдим от увеличаващия се брой чужди и местни туристи, както и от по-големия брой реализирани нощувки, също подкрепя потреблението и е много вероятно да стои зад ускорения му ръст през второто тримесечие.    Инвестициите  също продължават да растат с добър темп – 4,4% на годишна база, като тук обяснение може да се търси както в строителния бум, така и в  набирането на скорост на проектите от новия програмен период за европейските средства. Износът  на стоки и услуги, обаче, бележи сериозно забавяне в ръста си, до 2,7% на годишна база през второто тримесечие. Макар и разочароващи, данните за износа не са изненада, тъй като по-рано публикуваната статистика за външната търговия със стоки на НСИ показваше стагнацията на износа на стоки (ръст от едва 0,9% годишно) през периода април-юни. Слабото представяне на износа тази година се дължи на големия спад в износа към трети страни (-15% за първото полугодие), който растящите пазари на ЕС на успяват да компенсират. Проблемите в третите страни са концентрирани в няколко основни пазара за България – Турция, Египет и Русия, където спадът е двуцифрен и от порядъка на няколко стотици милиона евро тази година. При Турция обяснението трябва да се търси в девалвацията на лирата, при  Русия  – в наложените от ЕС санкции, а при  Египет  статистиката на НСИ за външната търговия показва рязък спад на износа от България на нефтени масла тази година, които основно стоят зад общия спад на износа към тази страна.  Забавянето на съвкупното производство, обаче, както и бързият ръст на разходите за труд последните 2-3 години вероятно са основната причина за насищането на пазара на труда през второто тримесечие. Разходите за труд  се повишиха чувствително както заради по-големите осигуровки (осигурителната вноска за пенсия нарасна с 2 пункта през 2017-2018 г., а минималните осигурителни доходи продължиха да се увеличават административно), така и заради дефицитния пазар на труда, където заплатите растат с бърз темп с цел привличане и задържане на кадри. През миналата година ръстът на заплатите прехвърли 10%, а в първото полугодие на тази се движи в рамките на 6-9% на годишна база. Ако съдим от наблюдението на  работната сила  в периода април-юни, пазарът на труда, изглежда, вече достигна и премина своя пик. За това говорят както липсата на по-нататъшен растеж в броя на заетите през второто тримесечие, така и застоят при икономически активните. Макар и коефициентът на  заетост  да продължава да пълзи нагоре (от 52,2% в съшия период на 2017 г. до 52,5% сега за населението на 15 и повече години и от 67,2% на 67,9% за най-активната група, 15-64 г.), броят на заетите спада с близо 15 000 души на годишна база. Причината за това е, че знаменателят – населението – спада с повече от броя на заетите, което води до ръст на коефициента. Икономически активните също спадат като абсолютен брой, като тук това повлиява и коефициент на икономическа активност, който се свива от 55,8% на 55,5% за лицата над 15 години. На този фон продължаващото намаление на  безработицата  – с около 32 000 души и съответно от 6,3% миналата на 5,5% тази година – не означава, че са разкрити нови работни места (имаме спад при заетите). По-скоро част от преди безработните или са станали икономически неактивни, или са заминали да работят в чужбина. Може би най-важната новина от наблюдението на работната сила е именно спадът на икономическите активните. Това означава, че на пазара на труда в момента ресурсът, който представляваха част от икономическите неактивните, явно е изчерпан и работодателите надали могат да разчитат на по-нататъшно активизиране на представители на тази група. В същото време в  туризма  се вижда разширяване на практиката с внос на работници от бившите републики на СССР, което беше тествано за първи път като практика през миналата година – явно тази практика работи успешно. Паралелно с това потенциален ресурс на местния пазар на труда може да се търси в сезонни или други краткосрочни работници от България в други страни, като тук основният фактор би бил заплатите – т.е. колкото повече заплатите продължават да растат и да се приближават до офертните нива в конкурентни пазари на труда, толкова местни работници ще са по-малко „изкушени” да търсят работа в чужбина. Разбира се, растежът на заплатите зависи от бизнес моделите на фирмите, от техните пазари, от икономическия цикъл и от ред други фактори. Като цяло, перспективите за 2018 остават умерено добри, макар и да са по-песимистични спрямо прогнозите от края на 2017 г. Към момента икономиката има всички шансове да отбележи растеж над 3%. Основните рискови фактори остават Турция, международните търговски войни и ускоряващата се инфлация, която достигна рекордните за последните няколко години 3,5% през юли. Ръстът на общото  ценово равнище  вероятно ще продължи като тенденция и през есента заради лошата реколта при зърното, вторичните ефекти от цените на горивата и увеличението на цените на газта и парното, които тепърва ще се усетят с новия отоплителен сезон. Това е възможно да има своя негативен ефект върху  потреблението  заради „изяждането” на част от разполагаемия доход, което пък да повлияе върху крайното потребление като двигател на растежа.", "date": "2018.08.18", "title": "ИПИ: Започва ли забавяне на икономиката?"}
{"url": "http://www.classa.bg/%D1%81%D0%BF%D0%BE%D1%80%D1%82/item/385748-%D0%B4%D0%B6%D0%BE%D0%BA%D0%BE%D0%B2%D0%B8%D1%87-%D0%B4%D0%B5%D1%82%D1%80%D0%BE%D0%BD%D0%B8%D1%80%D0%B0-%D0%B3%D1%80%D0%B8%D1%88%D0%BE,-%D0%BD%D0%BE-%D1%81%D0%B8-%D0%B7%D0%B0%D0%B3%D1%83%D0%B1%D0%B8-%D0%BA%D0%BE%D0%BB%D0%B0%D1%82%D0%B0-%D0%B2%D0%B8%D0%B4%D0%B5%D0%BE", "text": "Сърбинът се луташе из паркинга в Синсинати, забравил къде е паркирал автомобила си и крещеше: \"Къде си?\" \r\n Новак Джокович е всепризнат шоумен. Той обича да си прави шеги с околните, но този път съдбата му го върна, предаде бТВ. \r\n В петък вечер бившият номер 1 в света детронира шампиона Григор Димитров в Синсинати, след като спечели доиграването на 1/8-финалната среща. След победата обаче той си загуби колата. \r\n Джокович се луташе из паркинга, забравил къде е паркирал автомобила си и крещеше: \"Къде си?\". Той дори питаше хората - \"Някой да е виждал сива Тесла?\" \r\n В крайна сметка сърбинът намери колата си точно пред тенис комплекса и с чувство за хумор отбеляза: \"Да, ето я на единственото място, на което не сме търсили.\" \r\n    ", "date": "2018.08.18", "title": "Джокович детронира Гришо, но си загуби колата (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385749-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%89%D0%B5-%D0%BE%D1%82%D0%B1%D0%B5%D0%BB%D0%B5%D0%B6%D0%B8-115-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%B2%D0%B0-%D0%BD%D0%B8%D0%B2%D0%B0", "text": "С възпоменателна церемония в историческата местност Петрова нива ще бъде отбелязана 115-годишнината от Илинденско-Преображенското въстание. На възпоменателното тържество ще присъства президентът Румен Радев. Близо 3 хиляди души се очаква да се включат в честванията тази година. За пръв път през 1926г. в местността Петрова нива се събират наследници на преображенци. Оттогава всяка година тракийци от цялата страна пристигат, за да почетат това свещено за въстанието място, където се е провел съдбовния конгрес на който се взима решение за избухването на бунта. И тази година със заупокойна молитва в храм-костницата на Петрова нива ще започне официалната програма.Какво включва още тя слушаме кмета на Малко Търново Илиян Янчев. Възпоменателна церемония пред мемориала на Петрова нива и тържествена заря –проверка са кулнинацията ще бъдат кулминацията н програмата", "date": "2018.08.18", "title": "Президентът ще отбележи 115 години от Илинденско-Преображенското въстание на Петрова нива"}
{"url": "http://www.classa.bg/%D1%81%D0%B2%D1%8F%D1%82/item/385750-%D0%B2-%D1%81%D0%B0%D1%89-%D1%81%D1%80%D0%B0%D0%B2%D0%BD%D0%B8%D1%85%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B1%D0%BE%D0%B9%D0%BD%D0%B8-%D1%80%D0%BE%D0%B1%D0%BE%D1%82%D0%B8", "text": "Научно-техническият прогрес даде мощен тласък за развитие на робототехниката и не е за учудване, че невероятно перспективната ниша на първо място започна да усвоява военно-промишления комплекс. Днес ВПК на световните държави изразходват за създаване на „умна“ техника повече, отколкото всички граждански сфери взети заедно, а перспективите както на бойното поле, така и в тила са колосални. \r\n За сега, разбира се водещите военни държави са в началния етап на мащабни преобразования, които в края на краищата кардинално ще променят съществуващия днес облик на армията. Русия вече изпита в реални бойни условия перспективния ударен комплекс „Уран-9“ и комплекса за разминиране „Уран-6“. Като цяло за последните години руският ВПК представи десетина роботизирани платформи, които скоро ще намерят приложение в армията. \r\n Над роботите работят и в САЩ, но говорейки за Москва и Вашингтон, между страните съществуват фундаментални различия във философията на този тип техника. За това пише американският портал The National Interest, отбелязвайки, че Пантагонът определя като основни области на използване на робототехниката разузнаването, снабдяването и облекчаването на когнитивното и физическото натоварване на войниците, тоест по същество развива транспортни комплекси. Докато в РФ на първо място предполагат да използват роботите за настъпление. \r\n Друго принципно различие се заключава в това, че Москва се стреми да използва роботите както е казва, тук и сега, затова представените във ВПК на РФ нови неща са вече внедрени в армията или подготвящи се да направят това в най-близко бъдеще, не са ориентирани към използване на изкуствен интелект. САЩ обратното - искат да минимизират участието на човека в работата на най-новите си комплекси, което разбира се ще повлияе върху скоростта на доставките на перспективни системи във въоръжените сили. \r\n „Подходът на Русия – ако успеят да се справят със сложностите от технически характер – е по-полезен за съкращаването на броя на жертвите в хода на пряк конфликт“ - убеден е NI. \r\n    ", "date": "2018.08.18", "title": "В САЩ сравниха руските и американските бойни роботи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385743-%D1%80%D0%B0%D0%BD%D0%BE%D0%B2%D1%81%D0%BA%D0%B8-%D0%BE%D0%B3%D0%BB%D0%B0%D0%B2%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BD%D0%B0-%D0%B8%D0%BD%D1%81%D0%BF%D0%B5%D0%BA%D1%86%D0%B8%D1%8F", "text": "Премиерът Бойко Борисов одобри предложението на транспортния министър за изпълнителен директор на ИА „Автомобилна администрация\" да бъде назначен Бойко Рановски, съобщиха от Министерския съвет. Досега длъжността се заемаше от Красимир Сребров, който почина след дълго боледуване. Комисар Бойко Рановски е завършил ВВИСУ „Любен Каравелов\" в София. От 1996 г. до 1999 г. е офицер в Българската армия. От август 1999 г. започва работа в Министерството на вътрешните работи, като районен инспектор в 3-то Районно управление към СДВР. От 2003 г. е назначен в сектор „Териториално обслужване\" в отдел „Охранителна полиция\" – СДВР. От 1 март 2005 г. е служител в Пътна полиция. От март 2015 г. е началник на отдел „Пътна полиция\" при ГД „Национална полиция\" – МВР.", "date": "2018.08.18", "title": "Рановски оглави Автомобилна инспекция"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385742-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B8%D1%82%D0%B5-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D0%B8-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%B8%D1%82%D0%B5-%D0%B5%D0%BB%D0%B5%D0%BA%D1%82%D1%80%D0%BE%D1%86%D0%B5%D0%BD%D1%82%D1%80%D0%B0%D0%BB%D0%B8-%D0%B2%D0%B5%D1%87%D0%B5-%D0%BD%D0%B0%D0%BC%D0%B8%D1%80%D0%B0%D1%82-%D0%B8%D0%B7%D0%B3%D0%BE%D0%B4%D0%BD%D0%B8-%D0%BD%D0%B8%D1%88%D0%B8", "text": "Платформите за търговия и виртуалните електроцентрали се налагат бързо на развитите европейски пазари, където първите успешни подобни платформи вече са в състояние да постигнат големи печалби. Дигитализацията на енергийния сектор ще осъществява всякакъв вид търговия между потребителите, произвеждащите потребители и производителите. Платформите, които са основни дигитални пазарни места, които създават връзка между продавачите и купувачите, ще направят това възможно и ще осигурят средства за подобни трансакции да се извършват евтино и лесно, пише експертът по енергетика Ферейдун Сиошанси за Energypost. За първите, наложили се на пазара, печалбите могат да бъдат огромни, смята Сиошанси.  Пример за това е компанията Piclo Flex, която разработи онлайн пазар във Великобритания за оператори на разпределителни мрежи, които желаят да осигурят гъвкавост от страна на търсенето, за да се редуцират натовареността на електрическата мрежа. Ако опитът на компании от други отрасли като Airbnb, Uber, както и компаниите, занимаващи се с доставки на храни и цветя, е нещо, през което трябва да се премине, операторите на подобни платформи могат да натрупат печалба в диапазона между 20% и 30%. Според Сиошанси това би бил доста добър резултат, особено, след като се има предвид, че за разработването на подобна платформа не се изискват особено големи финансови средства. Обещанието за сериозен марж привлича значителен брой стартъпи, които се впускат в енергийния сектор. Piclo Flex разработи платформа за аукционни гъвкави услуги за претоварените разпределителни мрежи. Разработеният от компанията онлайн пазар, осигурява виртуално място за британските оператори на разпределителни мрежи, които искат да осигурят гъвкавост в търсенето на електроенергия, което ще намали натоварването на мрежата. Това може да спести на потребителите в Обединеното кралство между 17 и 40 млрд. паунда до 2050 г., съобщават от компанията производител на услугата. Electricity North West, един от най-големите оператори в страната, обяви наскоро, че ще добави своите области към приложението на Piclo Flex, за да открие кои са зоните, където се търсят по-гъвкави услуги и по този начин операторът да подобри управлението на локалната мрежа. След решението да се тества платформата, Кара Блокли, генерален сервизен мениджър в Electricity North West, заяви, че „има удоволствието да се присъедини към тази услуга. Платформата би могла да намали бариерите и да увеличи участието си в подобряването на пазара на електроенергия“.", "date": "2018.08.18", "title": "Платформите за търговия и виртуалните електроцентрали вече намират изгодни ниши"}
{"url": "http://www.classa.bg/%D1%81%D0%B2%D1%8F%D1%82/item/385744-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D1%81%D0%B5-%D0%B2%D0%BF%D1%83%D1%81%D0%BA%D0%B0-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0", "text": "Ангела Меркел напомня на турския президент Реджеп Ердоган, че има потенциален съюзник в Берлин, предлагайки надеждността на Германия, опитвайки се да се избегне разпространение на икономическата нестабилност. В опита си да предпази турската икономика от враждата с президента Доналд Тръмп, Ердоган разговаря по телефона с германския канцлер в сряда, за да организира среща на финансовите министри на двете държави. И макар от Берлин все още да няма направено предложение за помощ, разговорът отразява направените залози и в двете страни, както и влиянието на Германия като най-голяма икономика в Европа, посочва Bloomberg в свой материал. Германия иска Турция да избегне финансов срив и не може да позволи страната да изпадне в хаос, посочва анонимен източник, запознат с начина на числене на Меркел. След като войната на думи между двамата за демократичните ценности изпрати двустранните отношения между Берлин и Анкара до нова ниска точка преди година, Германия прави завой, приемайки Ердоган на официално посещение на 28 септември. „Никой няма интерес в икономическото дестабилизиране на Турция“, заяви Меркел в Берлин по-рано тази седмица. Германия е най-големият икономически партньор на Турция досега, като отговаря за близо 37 млрд. евро от двустранната им търговия миналата година, което включва и германските туристи в Турция. В същото време над 6500 частично или изцяло притежавани от германци компании оперират в Турция. Сирийски бежанци За Меркел икономическа криза в съюзника от НАТО може да изложи на риск готовността на Турция да приема сирийски бежанци и да спира движението им към Европа. Турция също така се нарежда на 16-то място сред германските пазари за износ, преди Япония и редица по-малки държави от ЕС. Тези отношения доведоха до предупреждения от германската бизнес общност, включително и критики за опитите на Ердоган да увеличи контрола си върху централната банка в Турция и за спазването на човешките права в страната. „Има риск от рецесия, ако финансовата стабилност не бъде възстановена“, посочва в изявление Йоахим Ланг, изпълнителен директор на Федерацията на германските индустрии в Берлин. По думите му само със стабилна политическа среда ще бъде спечелено доверието на инвеститорите. Нацистки сравнения Сред взаимовръзките с Турция, които Меркел не трябва да забравя, е турската общност в Германия, която е съставена от 3,5 млн. натурализирани граждани и притежатели на двойно гражданство и представлява най-голямото малцинство в страната. От тях 1,3 млн. души могат да гласуват на избори в Турция. Отношенията между Берлин и Анкара се влошиха, след като Ердоган консолидира властта си след проваления преврат от 2016 г. Напрежението ескалира, след като турските власти задържаха група активисти за човешки права и арестува германски журналист. Друг спор между двете страни накара Германия да изтегли войски от военновъздушната база на НАТО „Инджирлик“ в Турция. „Изправени сме пред големи външнополитически предизвикателства“, заяви председателят на парламентарната група на политическото обединение на Меркел в парламента Фолкер Каудер пред вестник Rhein-Neckar-Zeitung. „Те трябва да бъдат обсъдени и само по тази причина Ердоган е добре дошъл. Но трябва да обсъдим всички проблеми“, допълни още той.  Когато двамата финансови министри се срещнат германският представител Олаф Шолц е вероятно да каже на турския си колега, че каквато и да е било подкрепа от страна на Берлин изисква „преминаване към надеждна финансова политика, която е независима, с високи лихвени проценти“, посочва Холгер Шмийдинг, главен икономист към Вerenberg. И макар пътят на Ердоган към по-добри отношения с Европа да минава през Берлин, Германия няма да направи предложение като това за 15 млрд. долара, които Катар обеща да инвестира в Турция. „Всяка помощ, която Германия би могла да предостави сега, би била малка в сравнение с наличните проблеми“, посочва още Шмийдинг. На фона на продължаващите сблъсъци между Ердоган и Тръмп около задържането на американския пастор Андрю Брънсън в Турция, историята на турския президент с Меркел не помага. Миналата година Ердоган разгневи канцлера, когато сравни германските власти с нацисти заради това, че блокират митинги на негови привърженици сред турските гласоподаватели в Германия по повод референдума за разширяване на властта на държавния глава.", "date": "2018.08.18", "title": "Ангела Меркел се впуска в битката за разрешаване на турската криза"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385745-%D0%B4%D0%BD%D0%B5%D1%81-%D0%BC%D1%8A%D0%BB%D1%87%D0%B0%D0%BD%D0%B8%D0%B5%D1%82%D0%BE-%D0%B5-%D0%B7%D0%BB%D0%B0%D1%82%D0%BE", "text": "Меркурий излиза от   и става отново директен, но влиянието му ще продължи още няколко дена. Луната е в знак Скорпион до 19:46ч. Нараства количеството на стресиращите и рискови ситуации. Хората с лабилна психика и нервна система трябва да предприемат превантивни мерки. Възможни са нервни сривове, истерии и обостряния на заболявания. Това е време на страст, ревност, агресия. На първо място са действащи инстинктите. През този период са възможни както големи печалби, така и големи загуби. Децата могат да станат агресивни, трудни за управление. В този период е важно да ги учим на самоконтрол, на постоянство (може би чрез изкуство или музика, спорт), вместо да се борим с тях. Уязвими са половите органи и дебелото черво. Засилва се либидото, но сексуалното претоварване е неприемливо, по-добре е да се откажете напълно от полов акт. Бременните жени в тези дни трябва да се пазят от всякакво напрежение, активно движение, защото сега е по-лесно да получат преждевременно раждане или спонтанен аборт. Препоръчителни са процедурите за профилактика и лечение на гърлото и шията. Не яжте мазна и пикантна храна. Луната ще се движи на празен ход от 18:08 до 19:46ч.  В този времеви интервал се въздържайте да предприемате важни и нови неща. След това Луната преминава в знак Стрелец. 7 лунен ден от 13:17ч на 17 август до 14:20ч на 18 август . Време на сериозни провокации. Може да предприемате само това, което може да бъде завършено. Трябва да се планира и ефективно да се разпределят действията. Иска се самоконтрол и организация. Възможно е да се появят нови покровители, да създадете успешни връзки. Хубаво е да има приключения, да съберете нови впечатления. Денят е добър за журналисти, писатели, поети, които ще изпитат вдъхновение, както и за активисти за правата на човека, борци за справедливост, учени. Днес не трябва много да се говори. Колкото по-малко, толкова по-добре. Не бива да се псува, да се злослови, да се лъже, да се говорят неприлични неща. Всичко това бива наказуемо. Думите имат изключителна сила - сбъдват се както проклятия и лоши пожелания (но после се връщат като бумеранг към изпращача), така и добри пожелания за щастие и добро. Хубаво е да се произнасят молитви, да се четат мантри. Енергията в този ден въздейства на човек чрез чакрата Вишудха(гърлената) и планетата Меркурий. Ограничете пушенето. Гърлото и белите дробове са уязвими. Лечението на зъбите също е противопоказно. Не бива да се вадят зъби. Препоръчва се да се извършват дихателни упражнения. Ограничете говоренето. Многословието, ругатните и псувните сега водят към заболяване на гърлото, кашлица, охрипкавяване на гласа, проблеми със зъбите, устата. 8 лунен ден от 14:20ч на 18 август до 15:20ч на 19 август . Денят съответства на огъня и на преображението. Негов символ е феникса. През това време може да има емоционална нестабилност, както и безпричинна промяна в настроението. Това състояние се дължи на факта, че става преструктуриране на човека - старите метапрограми (умствени модели) се заместват с нови или се трансформират в по-съвършени. Затова в този момент се препоръчва да се ограничите от големите компании и шумни развлекателни дейности. Нежелателно е да бъдете ядосани и нервни в осмия лунен ден. Необходимо е да останете спокойни и да приемате всичко с разумна доза ирония. Добре е да не се съпротивлявате на промените, иначе може да възникнат твърде сериозни усложнения както в психически, така и във физически план. Всичко, което дойде до вас трябва да се приема като божествен урок, който обезателно е нужно да се научи. Интимните отношения е добре да се избягват. Подстрижка  – Препоръчително е да го правите само до 14:20ч. Сънищата  на 8 лунен ден (които предстоят) са вещи, сбъдват се бързо. Хубаво е да запомните какво сте сънували. Сънищата са много важни сега, защото могат да дадат отговор на измъчващи ви въпроси.", "date": "2018.08.18", "title": "Днес мълчанието е злато!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385740-%D1%81%D0%B0%D1%89-%D0%BE%D1%82%D0%BD%D0%BE%D0%B2%D0%BE-%D0%B7%D0%B0%D0%BF%D0%BB%D0%B0%D1%88%D0%B8%D1%85%D0%B0-%D0%BA%D0%B8%D1%82%D0%B0%D0%B9", "text": "Новият специален представител на САЩ за Иран заяви в четвъртък, че администрацията на президента Тръмп е готова да наложи санкции на всяка една държава, която продължава да купува петрол от Иран след крайния срок в началото на ноември, съобщава „Уолстрийт джърнъл\". Икономическите санкции могат да засегнат и Китай, който по принцип е най-големият вносител на ирански суров петрол. Браян Хук, който беше назначен за специален представител и шеф на нова т.нар. „Иранска група за действие\" към Държавния департамент, допълни, че САЩ могат да се откажат от налагането на санкции на държави, които са положили усилия да намалят покупките на ирански петрол. Трябва да се има предвид, че Индия и Южна Корея са сред най-големите клиенти за суров петрол, добиван в Иран. И двете страни вече започнаха да намаляват вноса си на ирански петрол и се надяват Вашингтон да има предостави повече време, в което те да заменят доставките си на суров петрол от Техеран. Китай обаче многократно заяви, че не планира да се съобрази с вълната от икономически санкции на САЩ, които трябва да бъдат повторно наложени върху енергийния сектор на Иран на 4-ти ноември. Някои анализатори на пазара на черното злато очакват Китай дори да увеличи иранския внос, опитвайки се по този начин да подкопае усилията на САЩ за изолиране на Иран. В отговор на въпрос за плановете на Китай за продължи да внася ирански петрол, Браян Хук заяви на брифинг на Държавния департамент, че не изключва налагането на вторични икономически санкции на Пекин. Тези заплахи идват в момент, когато стана ясно, че до края на август САЩ и Китай ще подновят търговските преговори, които бяха замразени за близо два месеца. Тези преговори ще се проведат на по-ниско ниво, като китайската делегация ще бъде водена от заместник-министърът на търговията Ван Шоувън и ще се срещне във Вашингтон с Дейвид Малпас – заместник-министър на финансите на САЩ, отговарящ за международните въпроси. Според „Уолстрийт джърнъл\" разговорите ще се проведат на 22 на 23 август.", "date": "2018.08.18", "title": "САЩ отново заплашиха Китай"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385735-%D0%BD%D0%B5%D0%B2%D0%B8%D0%B6%D0%B4%D0%B0%D0%BD-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%8F-%D1%81%D0%B5%D0%B7%D0%BE%D0%BD-%D0%B2-%D0%B8%D1%82%D0%B0%D0%BB%D0%B8%D1%8F", "text": "Невиждан секс скандал беляза старта на футболния сезон в Италия, който започва днес. Докато в страната се занимаваха с последиците от срутилия се мост в Генуа, оставил десетки жертви след себе си, жълтите медии разнищваха личния живот на звездата на Милан Хакан Чалханоглу. \r\n Турчинът успя да измести дебюта на Кристиано Роналдо за Ювентус с новината, че се развежда. Не фактът обаче разтресе Италия и света, а причината за раздялата му само година, след като се ожени. \r\n Полузащитникът на Милан скочи на любимата си Синем с обвинението, че е бременна, но от друг мъж. \r\n Чалханоглу излезе със специално изявление, в което коментира казуса, тъй като чува различни интерпретации в медиите. \r\n \"Взех решение, което не може да бъде променено. Ако имах дете от този брак, никога нямаше да го прекратя и щях да изпълнявам задълженията си\", пише футболистът.  Ето кадри от сватбата им: \r\n   \r\n   Изявлението на футболиста пред медиите: \r\n \r\n", "date": "2018.08.18", "title": "Невиждан секс скандал на старта на футболния сезон в Италия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385736-the-guardian-%D0%B1%D1%83%D1%80%D0%BD%D0%B8-%D1%81%D1%82%D1%80%D0%B0%D1%81%D1%82%D0%B8-%D0%B2-%D0%B5%D0%B2%D1%80%D0%BE%D0%BF%D0%B0-%D0%BF%D1%80%D0%B5%D0%B4%D0%B8-%D0%BF%D0%BE%D1%8F%D0%B2%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D0%BA%D0%B0%D1%82%D0%BE-%D1%81%D0%B2%D0%B0%D1%82%D0%B1%D0%B0%D1%80-%D0%B2-%D0%B0%D0%B2%D1%81%D1%82%D1%80%D0%B8%D1%8F", "text": "Президентът на Русия Владимир Путин ще присъства на сватбата на австрийския външен министър Карин Кнайсл, предизвиквайки възмущение сред критиците, които твърдят че поканата подкопава позицията на Европейския съюз за Украйна срещу Русия, пише британският вестник The Guardian, цитиран от \"Фокус\". Руският президент ще намине в събота следобед, за да вдигне тост с Кнайсл и нейният младоженец, бизнесменът Вофлганг Майлингер, в лозя в австрийския живописен Щирийски регион, преди да отлети за Берлин за разговори с германския канцлер Ангела Меркел още същата вечер. Описано от австрийското външно министерство като „персонална визита\", краткото появяване на Путин ще бъде придружено от стандартните мерки за сигурност за визита на чуждестранен държавен посетител, заяви говорител пред „Der Standard\". „Това ще бъде частно празненство и лична визита. Няма да има промяна по отношение на външнополитическата позиция на Австрия\". Кнайсл, която е партийно независима, дължи назначението си като външен министър на популистката, антиимигрантска Партия на свободата (ФПО), малкият коалиционен партньор в австрийската управляваща коалиция. Евроскептичната и открито проруска партия подписа „споразумение за сътрудничество\" с партията на Путин „Единна Русия\" и близките отношения на Кнайсл с руския лидер повдигат въпроси в ЕС за това къде принадлежи лоялността на Австрия. ФПО подкрепиха претенциите на Русия към Крим и призоваха за прекратяване на санкциите върху Москва. Австрийското правителство сега се разглежда „като дългата ръка на руския режим в Европейския съюз\" и то „проиграва добрата репутация на страната\", заяви австрийският евродепутат от „Зелените\" Мишел Реймон пред „Der Standard\" в четвъртък. „Напълно неприемливо\" е за Кнайсл да покани „най-агресивния чуждестранен съперник на ЕС\" на частно празненство, добави той, призовавайки за нейната оставка. Проявата на топлина от Кнайсл към Путин беше посрещната с недоверие в Украйна, където имаше призиви за Австрия да се оттегли от усилията на Европейската комисия да посредничи за края на конфликта с подкрепените от Русия сепаратисти в източната част на страната. „Няма спор по този въпрос: ако поканиш Владимир Путин на своята сватба, вече не си неутрален\", написа Ханна Хопко, украински депутат и член на комисията по външни работи, в социалната мрежа „Туитър\" прикачвайки и профила на австрийския канцлер Себастиан Курц, както и този на австрийското посолство в Киев. „От сега нататък Австрия не може да бъде посредник в Украйна. Точка.\" По-късно Хопко публикува пост в социалната мрежа „Фейсбук\" на украински език, настоявайки на Русия да бъде държана отговорност за вътрешните злоупотреби с човешките права, атаката с невропаралитичен агент „Новичок\" срещу Сергей Скрипал във Великобритания, свалянето на малайзийския самолет и предполагаемите военни престъпления в Алепо, Сирия. Говорител на вътрешното министерство на Австрия заяви, че Путин ще присъства на сватбата ексклузивно като личен гост на външния министър. Матиас Форебахер заяви, че Кнайсл познава руския президент от 17 години, срещайки го за първи път на срещата на върха с тогавашния президент на САЩ Джордж Буш в Словения през юли 2001 година. Форенбахер не можа да потвърди, дали след това тя е посещавала Путин в Русия. Други гости на сватбата ще включват няколко члена на австрийския кабинет, включително вицеканцлера Хайнц-Кристиан Щрахе. Канцлерът Себастиан Курц също е вероятно да присъства, заяви Форенбахер. Путин ще бърза от австрийската сватба към Берлин, където ще бъде очакван в 18:00 часа за широкообхватни двустранни разговори с Меркел. „Сигурни сме, че разписанието ще бъде спазено\", говорителят на германския канцлер Щефен Сейберт увери медиите в петък. Сейберт заяви, че разговорите ще засегнат Украйна, Сирия и енергийните въпроси, но отказа да коментира дали лидерите ще обсъдят случая Скрипал. „Русия е международен актьор, без който решението на редица международни проблеми е немислимо\", заяви Сейберт. „Това е значението на подобни срещи\".  ", "date": "2018.08.18", "title": "The Guardian: Бурни страсти в Европа преди появата на Путин като сватбар в Австрия"}
{"url": "http://www.classa.bg/%D1%81%D0%B2%D1%8F%D1%82/item/385737-%D0%BC%D0%B5%D1%80%D0%BA%D0%B5%D0%BB-%D0%B8-%D0%BF%D1%83%D1%82%D0%B8%D0%BD-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%82-%D0%BA%D1%80%D0%B0%D0%B9-%D0%B1%D0%B5%D1%80%D0%BB%D0%B8%D0%BD", "text": "Руският президент Владимир Путин ще посети Германия за работна среща с германския канцлер Ангела Меркел. Това е първият им разговор на четири очи след май 2018 г. в Сочи. Сред темите на диалога ще бъдат гражданската война в Сирия, конфликтът в Украйна и енергийни проблеми от взаимен интерес. Един от казусите засяга изграждането на газопровода \"Северен поток 2\", който беше разкритикуван от американския президент Доналд Тръмп. Преди Путин да пристигне в резиденцията на Ангела Меркел край Берлин, той планира посещение в Австрия, където беше поканен на сватбата на министъра на външните работи Карин Кнайсл. Изненадващото \"високо присъствие\" на личното събитие на Кнайсл беше подложено на критики от страна на политическата опозиция в страната. Евродепутат от социалдемократическата партия нарече случая \"провокация от европейски мащаб\" и \"срам за имиджа на Австрия\".", "date": "2018.08.18", "title": "Меркел и Путин ще се срещнат край Берлин"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/385738-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B1%D0%BE%D1%80%D1%81%D0%B0", "text": "Излизането на Българската фондова борса (БФБ) на компанията „Градус\" е едно от най-големите събития за публичния пазар на ценни книжа за годината, а и не само за нея. Познатият на всеки българин производител на продукти от пилешко месо е една от най-успешните български компании, създадени след прехода. За да изпълни инвестиционните си планове за разширяване на местния си дял и излизане на външни пазари, „Градус\" организира първично публично предлагане на своите акции (IPO), набирайки повече от 81 млн. лв., като продаде 45 217 420 акции, всяка за по 1,80 лева. В процедурата се включиха и почти всички пенсионноосигурителни дружества, които изкупиха около 75% от пласираните акции. Като цяло общо 1130 лица и фирми купиха акции от дружеството, което не е малък брой нови акционери. Появи се нов борсов (за българските условия) гигант с потенциална пазарна капитализация от почти 440 млн. лв., изпреварван само от „Химимпорт\" (1,38 млрд. лв.) и „Софарма\" (630 млн. лв.)*. Дотук всичко изглежда добре, но времето за проверка дойде. На 6 август камбанката за старт на търговията дадоха ръководители на „Градус\" и на пазарния оператор. Това бе и първият момент след първичното предлагане, в който акциите на дружеството започнаха да се търгуват свободно. Ръбатият бронзов бик, символ на БФБ, даже беше окичен с готварска престилка с логото на производителя на хранителни продукти. Първия ден книжата се търгуваха над цената на IPO-то, поскъпвайки с 2,7% до почти 1,85 лева. Но след това те започнаха да се понижават, регистрирайки най-силния си спад до 1,70 лв. миналата сряда. В момента цената им е около 1,78 лв., което е пак под тази, на която участниците в първичното предлагане са придобили акциите. Сигурно си задавате въпроса: добре де, кой е луд да продава акции на загуба, след като съвсем скоро е броил за тях по 1,80 лева? Още повече, след като пенсионните фондове инвестираха нашите пари във фирмата, след поевтиняването на акциите губим и ние, които един ден очакваме да получим някаква по-прилична втора пенсия. А нейният размер зависи не само от вноските, а и от доходността от инвестициите на осигурителния фонд. И без да се влиза в теории на конспирацията, има различни обяснения защо това се е случило. Като начало е напълно възможно инвеститори да са купили акции със заемни средства, като са очаквали висок ръст в първите дни на търговия, примерно 10 – 20%. Продавайки веднага, те биха върнали парите и реализирали печалба. Друга вероятност е някой от „старите\" акционери да се е освободил от част от акциите си, за да получи пари в брой. Но това също е малко вероятно – все пак при процедурата те продадоха част от вече наличните акции (на всяка новоемитирана се продаваше и по една „стара\" акция), така че буквално всеки от двамата създатели на дружеството – братята Лука и Иван Ангелови, е получил по около 20 млн. лева. А и в проспeкта за предлагане на акции има т.нар. Lockup клауза, която забранява на първоначалните акционери да предлагат, продават и да се разпореждат по всякакъв начин със свои акции. Ако се следва правилото, че пазарът винаги е прав, може да се предположи, че самата компания е била надценена при IPO-то и сега цената на нейните акции се нормализира. Но ако се върнем малко назад, 1,80 лв. за акция беше долната граница, при която книжата можеха да се пласират. Ако големите инвеститори бяха преценили, че дори тя е била твърде висока, опубличаването на „Градус\" нямаше да бъде успешно. Предполага се, че те имат достатъчно експерти, за да преценят дали и на каква цена да купят акции, особено в такива големи количества. Новите акционери – институционални инвеститори, няма как да продават на по-ниски от началните цени, защото така понижават стойността на целия си пакет. А и трайна практика на големите вложители, като пенсионните фондове например, е да държат дългосрочно книжата, в които инвестират. Но родната борсова сцена се движи от по-малките играчи, които в случая понижиха цената на акциите със сделки за нищожните няколко хиляди лева на ден. Всъщност този понеделник целият оборот на борсата бе скромните 140 000 лв., които не биха се харесали и на средностатистически управител на хранителен хипермаркет в „Младост\". Ако се върнем 10 години назад, подобна картина се получи и при срива на БФБ след еуфорията по новоизлезлите по онова време компании. Тогава почти всеки, чул – недочул, бързаше да купува акции от предприятия, за които е „чел по вестниците\". Но в последвалата борсова паника повечето нови дребни инвеститори разпродадоха книжата си, сривайки пазара, който още не може да се възстанови. Но по-голямата вреда от подобни спекуланти е, че заради тях хората губят доверието си в българския капиталов пазар, доколкото го е имало. Затова и той остава „плитък\" и териториално ограничен. Не че на него има достатъчно добри компании. Но дори и Apple да излезе на софийската борса, е напълно възможно акциите ѝ да паднат още в първите дни на продажба.", "date": "2018.08.18", "title": "На българската борса"}
{"url": "http://www.classa.bg/%D1%81%D0%B2%D1%8F%D1%82/item/385741-%D1%87%D0%B0%D1%81%D1%82%D0%BD%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8-%D1%81%D1%8A%D1%81%D0%B8%D0%BF%D0%B2%D0%B0%D1%82-%D1%80%D0%B5%D0%BA%D0%B8%D1%82%D0%B5-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Последните естествени потоци в Европа се намират на Балканите. Скъпоценните реки обаче са застрашени от постоянно никнещите малки частни ВЕЦ-ове. Макар да са икономически неизгодни,  ЕС отпуска пари за строежа им.           Една сутрин строежът просто започнал. „Отначало никой не знаеше какво правят\", разказва Тахира Тиболд - кметица на босненското село Крушчица. Реката, на която е кръстено селото, се намира в защитена местност и снабдява няколко населени места с питейна вода. Дни по-късно станало ясно, че на един от бентовете се строи мини Водноелектрическа централа. В категорията малки ВЕЦ-ове спадат централите с инсталирана мощност равна или по-малка от 10 МVА (миливолтампера). Те функционират като големите ВЕЦ-ове, но се строят в басейните на малки реки. А последните малки естествени потоци в Европа се намират почти изцяло на Балканите. Когато жителите на Крушчица разбрали какво се случва с „тяхната река\", веднага осъзнали какво ще стане, ако мини централата бъде завършена. Затова жените от селото решили да блокират единствения път към строежа: „През нощта 50 от нас направиха верига на моста, който води до мястото,\" разказва Тахира. „На следващата сутрин дойдоха 75 полицаи и си проправиха път с насилие.\"   „Храбрите жени на Крушчица\"   Протест срещу строежа на ВЕЦ на река Вьоса   Макар че имало и ранени, местните хора не се предали, а след като агресивните полицаи си заминали, продължили със своя протест. Подали и жалба срещу ръководителите на строежа. През юни 2018 г., около година след протестите, съдът в Нови Травник анулира разрешителното за изграждането на мини централата. По преценка на съдията, местното население не е било достатъчно информирано, нито включено във взимането на решенията. Активистките, които медиите наричат „Храбрите жени на Крушчица\", все още са мнителни и продължават да държат моста над реката под око. „Ще престанем, едва след като договорът на инвеститора за централата бъде обявен за невалиден,\" заканва се кметицата Тиболд. „Водата в реката е за всички. Но в момента, в който правата за ползване се дадат на концесионер, водата ще бъде само негова. Това е приватизация на обществена собственост – а на Балканите в момента тече най-голямата подобна приватизация,\" предупреждава Улрих Айхелман от виенската неправителствена организация „РивърУотч\" („Речен страж\"). „Изграждането на Мини ВЕЦ-ове заплашва последните свободно течащи реки и потоци в Европа. От Словения до Гърция са планирани или вече се строят 3 000 подобни централи,\" казва Айхелман. Той, германската фондация „ЮроНатур\" и партньори на Балканите са стартирали кампанията „Спасете синьото сърце на Европа\", с която се надяват да спрат вълната от строежи.   Концесии за хора, близки до властта, съсипват природата на Балканите   3000 ВЕЦ-ове са в процес на проектиране или се вече се строят на Балканите   Смята се, че причината за масовите концесии е склонността на балканските държави да поставят частните интереси над обществените. Айхелман е убеден, че концесиите се дават на близки до властта хора. Йелена Иванич от босненския Център за околна среда в Баня Лука също е на мнение, че местните управи не вършат работата си добре. „Проучванията им са повърхностни,\" казва тя. Айхелман от „РивърУотч\" дори твърди, че властите не посещавали местата, а пишели доклади от бюрата си, в които лъжели и мамели, за да дадат зелена светлина на строителните дейности. Той дава за пример река Вьоса, която извира от планината Лигос в Гърция, прекосява Албания, а сетне се влива в Адриатическо море. По нейното поречие ще се изградят 38 бентове. В цяла Албания броят им е 500, а на Балканите – 3 000. Почти всички (91%) са малки ВЕЦ-ове. Една трета от тях се намират в защитени територии – като например в националния парк „Маврово\" в Македония или по поречието на реките Уна в Босна и Хърватия, Кърка в Хърватия и Тара в Сърбия. „Всеки, който има пари, може да си направи такава мини централа\", обяснява Йелена Иванич. По нейни думи, инвестицията започвала да носи печалба след 7 години. Проектите се финансирали с държавни субсидии или банкови кредити от Световната банка, Европейската банка за възстановяване и развитие, Европейската инвестиционна банка, френската „Сосиете Женерал\", италианската „Уни Кредит\", австрийските „Райфайзен\" и „Първа банка\" и германската „КФВ\".   Тази енергия не е възобновяема   Навсякъде на Балканите никнат нови язовирни стени   „Тези институции финансират строенето на подобни централи, защото ги смятат за източник на обновяема енергия. Но енергията от водноелектрически централи, които унищожават природата, не е обновяема\", категоричен е Айхелман. Освен това, подобни мини централи не са печеливши, твърди той: „В момента има толкова много енергия, че цената за един киловатчас е 3 цента\", казва той. „Никой няма да тръгне да строи за толкова малко пари. Но тук се намесват законови постановления за субсидирането на т.нар. възобновяеми източници на енергия. В Босна държавата отпуска на производителите на подобна енергия по 8-9 цента за киловатчас – три пъти повече от средната цена. Без тези субсидии никой няма да тръгне да строи бент.\" „Тъй като реките в останалата част на Европа вече имат бентове, инвеститорите се насочват към Балканите, за да правят пари\", се казва във филма „Синьо сърце\". Айхелман смята, че е време ЕС да се намеси: „Ако Балканите искат да бъдат част от Съюза, е важно природата там да се пази. Но тук играят роля и интересите на инвеститори, които настояват до 2020 г. в Европа да има 20% възобновяеми енергийни източници - и то на всяка цена. Екоактивистите са твърде слаби, за да им се противопоставят. Затова трябва да убедим Европейската комисия, че реките на Балканите са най-ценното съкровище на Европа\".", "date": "2018.08.18", "title": "Частни интереси съсипват реките на Балканите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385739-%D0%BA%D1%80%D0%B8%D0%B7%D0%B0%D1%82%D0%B0-%D1%83%D0%B4%D0%B0%D1%80%D0%B8-%D1%82%D1%83%D1%80%D1%81%D0%BA%D0%B8%D1%82%D0%B5-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8", "text": "Валутната криза в Турция се е отразила негативно върху най-богатите хора в страната. Турската лира достигна рекордно дъно на 13 август, като загуби близо 21% от стойността си спрямо долара само за пет дни. По-слабата лира е оставила 13 от 35-та турски милиардери, наблюдавани от Forbes, извън индекса на списанието към вторник сутринта. Откакто Forbes публикува списъка си с милиардерите през 2018 г. в началото на март, 35-та турски магнати са загубили най-малко 23 млрд. долара от колективното си нетно богатство, главно заради срива на лирата. От началото на годината до 13 август тя е загубила 45% от стойността си спрямо долара. Сред 13-та магнати, които вече не са милиардери, са имотният магнат Али Агаоглу, известен като „турския Тръмп\", и Мустафа Латиф Топбас, един от приятелите на президента Реджеп Тайип Ердоган и собственик на BIM, най-голямата верига магазини за евтини стоки в страната.", "date": "2018.08.18", "title": "Кризата удари турските милиардери"}
{"url": "http://www.classa.bg/%D1%82%D0%B5%D1%85%D0%BD%D0%BE/item/385732-%D1%81%D0%BB%D0%B5%D0%B4-120-%D0%B3%D0%BE%D0%B4%D0%B8%D0%BD%D0%B8-%D1%80%D0%BE%D0%B1%D0%BE%D1%82%D0%B8%D1%82%D0%B5-%D1%89%D0%B5-%D0%B7%D0%B0%D0%BC%D0%B5%D0%BD%D1%8F%D1%82-%D0%B2%D1%81%D0%B8%D1%87%D0%BA%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8", "text": "Πpeз cлeдвaщитe 120 гoдини, вcичĸи чoвeшĸи пpoфecии щe ca нaпълнo aвтoмaтизиpaни. Дo тoвa зaĸлючeниe cтигнaли yчeнитe, a пoвeчe oт 350 изcлeдoвaтeли нa изĸycтвeния интeлeĸт ca в пълнo cъглacиe c тaзи пepcпeĸтивa. Cпopeд пpeдпoлoжeниятa, дo 2024 г. poбoтитe щe пpeвeждaт пo-дoбpe тeĸcтoвe, ĸъм 2026-тa тe щe ce нayчaт дa пишaт yчeничecĸи eceтa, a дo 2049 г. щe мoгaт дa пишaт бecтceлъpи. Beчe пpeз 2053-тa щe мoгaт дa извъpшвaт cлoжни xиpypгичecĸи oпepaции.     B cъщoтo вpeмe, тoзи нayчeн пpoгpec нe пpeдcтaвлявa зaплaxa зa чoвeчecтвoтo. Bъпpeĸи тoвa, yчeнитe нe ce нaeмaт дa пpaвят пpeдпoлoжeния oтнocнo бъдeщoтo paзвитиe нa eмoциoнaлния ĸoмпoнeнт в изĸycтвeния интeлeĸт. Kaĸ cмятaтe, чe пoдoбнo paзвитиe щe ce oтpaзи нa нaeмнитe paбoтници? Kaĸъв би бил paзyмния изxoд oт пoдoбнa cитyaция? Щe нapacнe ли бeзpaбoтицaтa и изoбщo oпacнocттa oт paзвитиeтo нa изĸycтвeния интeлeĸт? Toвa ca въпpocи, чийтo oтгoвopи биxa били пoлeзни нa дocтa гoлямa чacт oт paбoтeщoтo нaceлeниe. Bиe ĸaĸ миcлитe?  ", "date": "2018.08.18", "title": "След 120 години роботите ще заменят всички служители"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385733-%D0%B3%D0%B5%D0%BD%D0%B5%D1%80%D0%B0%D0%BB-%D0%B4%D0%B5%D1%81%D0%B8-%D0%BF%D1%80%D0%B5%D0%B2%D0%B7%D0%B5-%D0%BB%D0%B5%D1%82%D0%BD%D0%B8%D1%8F-%D0%B4%D0%B2%D0%BE%D1%80%D0%B5%D1%86-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0", "text": "Като кралица си почива първата дама Десислава Радева в лятната резиденция на властта – двореца в Евксиноград. Втората съпруга на президента Румен Радев се е настанила в най-красивото Слънчево бунгало, което по принцип е запазено за шефовете на парламента и премиерите, тъй като те са по-високо във властовата йерархия.  Десислава обаче явно се е осведомила кога е свободно, за да планират за тогава почивката си с Румен. Двамата са там от събота, като покрай плажуването от администрацията на президента му уредили и няколко мероприятия из Варна и областта, така че да му направят и пиар и да съчетаят полезното с приятното. Докато Радев обикаля за срещи с народа обаче, първата дама не е с него както обикновено. В разгара на лятото дори тя не щяла да чуе за реклама и популизъм и предпочитала да си стои в резиденцията.    Генерал Деси, както е по-известна заради нрава си президентшата, се е отдала на пълна почивка. Единственото, което правела, е да се разпорежда с персонала, изисквайки ВИП обслужване, както и да се разхожда по плажа, където с часове събирала миди, рапани и камъчета, издават зърнали я плажуващи от Народното събрание, които също имат право да ползват резиденцията за лятната си почивка. Депутатите били сащисани от пристигането на Радева и не можели да се начудят на прищевките й.  „Става рано-рано, чете вестниците и пуши, а после с часове обикаля плажа. Заредила се е и с книги и явно не мисли скоро да напуска резиденцията”, коментират още очевидци.  Персоналът в Ексиновград пък бил вдигнат почти под тревога за височайшото посещение. Няколко дни преди да пристигне първото семейство, била издадена заповед Слънчевото бунгало да бъде основно почистено и освежено по нареждане на Деси Радева. За капак поискала и нови чаршафи.  На нейно разположение били и няколко сервитьори, камериерки и готвач, които имат задачата да задоволяват всичките й прищевки.", "date": "2018.08.18", "title": "Генерал Деси превзе летния дворец на властта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385734-%D0%B8%D1%81%D0%BF%D0%B0%D0%BD%D1%81%D0%BA%D0%B8-%E2%80%9E%D0%B3%D0%B0%D1%80%D0%B0%D0%B6%D0%B5%D0%BD-%D1%84%D0%B8%D0%BD%D0%B0%D0%BD%D1%81%D0%B8%D1%81%D1%82%E2%80%9C-%D0%B5-%D0%BD%D0%BE%D0%BC%D0%B8%D0%BD%D0%B0%D0%BB%D0%B5%D0%BD-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D1%8F-%E2%80%9E%D0%BE%D0%BB%D0%B8%D0%BC%D0%BF%D0%B8%D0%BA%E2%80%9C", "text": "Бивш шеф на НСС твърди, че реалните собственици са от „Бул Инс“. Съмнения за връзки със СИК Диего Гонсалез Алонсо е името на крайния собственик по документи на фалиралата кипърска застрахователна компания „Олимпик“, която остави без застраховки 270 000 автомобилисти в България. Това показа проверка на Биволъ в търговските регистри на Кипър и Люксембург. Самият Алонсо признава пред испанската медия Infolibre.bg, че е едноличен собственик на люксембургската фирма Hispakol, която е краен собственик на кипърския застраховател „Олимпик“. По документи той се явява и управител на  Hispakol.  Медията  припомня, че през 2015 г. испанската Комисия за финансов надзор CNMV е предупредила (виж тук), че управляваната от Алонсо компания JD Business Capital няма право да извършва финансови инвестиционни услуги в Испания. Испанските медии тогава коментират, че става дума за поредния „гаражен финансист“. Малко след публикацията на CNMV сайтът на JD Business Capital изчезва, което се тълкува като замитане на следите. Въпреки „червената лампа“ от Испания, българската КФН, която също разполага с данните за крайните собственици на застрахователната компания „Олимпик“, е оставила фирмата да функционира в продължение на години и да набере над 270 000 клиента. В крайна сметка през май т.г. тя беше принудена да отстрани „Олимпик“ от застрахователния пазар заради сигнал от кипърския застрахователен надзор. Няколко седмици преди „Олимпик“ да бъде обявена в несъстоятелност в Кипър, което се случи през май т.г., компанията майка Hispakol купи за 17 милиона евро бизнес с дистанционни курсове за квалификация от испанския синдикат UGT, който е близък до испанските социалисти. Сделката, сключена в края на април 2018 г. предизвиква недоумение, защото Hispakol няма никакъв опит в тази област. Вчера бившият шеф на НСС и председател на партия ДСБ Атанас Атанасов обяви, че „всички знаели“ кой стои зад „Олимпик“. Според него това са собствениците на фирмата „Бул Инс“. Атанасов не представи доказателства за това твърдение. От Търговския регистър става ясно, че Крум Крумов, който в момента е управители на „Бул Инс“, в миналото е бил управител на клона на „Олимпик“ у нас. Собствеността на „Бул Инс“ е свързвана с братята Красимир и Николай Маринови, известни като „Маргините“, но също и с хазартния бос Васил Божко – Черепа, пише Медияпул през 2005 г., по повод на обиски в офисите на компанията на ул. „Джеймс Баучер“ в София. Маргините са били членове на силовата престъпна групировка СИК, около която е гравитирал в миналото и премиерът Бойко Борисов. На водещата снимка към  статията той е с Красимир Маринов и други шефове на СИК на празненство на групировката по случай годишнината от създаването й (снимка Капитал). Ако Диего Гонсалез Алонсо се явява подставено лице на собствениците на „Бул Инс“, става дума за нарушение на Закона за разкриване на офшорните собственици приет по инициатива на депутата и медиен магнат Делян Пеевски. Единственият начин да стане ясно кои са реалните собственици на „Олимпик“ е Алонсо да направи самопризнания, ако срещу него бъде заведено наказателно дело и той стане свидетел на прокуратурата. Засега обаче българските власти и прокуратура не дават индикации, че ще търсят наказателна отговорност за ограбването на над 270 000 български граждани. Сделката за 17 милиона евро на Hispakol с бизнеса за дистанционно обучение обаче изглежда като класическо източване на капитали, тъй като се случва буквално дни преди „Олимпик“ да фалира. По този случай  компетентни са кипърската и испанската прокуратури, които имат лостовете да разплетат аферата и да стигнат до реалните собственици на структурата.", "date": "2018.08.18", "title": "Испански „гаражен финансист“ е номинален собственик на застрахователя „Олимпик“"}
{"url": "http://www.classa.bg/%D1%81%D0%B2%D1%8F%D1%82/item/385731-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D1%81%D0%B0%D1%89-%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D1%8F%D0%B4%D1%80%D0%B5%D0%BD%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "На сайта на Конгреса на САЩ е публикуван законопроекта, внесен от група конгресмени още на 2-ри август, за усилване на санкциите срещу Руската федерация. Названието му е “To strengthen the North Atlantic Treaty Organization, to combat international cybercrime, and to impose additional sanctions with respect to the Russian Federation, and for other purposes” ( Да се укрепи Организацията на Северноатлантическия договор, да се води борба с международната престъпност в кибернетичното пространство и да се наложат допълнителни санкции по отношение на Руската федерация и за други цели ). Това с “другите цели” ми е най-интересно, но нека видим първо 1:1 шапката на законопроекта (за по-добър преглед и прочит кликайте с мишката върху снимките):   В извънреден порядък днес ще поставя линк към оригинала и той е:  А ето и частта касаеща ограничаването на вноса на уран от Русия: Видно от последните четири реда количествата вносен уран от Русия в САЩ ще намалява и така до 2030-та, когато то ще достигне 376 тона. Изкушавам се да ви обърна внимание, че това въобще не е някакво трагедия, нито пък акт на злобно отмъщение, както ще се опитат да го изкарат сега много анал(л)изатори. Ъ-ъ! Това е съвсем джентълменски намек от върхушката на световната ядрена мафия, към един от основните и подразделения, че те вече все по-малко ще се нуждаят от такава суровина, защото бизнеса в този сектор е пред неизбежно умиране. Всичко е много просто. САЩ масово затваря работещи АЕЦ, а в същото време не строи или спира строителството на изграждащи се такива. Защо и е да се набутва с уран, който видимо никога няма да влезе в употреба? Ъндерстенд?  ", "date": "2018.08.18", "title": "За първи път САЩ въвеждат ядрени санкции срещу Русия"}
{"url": "http://www.classa.bg/%D1%81%D0%B2%D1%8F%D1%82/item/385725-%D0%B3%D1%8A%D1%80%D1%86%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0,-%D0%BD%D0%BE-%D0%B2%D1%81%D0%B5-%D0%BE%D1%89%D0%B5-%D1%8F-%D1%87%D0%B0%D0%BA%D0%B0%D1%82-%D1%82%D1%80%D1%83%D0%B4%D0%BD%D0%BE%D1%81%D1%82%D0%B8", "text": "В понеделник, 20 август Гърция излиза от третата си спасителна програма с надеждата, че ще може да отново да взима заеми на международните пазари след продължила близо девет години дългова криза, която сви икономиката с една четвърт и доведе до прилагането на болезнени мерки за финансови съкращения. Кризата бе изключително травмираща за гърците, които ентусиазирано размениха драхмите с евро през 2001 г. Приемането на единната валута доведе до началото на една ера на евтини кредити, които подхраниха харченето на средства при частното потребление и публичните разходи, които изпратиха в небесата гръцкия бюджет и текущ дефицит. След като дълговата криза избухна в началото на 2010 г. четири последователни правителства се опитаха да овладеят банкрута, разчитайки на най-голямата спасителна програма в икономическата история – над 260 млрд. евро, предоставени от партньорите на Гърция в еврозоната и Международния валутен фонд (МВФ). Въпреки че вече гледа към завръщането към нормалността и възвръщането на икономическия суверенитет, Гърция все още усеща своите белези – банките ѝ са обременени с огромно портфолио лоши кредити, а тежестта на държавния дълг продължава да е най-голямата в еврозоната, на ниво от 180% от държавното производство. Но има и слънце зад облаците. Икономиката, която се сви с 26% в годините на кризата, започва да расте, туризмът процъфтява, а безработицата бавно намалява до 19,5% от пика си от почти 28%. „Ако научихме нещо от кризата, то това е, че при всякакви обстоятелства трябва да бъде защитена макроикономическата стабилност“, посочва Панос Цаклоглу, главен икономист на предишното коалиционно правителство. „Популистките политики, които може и да спечелят избиратели днес, но имат пагубен ефект след няколко години, трябва да бъдат избягвани на всяка цена. В противен случай, рано или късно, ще свършим в ситуацията, в която се намираме сега“, допълни още той. Извън интензивното Гръцката икономика нараства за пето поредно тримесечие в периода от януари до март, като ръстът сe ускорява до 2,3% годишно – знак, че възстановяването набира инерция, подпомагано от нетния износ. Европейската комисия очаква ръст от 1,9% през тази година. Въпреки това скептицизмът остава, включително и в МВФ, където очакват подсилване на възстановяването и растеж, достигащ 2% тази година и 2,4% догодина, но посочват, че „външните и вътрешни рискове клонят надолу“. лед края на спасителната програма Атина се е ангажирала да постигне първичен бюджетен излишък – изключващ разходите за обслужването на дълга, в размер на 3,5% от БВП до 2022 г. и 2,2% до 2060 г. Облекчаването на дълга, договорено с гръцките партньори от еврозоната през юни, което удължава матуритета на някои заеми и облекчава тежестта на лихвените проценти по други, ще помогне за по-безпроблемното завръщане на страната на пазара. Мерките за облекчаване на дълга, заедно с паричния буфер за 24 млрд. евро, ще помогнат за подобряването на устойчивостта на гръцкия дълг в средносрочен план, улеснявайки достъпа на страната до пазарите. Но от МВФ посочват, че дългосрочната устойчивост остава несигурна и е необходимо „реалистично“ преосмисляне на прогнозите за първично салдо и икономически ръст. „Не виждам причина за ликуване що се отнася до излизането от меморандума (спасителната програма – бел. ред.), тъй като... може да се окаже, че излизаме от тигана, за да скочим в огъня“, казва проф. Танос Веремис от Университета в Атина. По думите му повечето хора са напълно погълнати от данъците и имат малко пари, заделени за инвестиране в бизнеса.  ", "date": "2018.08.18", "title": "Гърция се готви да напусне спасителната програма, но все още я чакат трудности"}
{"url": "http://www.classa.bg/%D1%81%D0%B2%D1%8F%D1%82/item/385726-%D1%81%D0%B0%D1%89-%D0%BE%D0%B1%D1%8F%D1%81%D0%BD%D1%8F%D0%B2%D0%B0%D1%82-%D1%86%D0%B5%D0%BB%D1%82%D0%B0-%D0%BD%D0%B0-%D0%BF%D0%BE%D0%B2%D1%82%D0%BE%D1%80%D0%BD%D0%BE%D1%82%D0%BE-%D0%BD%D0%B0%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD", "text": "Увеличаването на санкциите върху Техеран е насочено към борбата с източниците на финансиране на тероризма. Това заяви Брайън Хук, директор на Групата за действие за Иран, създадена неотдавна от Държавния департамент на САЩ.   \"Целта на санкциите е просто да се предотврати възможността иранския режим да получава приходи за финансиране на тероризма. Това е целта на максималния икономически натиск\", каза Хук, заявявайки, че Техеран предоставя \"хиляди милиони долари\", на групи, считани от Вашингтон като враждебни.   \"Въпросът не е да се създаде разделение с други народи\", каза бившият шеф на отдела за политическо планиране на Държавния департамент на САЩ, повтаряйки причината САЩ да изоставят Общия план за съвместно действие (JCPOA).   \"Президентът Доналд Тръмп реши да се оттегли от ядрения договор, защото това е лоша сделка и не засяга всички заплахи от Иран\", каза Хук. \"Сега, когато сме извън споразумението, имаме много по-голяма дипломатическа свобода да се борим срещу пълната гама ирански заплахи\", добави той.   Преди това, Тръмп бе подписал заповед за възстановяване на санкциите срещу Техеран на два етапа: първият, влезе в сила на 7 август за сектори като автомобилостроенето и търговията със злато и благородни метали, а вторият - на 5 Ноември засяга енергийния и банковия сектор.", "date": "2018.08.18", "title": "САЩ обясняват целта на повторното налагане на санкции срещу Иран"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385727-national-interest-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0-%D0%BA%D0%B0%D0%BA-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%B1%D1%83%D1%85%D0%BD%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-%D0%B2%D1%8A%D0%B2-%D0%B2%D1%81%D0%B5%D0%BA%D0%B8-%D0%B5%D0%B4%D0%B8%D0%BD-%D0%BC%D0%BE%D0%BC%D0%B5%D0%BD%D1%82", "text": "Русия, САЩ или Китай могат да започнат случайно световна ядрена война. Това пише американското издание National Interest. Изданието отбелязва, че по-рано системите за наблюдение и разузнаване на световните сили са били употребявани само за следене на пускове на ядрени балистични ракети. В момента обаче тези системи вече се използват и за следене на пускове на ракети с неядрени бойни глави. По този начин, системите могат случайно да объркат ядреното и неядреното оръжие, което да доведе до съответен удар от другата страна. Освен това, гореизброените страни специално объркват своите противници, разполагайки ядрено и неядрено оръжие на едни и същи места. Например, Русия разполага подводници, носещи балистични ракети с ядрени бойни глави, там, където има и подводници с обикновено въоръжение, пише в статията.      Твърди се още, че друга причина за старта на войната може да е недостиг на специализираните военни спътници за наблюдение, а също и свалянето от въоръжение на остарелите системи. Например, в САЩ в момента се подготвят само четири спътника Advanced Extremely High Frequency, които изцяло да поемат на себе си задачата за наблюдението над пусковете както на ядрените, така и на неядрените ракети, което е напълно недостатъчно при сегашните условия. При това скоро от въоръжение ще бъде свалена американската система за спътникови комуникации Milstar. Според National Interest, за преодоляването на този проблем страните трябва да разделят ядреното и неядреното въоръжение или да създадат специални спътници, които ще могат да проследяват ядрените бойни глави, но няма да реагират на обикновените. Те обаче едва ли ще се съгласят да направят това заради големите финансови загуби.", "date": "2018.08.18", "title": "National Interest предсказа как може да избухне световна ядрена война във всеки един момент"}
{"url": "http://www.classa.bg/%D1%81%D0%B2%D1%8F%D1%82/item/385728-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BF%D0%BE-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%88%D0%BB%D0%B5%D0%BC%D0%B0-%D0%BD%D0%B0-%D1%8E%D1%80%D0%B8%D0%B9-%D0%B3%D0%B0%D0%B3%D0%B0%D1%80%D0%B8%D0%BD-%D0%B2%D0%B8%D0%B4%D0%B5%D0%BE", "text": "В мрежата се появи съобщение за продажбата на шлем от костюм, предназначен за обучение на първия космонавт на СССР, легендарния Юрий Гагарин. Обявявата за продажбата се появи на сайта Avito. \"Каската от времето на СССР през 1950-1960 г. принадлежала на космонавт № 1. Имаше само две такива. Според документите и експертизите: 100% оригинал!,\" се казва в обявата. Цената му е 999 999 хил. рубли или 13 144 евро. Собственикът публикува и експертно становище относно шлема. \r\n    ", "date": "2018.08.18", "title": "Продават по интернет шлема на Юрий Гагарин (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385729-%D1%81%D0%BF%D0%B5%D1%86%D0%B0%D0%BA%D1%86%D0%B8%D1%8F-%D0%BF%D0%BE-%D1%82%D1%8A%D0%BC%D0%BD%D0%B0-%D0%B4%D0%BE%D0%B1%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B8-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3", "text": "Шофьор, употребил сериозно количество канабис, бе арестуван при спецакцията на полицията в Слънчев бряг, която се проведе в късните часове на вчерашния ден. [null] Младият мъж е изключително агресивен и дълго време вилнеел в районното. Твърди, че никога не е употребявал упойващи вещества, че го е направил за първи път. Той е закопчан с белезници и ще бъде приведен в ареста, а книжката му - отнета. „Операцията е на територията на цялата област с акцент РУ Сл. бряг. Разположени са 12 мобилни екипа в различни точки на комплекса. В зависимост от натоварването на трафика те се изместват. Към този час данните сочат, че са проверени над 130 автомобила. Нарушения са установени в 24 от случаите. Връчени са електронни фишове на водачи, които до момента не са били получени и не са платени глобите по тях. Присъствахте на тест на шофьор за наркотици. Тестът е положителен, шофьорът е задържан. Ще даде и кръвна проба\", коментира началникът на Сектор \"Охранителна полиция\" - Бургас комисар Неделчо Рачев. \r\n   \r\n   \r\n   \r\n   \r\n   \r\n      ", "date": "2018.08.18", "title": "Спецакция по тъмна доба разтърси Слънчев бряг"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385730-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D0%B3%D0%B0%D0%B7%D0%B5%D0%BB%D0%B8-%D0%BA%D0%BB%D1%83%D0%B1%D1%8A%D1%82-%D0%BD%D0%B0-%D0%B6%D0%B5%D0%BD%D0%B8%D1%82%D0%B5-%D1%81%D1%8A%D1%81-%D1%81%D1%83%D0%BF%D0%B5%D1%80%D0%BA%D0%BE%D0%BB%D0%B8-%D0%B2-%D0%B4%D1%83%D0%B1%D0%B0%D0%B9", "text": "До неотдавна Ханан Мазузи Собати се сблъсква с нескрито пренебрежение, когато излиза на пистови състезания в Дубай. Запалена почитателка на високите скорости, Собати показва забележителни резултати като шофьор. Много от мъжете, които участват заедно с нея, не виждат нищо повече от пола й. Повечето от състезателите си мислят, че Ханан придружава някой мъж, който ще я повози в колата си като трофей. Със същото отношение се е сблъсквала и Джалин Джарви - когато застане на стартовата линия, всички си мислят, че е нечия жена или приятелка. Всички мъже се взират в нея, което я кара да се чувства неудобно. С течение на времето Собати разбира, че колегите й не просто не очакват да се състезават с жена, а и не желаят да го правят. А между шума на двигателите и дима на гумите по асфалта се ражда една революционна идея - за създаването на първия автомобилен клуб в Дубай за жени със суперколи, \"Арабските газели\". За мнозина Дубай представлява \"Дисниленд за възрастни\", площадка, готова за Instagram-галерии със суперзвезди и бързи коли, където всяко желание се сбъдва и слънцето винаги огрява пейзажа. Хората идват тук, за да правят пари. Ако дойдете в Дубай с идея, можете да се наслаждавате на живота, казва Джарви. Самата тя е родена в САЩ, по професия е пилот от гражданската авиация. От дете си мечтае да притежава Porsche, а сега пътешества из Обединените арабски емирства с Ferrari 599 с 620 к.с. под капака. Свръхбогатството дава възможност на притежателите му да сбъднат високоскоростните си фантазии, а желанието им да карат само най-новите модели води до зараждането на пазар за употребявани суперколи на по-ниски цени - шанс за всички останали автомобилни фенове. В луксозни оказионни сайтове като Dubizzle могат да се намерят Bentley, Maserati, Aston Martin, Porsche, Dodge и др., а цените им са по-ниски в Дубай от други големи градове. \"Разбира се, че ще си купя спортна кола. Би било глупаво да не го направя!\" , казва Джарви. Тя е една от 80-те жени от общо 17 националности, които участват в \"Арабските газели\". Голям процент от членуващите в клуба притежават собствени копмании, други са мениджъри от топ-ниво, но има и такива, които са се отдали на грижата за семейството и дома си. Основателката на \"Газелите\" Ханан Собати има опит в луксозната индустрия. Родена е в Алжир, живяла е във Великобритания и Катар, преди да се установи в Дубай. Автомобилите са част от любимите й занимания още откакто като дете си играе с количките на брат си. Страстта й към скоростите е сериозна - все още твърди, че 1 май 1994 г. (смъртта на Айртон Сена при катастрофа на пистата Имола) е един от най-тежките дни в живота й. Собати купува автомобилите със съпруга си, макар че самият той не е толкова запален по колите като нея. В колекцията й има Rolls Royce Drophead Phantom и Morgan Aero Supersport. Докато членува в чисто мъжки автомобилен клуб, решава, че е време да потърси жените-любителки на скоростите, в чиято компания да се радва на по-добро отношение. В началото кани две от съседките си на пистата през 2016 г. Прекарват си страхотно. След това състезание едната си купува личен спортен автомобил, а другата \"присвоява\" този на съпруга си. \"В един момент се бях превърнала в страшилището на мъжете - всички съпрузи на приятелките ми се плашеха от мен, защото им развалям жените\",  казва тя с усмивка. Социалните мрежи помагат за разпространението на славата на клуба й. Една от новопостъпилите участнички е 18-годишната Гала Ал Кетби, студентка по международни отношения в Университета в Шарджа и собственичка на Porsche 911 Carrera. \"Газелите\" използват срещите си за различни активности, а брандове и производители проявяват интерес да подкрепят финансово клубните събития. McLaren спонсорира някои състезания, а Michelin участва в един от семинарите им. Компаниите знаят, че имат полза от това да се асоциират с група като \"Газелите\", защото популярността им създава възможности за печалба. Собати разказва как пет жени прекарват уикенд с тестдрайв на Ferrari California T, което струва над 200 000 долара. \"Две от тях поискаха да си купят колата след онзи уикенд. Спомням си как главният изпълнителен директор на компанията дойде при мен и ми каза, че това е била най-бързата възвращаемост на инвестиция в живота му\". Има и шанс за реална промяна и влияние върху индустрията. Неотдавна BMW кани \"Газелите\" за участие в дискусия за възприятията на брандовете и дизайна на автомобилите - от онзи тип дискусии, в които участниците разказват как си представят идеалните коли. Основателката на автомобилния клуб участва и в панел по време на Международния автосалон в Дубай през ноември 2017 - форум, на който жените почти липсват в предишни години. Все повече отношението на производителите и дилърите на суперколи се променя - гледат на жените-клиенти много по-сериозно, търсят мнението им като на ценни потребители. Клубът е инструмент за промяна на разбиранията, казва Джарви. Групата иска да покаже на жените, че не е задължително да са \"украшения\" на мъжете си, за да карат хубави коли - могат да постигнат същия успех с учене и здрава работа. \"Не е задължително да си готината мацка на предната дясна седалка до шофьора. Може да си готината мацка, която държи волана\" Студентката Ал Кетби казва, че членството и в \"Газелите\" е провокирало интереса на колегите й в университета, а някои от приятелките й също искат да си купят бързи коли. \"Когато видиш толкова много момичета да говорят за коли и да разбират от тях, това те кара да знаеш, че не си сама\", казва тя.    ", "date": "2018.08.18", "title": "Арабските газели - клубът на жените със суперколи в Дубай"}
{"url": "http://www.classa.bg/%D1%81%D0%B2%D1%8F%D1%82/item/385722-%D0%BD%D0%B0%D0%B9-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%82%D0%BE-%D0%B4%D1%8A%D1%80%D0%B2%D0%BE-%D0%B2-%D0%BA%D0%B8%D1%82%D0%B0%D0%B9-%D0%B5-%D0%B2-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0%D1%80%D0%B0%D0%B4%D0%B8-%D1%82%D1%83%D1%80%D0%B8%D0%B7%D0%BC%D0%B0", "text": "Най-известното дърво в Китай, хилядагодишен бор, е в опасност поради собствената си слава, която привлича тълпи от туристи, което представлява реален екологичен проблем за властите, съобщава NBC News.   Борът дори има свое собствено име. Известен като \"Привет на гостите\", той се издига в една от най-красивите планини в света, Хуаншан (Жълтата планина), в провинция Анхуей, Китай. Наречен е така зарази разпрострените клони, които създават усещането, че искат да прегърнат посетителя. Счита се за символ на гостоприемството на китайската нация.   \"Привет на гостите\" е не само едно от най-старите дървета в страната, но и едно от най-почитаните, поради което от дълго време е грижливо охранявано от специален пазач. Ху Сияочин, който в този момент изпълнява тази функция, е деветнадесети по ред.   \"Основната ми задача е всеки ден да го защитавам и наблюдавам\", каза Ху пред NBC News.   Ху е на служба в продължение на всеки ден от годината. Задачата му е да инспектира бора и да запише подробности за състоянието му и околната среда. Той също така трябва да защитава дървото от катерици и маймуни, които могат да увредят клоните му, а през зимата той трябва да го пази, за да не бъде повреден от снежни бури или силни ветрове. Въпреки това, казва Ху, най-голямото му предизвикателство не са животните или суровите метеорологични условия, а туристите.   Планините Хуаншан са известни както вътре, така и извън страната заради красивите си полиморфни скали, разнообразието от борове и изобилие от горещи извори. През 1990 г. ЮНЕСКО обявява това място за природно световно наследство. Не е изненадващо, че магическата природа на региона привлича големи потоци туристи. Според местния офис за туризъм през 2016 г. са го посетили повече от 3,3 милиона посетители.   Всеки от туристите се стреми не само да се заснема до легендарното дърво, но и да го докосне. И това сериозно вреди на дървото.", "date": "2018.08.18", "title": "Най-популярното дърво в Китай е в опасност заради туризма"}
{"url": "http://www.classa.bg/%D1%81%D0%B2%D1%8F%D1%82/item/385723-google-%D1%81%D0%BB%D0%B5%D0%B4%D0%B8-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%B4%D0%BE%D1%80%D0%B8-%D0%BA%D0%BE%D0%B3%D0%B0%D1%82%D0%BE-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%B5%D1%81%D1%82%D0%BE%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B5-%D0%B8%D0%B7%D0%BA%D0%BB%D1%8E%D1%87%D0%B5%D0%BD%D0%B0", "text": "Google въведе промени в обясненията си за начина, по който функционира конфигурацията на историята на местоположенията, за да изясни, че противно на това, което напоследък бе казано, Google продължава да проследява потребителите, дори ако са деактивирали тази функция, информира АР.   Промяната дойде три дни след разследване от страна на агенцията, което разкри, че няколко приложения на Google и други уебсайтове съхраняват местоположението на потребителя, дори ако потребителят е деактивирал съответната история. В случая с Google това, което е променено сега, е тяхната информация по темата, а не техните проследяващи практики.   Единственото нещо, което са направили досега в тази компания, е, че сега страницата за помощ за задаване на историята на местоположенията съобщава: \"Тази настройка не засяга други услуги за местоположението на вашето устройство\". Тя също така признава, че \"някои данни за местоположението могат да бъдат запазени като част от вашата дейност с други услуги, като Търсене и Карти\".   Преди това в страницата се казваше: \"При деактивирана историята на местоположенията, местата, които посещавате, вече не се съхраняват.\"   \"Ние актуализирахме обяснителния език на Историята на местоположенията, за да станем по-последователни и ясни в нашите платформи и помощни центрове\", заявиха представители на Google.", "date": "2018.08.18", "title": "Google следи потребители дори когато историята на местоположението е изключена"}
{"url": "http://www.classa.bg/%D1%81%D0%B2%D1%8F%D1%82/item/385724-%D1%81%D1%80%D0%B0%D0%BC-%D0%B8-%D0%B1%D0%BE%D0%BB%D0%BA%D0%B0-%D0%BF%D0%B0%D0%BF%D0%B0%D1%82%D0%B0-%D0%B5-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%89%D0%B5%D0%BD%D0%B8%D1%86%D0%B8-%D0%BF%D0%B5%D0%B4%D0%BE%D1%84%D0%B8%D0%BB%D0%B8-%D0%B2-%D1%81%D0%B0%D1%89", "text": "Ватиканът разпространи в изявление, че папа Франциск е на страната на жертвите на 300 хищни свещеници в САЩ, обвинени в сексуално насилие и изнасилване на повече от 1000 деца, съобщава Ройтерс.   \"Жертвите трябва да знаят, че папата е на тяхна страна. Тези, които са пострадали, са му приоритет и Църквата иска да ги чуе, за да унищожи този трагичен ужас, разрушаващ живота на невинни хора\", се казва в документа.   Декларациите бяха огласени от говорителя на Ватикана, Грег Бърк, който каза, че \"тези действия са предателство на доверието, ограбили достойнството и вярата на оцелелите.\"   Във вторник, доклад от главния прокурор на Пенсилвания, представи повече от 1300 страници, въз основа на прегледа на половин милион вътрешни документи от различни епархии, които \"съдържат достоверни твърдения\" срещу свещеници.   В това отношение Бърк отбеляза, че \"има две думи, които могат да изразят чувствата му срещу тези ужасни престъпления: срам и болка\". Говорителят подчерта, че католическата църква \"трябва да научи тежките уроци от миналото\", и че Ватикана обещава да накаже насилниците.", "date": "2018.08.18", "title": "\"Срам и болка\": Папата е на страната на жертвите на свещеници - педофили в САЩ"}
{"url": "http://www.classa.bg/%D1%81%D0%B2%D1%8F%D1%82/item/385721-%D0%BE%D1%82%D0%BA%D1%80%D0%B8%D1%85%D0%B0-%D1%80%D0%B5%D1%86%D0%B5%D0%BF%D1%82%D0%B0%D1%82%D0%B0-%D0%B7%D0%B0-%D0%BC%D1%83%D0%BC%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B5,-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B0-%D0%BE%D1%82-%D0%B5%D0%B3%D0%B8%D0%BF%D1%82%D1%8F%D0%BD%D0%B8%D1%82%D0%B5-1500-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE-%D1%80%D0%B0%D0%BD%D0%BE,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D1%81%D0%B5-%D1%81%D1%87%D0%B8%D1%82%D0%B0%D1%88%D0%B5", "text": "В продължение на хиляди години, древните египтяни внимателно са мумифицирали труповете, като част от ритуал на подготовка за живота в отвъдното, но произходът на процедурата винаги остава загадка. Сега, обаче, една група от химици и египтолози анализира съставките, балсамирали цялостна праисторически мумия и са успели да определят не само веществата, използвани за съхранение на телата, но и са датирали процеса на балсамиране с около 1500 години по-рано от това, което се считаше досега.   Експерти смятат, че тази практика е започнала около 2,600-2,500 пр.Хр. и че най-старите мумии са запазени естествено, след като са били погребани в сухи пустинни пясъци, без помощта на химическо балсамиране.   В новото изследване, публикувано тази седмица в списанието Archaeological Science, са разгледани текстилни образци, от областта на китката и гърба на мумия от 3700-3500 пр.Хр., запазена в музея на Торино (Италия), която се предполага, че е била мумифицирана естествено.   Чрез хроматография и спектрометрични техники, изследователите са намерени доказателства, че мумията е била подложена на процес на балсамиране и са използвани определени вещества: растително масло, ароматен растителен екстракт и смес от растителна смола и захар.   Рецептата също съдържа дехидроациева киселина и други дитерпеноиди от иглолистни смоли. \"Дитерпеноидите са антибактериални вещества, които са помогнали за съхранението\", казва Стивън Бъкли, съавтор на изследването.   Идентифицираните компоненти напомнят тези, използвани около 2500 години по-късно в Египет. Ето защо откритието може да се счита за предшественик на класическото мумифициране, което се превърна в един от централните и емблематични стълбове на древноегипетската култура, обяснява Бъкли.   Освен това резултатите показват също, че първоначалните практики на балсамиране са много по-разпространени, отколкото се смяташе досега, тъй като подобни проби, анализирани в предишни проучвания, идват от над 160 км от мястото, където се е запазила на мумията на Торино. \"Тя осигурява първото доказателство за по-широкото географско използване на тези балсами и първото недвусмислено научно доказателства за балсамиране на непокътната праисторическа египетска мумия\", казва химикът.", "date": "2018.08.18", "title": "Откриха рецептата за мумифициране, използвана от египтяните 1500 години по-рано, отколкото се считаше"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385717-%D0%BF%D0%BB%D1%8A%D1%85-%D0%B8-%D0%B3%D1%8A%D0%BB%D1%8A%D0%B1-%D0%BB%D0%B8-%D0%B4%D0%B5%D0%BB%D1%8F%D1%82-%E2%80%9E%D0%BF%D0%B8%D1%80%D0%BE%D0%B3%D0%BE%D0%B2%E2%80%9C-%D0%BE%D1%82-%E2%80%9D%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B0%E2%80%9D-%D0%B8%D0%BB%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B8-%E2%80%9D%D1%88%D0%BE%D0%BA%D0%BE%D0%BB%D0%B0%D0%B4%D0%BE%D0%B2%D0%B8%D1%8F-%D0%BF%D0%BE%D1%82%D0%BE%D0%BA%E2%80%9D", "text": "Нова тв показа кадри с плъх. Видеото било заснето в „Пирогов“ – злител го изпратил в телевизията. Неприятна гледка, няма спор. Почти колкото и поведението на момата в студиото, която коментираше с усмивка. По същото време по бТВ излъчили как гълъби се разхождат по коридор в емблематичната болница. Уау!... Какво случайно съвпадение.   Ще споделя съвсем пресен личен опит от престоя си в най-известната болница в страната. Получих криза, болеше адски, нещата загрубяха и се оказах в операционната на Института за спешна помощ. Оперираха ме по спешност във Втора хирургия (д-р Петров) на проф. Хистов. След това почнаха да ме възстановяват. Участваха хора и от други звена на болницата. Направиха го професионално и с респектиращ интелект. Не преувеличавам. Не съм от типа „ “, който величае тези, които са му помогнали. Имам дълъг и нелек стаж в български болници. Разговарял съм с десетки медици, за случващото се в здравеопазването. Категоричен съм, че „проблемите в бяло“ не произлизат от медиците – от санитарите до професорите. Идват от кръгове, близки повече до мафията и властта, отколкото до медицинската гилдия. Та за „Пирогов“. Всеки ден – а в събота и неделя умножено по три-четири – по дебит „шоколадовият поток“ напомня водопада „Ниагара“ с неговите 5700 куб. метра в секунда… Ето за какво говоря. Влиза бай Илия в спешния 105-и кабинет. „ “, изрича наместо добър ден. И сочи корема, ребрата, гърба, лицето си… Синини и лилавини навсякъде. Яко е млатен. Поема го млад, уморен, но гладко избръснат лекар. В този момент вратата се отваря, рамката се запълва от мургава дебелана: „ “. Ръцете й облазват гърдите, корема, лицето… Втори лекар се включва. Задава въпроси и кани жената да седне. Тя трудно разбира, какво се иска от нея.   На „сцената“ се появява трети персонаж:  . Той е млад, мускулест, татуиран мащабно, с окървавена вежда, ожулени ръце, още няколко рани по тялото. Личи, че се гордее, но му трябва помощ. Медицинска. Усмивки озаряват лицата и на тримата спешни гости, когато ги питат за здравните осигоровки. Усмивки от българските ленти. Прегледите обаче са сериозно и дълго нещо. Следват изследвания, рентген и пр. Отвън потокът от Факултето – тази сутрин, - не намалява. Като казвам приток си представете тъмните води на Рио Негро как се вливат в Амазонка. Оттам насетне „шоколадовият“ и нешоколодовият потоци се разливат по етажите. Заемат се легла в съответните клиники, операционни, манипулационни, превързочни и пр. Включват се системи, висят банки, вливат се антибиотици, носят се памперси и уринатори на нуждаещите се. Веригата за медицинско обгрижване работи. Не са изключение изтръгнатите абокати, превръзки и обидите към персонала. Включват се медсестри, лекари, професори с по хиляда труда зад гърба си. Организмът „Пирогов“ не спира. Такава му е задачата. Това го прави толкова ценен. Това не е ода за „Пирогов“. Всички лекари и сестри, с които имах възможност да поговоря бяха наясно с проблемите, гадостите и тайните в родното здравеопазване. Най-смъртоносното здравеопазване в Европа. Констатацията не е моя, на Евростат е. Пироговци обаче рядко се оплакват. Чувствителни са обаче към несправедливостите. Знаят, защо положението не е цветущо, знаят и причините. Както и отговорните за това. Но продължават да работят, да спасяват животи и да дават здраве. Невероятно, но факт. Много неща са направени през последните години клиники са ремонтирани, доставена е модерна техника и оборудване. Разбира се, че не е достатъчно. Точно затова ми е думата. Правителствена болница, наричана вече База „Лозенец“ има около 65 млн бюджет, отпускан от държавата. Само през 2014 г този бюджет е поправян няколко пъти, като в базата са изляти допълнително над 22 милиона. Пироговци не могат дори да мечтаят за такива цифри. Но обслужват и лекуват над 200 000 пациенти годишно. База \"Лозенец\" е бутиково заведение по този показател. Тя обаче е заредена със скъпа апаратура, която има капацитет за много повече пациенти. Затова ми хрумна идея: част от потока към „Пирогов“ да се пренасочи към Правителствена. Хем „шоколадовите“ ще получат нужната помощ, хем ще се смесят с тези, които са избрали да ги управляват. Да полежат легло до легло, да си поговорят за светлото бъдеще и не толкова светлото настояще. Ползата е гарантирана. Не е лошо журналистите и водещите преди да си лепнат усмивката към подобни кадри да отидат на място и да видят за какво иде реч. Или поне да помислят двайсетина секунди и тогава да изричат каквото й да е. И да се огледат за плъховете в техните редакции и другите грухтящи твари.   (Позицията е лична и не изразява мнението на работещите в \"Пирогов\")", "date": "2018.08.18", "title": "Плъх и гълъб ли делят „Пирогов“ от ”Правителствена” или милиони и ”шоколадовия поток”?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385718-%D1%89%D0%B5-%D0%B3%D0%BB%D0%B5%D0%B4%D0%B0%D1%82%D0%B5-%D0%BF%D0%B0%D0%BA-%D1%80%D0%B5%D0%BF%D0%BE%D1%80%D1%82%D0%B0%D0%B6%D0%B8-%D0%B7%D0%B0-%D1%86%D0%B5%D1%86%D0%BE-%D1%81-%D0%BF%D0%BE%D1%82%D1%83%D1%80%D0%B8-%D0%B2-%D0%B6%D0%B5%D1%80%D0%B0%D0%B2%D0%BD%D0%B0-%D0%B2%D0%B5%D0%BB%D0%B8%D0%BA%D0%BE,-%D0%B0", "text": "Сривът на Търговският регистър дори вече не е в новините. Или е на опашката преди спорта и съобщенията за някой известен починал. От четвъртък започнаха, а в петък буквално ни заляха рекламните съобщения, подкрепени с интервюта за фолклорния събор в Жеравна, известен още като „пещимал фест“ или „потури фест“. Проявата се свързва традиционно с участието на емблематичния интелектуален продукт на ГЕРБ - Цецо. Цецо не пропуска мероприятието в Жеравна. Пред инструктираните предварително камери и микрофони той изрича мъдрости, като един партиен Конфуций. И този път ще научим, че престъпността и катастрофите са намалели, пенсиите са се вдигнали, заплатите са увеличени и други благи вести. Ще ни успокои също, че в Търговския регистър е станала малка повреда и положението е овладяно. Дори другарите от Брюксел са ни поздравили за успеха. Ще каже още Цецо колко мил му е фолклорът, българските традиции и патриотизма като цяло. От пояса му ще стърчат пищов и кама, като на баш войвода. Край него в китни носии ще надничат други политици – да влязат и те в историческите кадри. После ще се хванат на някое хоро, за да не усъмним, че са хора от народа.  А вонята на политика се стеле и доминира дори над пушека от скарите... Блудкаво, фалшиво и нагласено –  направо „капитан Драйфус“… Но не Цецо е глупакът. Тия от свинеугоителния медиен комплекс и зяпачите пред телевизорите са. На едните поне им плащат да се гъзнисват край него, но тия пред екрана му правят мурафет безплатно. Политико-фолклорния бълвоч с етикет „ “ е перверзия, родееща се с частушките, които Хрушчов пеел и играел по заповед на Сталин по време на гуляи. И там е звучала балалайка, а кръшни съветски девици (с подходящи цици), са изпълнявали песни и пляски. Не е геройство да навлечеш носия с пропагандна цел. Мерзко е. Още по-тъпанарско е да се накичиш с пищови и саби, когато заешкото ти сърце е готово да се пръсне само при мисълта, че можеш да изпаднеш от каруцата на властта. Организираните и платени хорА са срам, а не патриотичен подтик. Хорото е колективен народен танц. Думата е гръцка и се отнася за груповите народни танци на Балканите. У нас хора са се играли на селския мегдан, след работния ден. Девойки и момци са се задявали, а по-старите са обръщали по някоя ичкия. Днес селата са обезлюдени или превзети от ромоцигани. Това е. Цецо гледа интереса, а някакви малоумници му пригласят. Вече дори не е смешно.   П.П.  Тия дни се появил нов прякор за известен политик – Свинокио. И верно, какво ни е направил Пинокио. В репортажите от Жеравна няма да чуете за това.", "date": "2018.08.18", "title": "Ще гледате пак репортажи за Цецо с потури в Жеравна. Велико, а?!"}
{"url": "http://www.classa.bg/%D1%81%D0%B2%D1%8F%D1%82/item/385719-%D1%81%D0%BE%D0%BD%D0%B4%D0%B0%D1%82%D0%B0-%D0%BD%D0%B0-%D0%BD%D0%B0%D1%81%D0%B0-%D0%BE%D1%82%D0%BA%D1%80%D0%B8-%D0%BE%D0%B3%D1%80%D0%BE%D0%BC%D0%BD%D0%B0-%D1%81%D1%82%D1%80%D1%83%D0%BA%D1%82%D1%83%D1%80%D0%B0-%D0%B2-%D0%BA%D1%80%D0%B0%D1%8F-%D0%BD%D0%B0-%D1%81%D0%BB%D1%8A%D0%BD%D1%87%D0%B5%D0%B2%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "Безпилотният космически кораб на НАСА New Horizons е регистрирал източник на ултравиолетови лъчи в граничния регион на Слънчевата система. Постоянният фонов сигнал, записан със спектрометър, може да идва от водородна стена в пояса на Куипер, намираща се извън планетата джудже Плутон.   Според тази основна версия, която развива група от астрофизици в статия, публикувана миналата седмица в Geophysical Research Letters, източникът е разположен \"в близост до мястото, където междузвездния вятър се среща със слънчевия вятър. Въпреки това, може да става дума за по-далечен обект, което позволява да се говори за огромна структура на ръба на нашата планетна система и тайнствен източник на отблясъците\".   Авторът все още смята водородната стена като \"най-доброто обяснение\" и повтаря думите на екипа оператор на New Horizons, който описва явлението като \"праг между това да бъдеш в слънчевата околната среда и в нашата галактика.\" Сондата New Horizons се събуди през юни, след период на зимен сън, в най-отдалеченото в историята космическо пътувания до неидентифицирания обект \"MU69 2014\" в пояса на Кайпер, известен като Ultima Thule. През 2015 г. тя премина край Плутон, деветата планета на Слънчевата система.a", "date": "2018.08.18", "title": "Сондата на НАСА откри огромна структура в края на слънчевата система"}
{"url": "http://www.classa.bg/%D1%81%D0%B2%D1%8F%D1%82/item/385720-%D1%80%D1%83%D1%81%D0%BA%D0%B8-%D0%BC%D0%B8%D0%BD%D1%8C%D0%BE%D1%80%D1%81%D0%BA%D0%B8-%D0%B3%D0%B8%D0%B3%D0%B0%D0%BD%D1%82%D0%B8-%D0%BF%D1%80%D0%BE%D0%B1%D0%B2%D0%B0%D1%82-%D0%BF%D0%BB%D0%B0%D1%89%D0%B0%D0%BD%D0%B8%D1%8F-%D0%B2-%D1%80%D1%83%D0%B1%D0%BB%D0%B8", "text": "Две от най-големите руски миньорски компании обявиха в сряда, че разглеждат възможните варианти за извършване на плащания в рубли, след призивите на Москва да се намали ролята на американския долар в руската търговия и по този начин да се ограничи въздействието на санкциите, налагани от САЩ, пише руското електронно англоезично издание The Moscow Times, цитиран от Фокус. От Кремъл обявиха в понеделник, че Русия предпочита двустранна търговия с всички страни в собствените им национални валути, вместо в долари, но че идеята има нужда от детайлно разглеждане преди да бъде осъществена. Руската компания „Норилск Никел“, която си съперничи с бразилската „Vale SA“ за най-големият производител на никел в света и вече е най-големият производител на паладий в света, обяви в сряда че обсъжда възможността за установяването на плащания в рубли с чуждестранни клиенти, които също са изразили готовността си за подобна уговорка. Руската миньорска компания „Алроса“, най-големият производител на необработени диаманти в света, също обяви в сряда че изпитва механизъм за уреждане на плащанията си в руската валута. „Чрез експерименти, подобни сделки бяха завършени с клиенти в Китай и Индия“, заявиха от компанията в изявление. „Ако изникне подобна нужда, компанията е готова да приложи тази схема с плащания в рубли занапред“, заяви „Алроса“. Шанхайският клон на руската банка „ВТБ“ подпомогна за първата сделка с рубли на „Алроса“ с китайски клиент. „Възможността за плащане в рубли допринася към увеличението на дяла на плащания чрез използването на национални валути в цялостната руско-китайска търговия“, заяви първият заместник-изпълнителен директор на „ВТБ“ Юри Соловиев. През юли борсата в Москва обяви, че дава началото на търгуване с повече валути, включително с търгуване на рублата срещу стерлинги, китайския юан и турската лира, подпомагайки търговията в национални валути.", "date": "2018.08.18", "title": "Руски миньорски гиганти пробват плащания в рубли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385713-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B8-%D1%81%D0%B5-%D0%BF%D0%B0%D0%B7%D0%B8-%D0%B7%D0%BE%D1%80%D0%BA%D0%BE-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B3%D1%80%D1%83%D0%BF%D0%B0-%D0%B1%D0%B5%D0%B6%D0%B0%D0%BD%D1%86%D0%B8-%D0%BA%D1%80%D0%B0%D0%B9-%D0%BF%D1%8A%D1%82%D1%8F-%D0%B7%D0%B0-%D0%BA%D0%B8%D1%82%D0%B5%D0%BD", "text": "Група нелегални мигранти бяха задържани на главния път Китен – Бургас в района на Приморско  Около 20-ина млади момчета са изтеглени до мантинелата вдясно от пътното платно с вдигнати ръце и се охраняват от служители на Гранична полиция, съобщи 24 часа. Все още няма информация за тяхната самоличност, тъй като групата е била без документи. Бежанците са на възраст между 18 и 25 години. Заради неочаквания арест движението се отбива от служители на полиция в едното платно, но задръстване няма.", "date": "2018.08.18", "title": "Границата ни се пази зорко: Задържаха група бежанци край пътя за Китен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385714-%D0%BD%D1%84%D1%81%D0%B1-%D0%B4%D0%B0-%D1%81%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BC%D0%BE%D1%82%D0%B8%D0%B2%D0%B8%D1%82%D0%B5-%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%82%D0%BE%D1%80%D0%B8%D1%82%D0%B5-%D0%B7%D0%B0%D0%B4-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B1%D1%80%D0%B0%D0%BD%D0%B8%D0%BC%D0%B8%D1%80-%D0%B1%D0%BE%D1%82%D0%B5%D0%B2", "text": "НФСБ през годините е припознавало г-н Ботев като виден експерт по въпросите на туризма и е изразявало неведнъж одобрение към работата му като заместник министър в три правителства Националният фронт за спасение на България изразява възмущението си от атаката на маскирани лица срещу къщата и семейството на бившия заместник министър Бранимир Ботев и смята, че неговите подозрения за мотивите на нападението са в значителна част обосновани, се казва в позиция на политическата сила, разпространена до медиите.  НФСБ през годините е припознавало г-н Ботев като виден експерт по въпросите на туризма и е изразявало неведнъж одобрение към работата му като заместник министър в три правителства (в т.ч. и на ГЕРБ). През последната повече от година той е и член на Съвета по туризма към политическия кабинет на вицепремиера Симеонов, където се е отличил с критичен поглед към работата на институциите и конструктивен подход в дискусиите.  Несъмнено г-н Ботев е от малкото експерти, които си позволяват да критикуват конструктивно и публично определени държавни политики в сфера туризъм. Неведнъж той е изразявал съмнения, че забавянето на въвеждането на системата ЕСТИ води до над 5 милиарда загуба за републиканския бюджет, че процедурите за концесиониране на плажовете са непрозрачни, неефективни и водят до окупирането им от дружества, свързани с криминалния свят, че законодателната дейност на държавата в областта на туризма води до прекомерна регулация и излишна концентрация на власт, и т.н. Последно г-н Ботев изрази тези свои критики в ефира на Bulgaria On Air по-малко от 48 часа преди нападението.  Макар НФСБ да не споделя всички позиции на г-н Ботев, ние ценим неговия глас като ценен и нужен граждански и експертен коректив. Всеки опит да се заглуши този глас с цел осигуряване на комфорт на криминални групировки е атака не само срещу семейството на един българин и бивш държавен служител, но и показна наказателна акция срещу правовия ред в България и срещу професионалистите извън ансамбъла на клакьорите. Защото, „когато гласът на критиците и опозиционерите бъде отнет, държавата рано или късно се превръща в източник на репресия и терор за гражданите\".  Ето защо Националният фронт за спасение на България призовава компетентните органи, освен извършителите да разследват освен извършителите, така и евентуални политически и икономически мотиви зад атаката срещу семейството и къщата на г-н Бранимир Ботев, се казва в позицията на НФСБ.   \r\n  ", "date": "2018.08.18", "title": "НФСБ: Да се разследват мотивите и организаторите зад атаката срещу Бранимир Ботев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385715-9,35-%D0%BC%D0%BB%D0%BD-%D0%BB%D0%B2-%D0%B5-%D0%BE%D0%B1%D1%89%D0%B0%D1%82%D0%B0-%D0%B7%D0%B0%D0%B3%D1%83%D0%B1%D0%B0-%D0%BD%D0%B0-%D0%BA%D0%BB%D0%B8%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D1%84%D0%B0%D0%BB%D0%B8%D1%80%D0%B0%D0%BB%D0%B0%D1%82%D0%B0-%D0%BE%D0%BB%D0%B8%D0%BC%D0%BF%D0%B8%D0%BA", "text": "Всички застраховки на компанията след 10 май 2018 г. са измама, заявиха от Комисията за финансов надзор Комисията за финансов надзор (КФН) алармира, че направените след 10 май 2018 г. застраховки в България от фалиралата фирма \"Олимпик“ са измама. На пресконференция заместник-председателят на Комисията Ралица Агайн заяви, че ако има направени застраховки от кипърската компания след 10 май, става въпрос за измама.  Агайн обяви, че Комисията ще провери това и ще сигнализира полицията. По думите ѝ общата стойност на загубата на всички клиенти на кипърската компания възлиза на 9 млн. 350 хил. лв., а средната загуба на клиент е между 3 и 78 лв. до края на януари 2019 г. Агайн обясни, че по възможно най-бързия начин при обявяване на ликвидацията на \"Олимпик\" трябва да започне изплащането на обезщетенията, предаде Канал 3.  Тя уточни, че фондът за обезпечаване на застрахователи в несъстоятелност съгласно Кодекса за застраховането покрива отговорността на застрахователите, които имат лиценз в България. По думите ѝ, ако това е така, те са били недължимо платени и следователно фондът трябва да ги възстанови на \"Олимпик\".  Ралица Агайн увери, че веднага след получаването на информацията от кипърския регулатор в областта на застраховането на 10 май, още в същия ден КФН е забранила продажбата на застраховки, както и разпореждане с активите на застрахователя в България.  В полунощ днес ще бъдат прекратени автоматично всички договори с дружеството в Кипър и у нас. Връщането на платените премии обаче няма да се случи веднага, а в процедурата по ликвидация на застрахователя, заедно с всички негови кредитори.  \"Засегнатите клиенти по застраховка „гражданска отговорност“ са 197 551. Толкова са действащите полици към днешна дата“, поясни Ралица Агайн.  Положението се усложнява допълнително и от факта, че огромна част от застраховките са сключени при условията на разсрочено плащане на премията. \"Помолихме гаранционния фонд да ни предостави информация за това как изтичат падежите на тези вноски, за да преценим мащаба на това изключително неприятно събитие за нашия пазар“, подчерта зам.-председателят на КФН.  Застрахователното дружество е лицензирано в Кипър, а единствената друга държава, в която то е извършвало дейност чрез свой клон, е България.   \r\n  ", "date": "2018.08.18", "title": "9,35 млн. лв. е общата загуба на клиентите на фалиралата \"Олимпик\""}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/385716-%D0%BC%D0%B0%D1%85%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D0%BB%D0%B5%D0%BD-%D1%86%D0%B2%D0%B5%D1%82%D0%BA%D0%BE%D0%B2-%D0%B5-%D0%B2-%D1%83%D0%B3%D0%BE%D0%B4%D0%B0-%D0%BB%D0%B8%D1%87%D0%BD%D0%BE-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%B0%D0%BA%D0%B2%D0%BE%D1%82%D0%BE-%D0%B8-%D0%B4%D0%B0-%D0%BF%D1%80%D0%B8%D0%BA%D0%B0%D0%B7%D0%B2%D0%B0%D1%82", "text": "В „Люти чушки” на Радой Ралин и на карикатуриста Борис Димовски има епиграма със заглавие „Кадрова политика” и – „Който дрънка е за вънка”. Карикатуристът е нарисувал една камбанария, от която изхвърча камбаната. В онова соц-време критичните към властта изхвърчаха, а точно в медиите имаше критично настроени, които бяха мачкани, уволнявани, местеха ги „на друга служба”. Които бият камбаната… Нова телевизия уволни Милен Цветков. Пак. Всъщност не го уволнили, спрели му предаването, и му предложили да стане коментатор …в предаването на Гала… Дето се вика – предложение, на което няма как да не откаже. Подигравка. Нова тв се затвърди като   най-цензурираната и обслужваща   властта телевизия. Свалянето на Милен Цветков от екран, който веднъж беше изгонен оттам, а после върнат и изтикан в полунощ, за да не го гледат, без съмнение е в услуга на властта. През януари 2010 г. го махнаха от сутрешния блок като неудобен на Борисов. Лично. Това е главната причина. Борисов е отмъстителен, властен, иска да командва всичко в държавата. Като водещ на сутрешния блок Цветков си позволяваше да пита или да подава реплика, например – „Защо е десен Борисов, защото е седял отдясно на Тодор Живков ли?” Честолюбивият Борисов помни и показва кого не харесва. Малко преди да уволнят Цветков тогава, Борисов се оплака в едно предаване, че нямал никакъв медиен комфорт – „Сутрин ме почва Милен Цветков, вечер ме свършва Слави Трифонов” Спомена и съботното предаване на Мира Баджева. Всички тия водещи бяха разкарани тогава, остана само Слави Трифонов, защото Борисов нямаше толкова власт над бТВ и няма как да спре най-гледаното шоу в частна телевизия без грандиозен скандал.       След като го изгониха Милен Цветков една година той води предаване онлайн, в специално направен сайт. След година го върнаха, с надежда, че му е увряла главата и ще бъде послушен. Дадоха му да води авторско предаване „Часът на Милен Цветков” в 17,30 следобед, но глава пуста не увира… Пак стана неудобен. Читателят може да изгледа видеото тук с разговор между Цветков и Борисов 2011 г., в което ще види може би един от редките случаи водещ в студио да задава неудобни въпроси на Борисов, който говори като чорбаджия, с характерен, натежал от тежка вечер, глас – виж   (бел. ред – караницата започва след 7-ата минута, преди това е само загрявка с неудобни въпроси). Тогава спираха Милен временно, после го тикнаха след полунощ, да не го гледат много хора. И там стана неудобен. Малко преди да го изгонят сега, спряха едно от предаванията му и пуснаха запис от предишните дни. Беше анонсирал разговор по темата за „гръцкия остров” на Борисов   Обявена като „фалшива новина”, но най-важното, че новината я направи премиерът Борисов, който изригна в Брюксел пред репортери на телевизиите, че писали за него такива неща. Никой не беше ги забелязал в слабо известен сайт, от който никой не иска да вземе новина. Премиерът я превърна в централна новина, с театрално изиграно възмущение. Сякаш да подготви почвата, че идват истински новини – за някаква къща в Барселона – които след такова шумно огласяване за остров, по аналогия също ще минат за фалшиви. Както и да е, мина месец и Милен Цветков беше изгонен от Нова тв.  Тази телевизия става и несигурно място за работа за водещи, редактори и репортери. Ще се закотвят там само послушни, с дългосрочните договори. Как пък у нас в една телевизия не се чу глас срещу цензура, или журналисти да се възпротивят за методи на работа, спиране на теми и събеседници. Един се обади – репортерът Васил Иванов направи скандал, като обяви, че има системна цензура в Нова тв. Спряха предаването на Слави Трифонов с него. Васил Иванов попадна на работа в „Канал 3”, свързан с Пеевски. Това стана причина да го обвинят, че всъщност извадил компромат, за да свали цената на Нова тв, да я купи Пеевски. Само че я купи чешки инвеститор, а Комисията за защита на конкуренцията провали сделката с мотиви, които няма как да издържат в съда, освен ако и на него не му наредят. Сегашното положение в Нова тв е идеално за Борисов. Шефовете, цялата телевизия, откровено и отявлено го обслужва. Там са ексклузивните интервюта с хора, които се опитват да потушат всеки скандал или недоволство към властта. Там са удобно подбраните събеседници и теми. Тия дни в Щатите 350 вестника надигнаха солидарно глас срещу Тръмп, че заплашва свободата на словото. А той никого не заплашва, там не уволняват заради него. Медиите се изправиха срещу него, защото Тръмп просто непрекъснато говори против тях, обвинява ги във фалшиви новини, че манипулират и т. н. И „Уолстрийт Джърнал“ (най-тиражният вестник в САЩ) се разграничи от общата позиция на вестници, каза, че така те посягат пък на свободата на словото на президента. У нас имаме обратен проблем –   медиите са като пропагандни рупори на Борисов, разпространяват непрекъснато лъжите и демагогията му, живеят си в хармонична симбиоза. И никой отникъде не се възпротивява, само някои сайтове си позволяват. И социалните мрежи, разбира се, макар че в тях се води война. Новината за уволнението на Милен Цветков е от четвъртък. В петък до следобяд бърз преглед с търсачката показваше, че освен новини „Махат Милен Цветков“, „Свалят предаването на Милен Цветков“, и услужливото „Милен Цветков си тръгва от Нова тв“, не се виждаха други заглавия – нещо в медии някой да реагира възмутено. Разбира се, жълто-кафяви сайтове си измисляха – „Милен Цветков проговори пред Пик“ – според този сайт водещият казал, че се учи да кара сърф на морето. Само пред „Пик“ и „Разкрития.ком“ е „проговорил“ Милен Цветков. Впрочем, нелепо или не – на две места има заглавия, които издават някаква възмутена реакция – в „Аларманюз“: „Безобразието продължава, след Ани Цолова махат и Милен Цветков“, и в … „Брадва.бг“: „Петър Волгин избухна за уволнението на Милен Цветков“ (извадили са негов цитат от Фейсбук). Е, това ли са ни свободните медии? Всъщност не са само медийните шефове на каишка в ръката на Борисов и чрез тях той кадрува задкулисно. Той си има фенове сред журналистите, лично предани водещи, редактори. Няма нужда с Пеевски да купуват и двете големи телевизии, както говорят за тях. Те и без друго им се навеждат… – (Като приложение виж   – предаване на Милен Цветков за досието „Буда“ на Борисов. Допуснали са темата, но задължително с поканени двама „живи заглушители“, които трябва да опазят авторитета на премиера – Коритаров говори надълго за своето досие и за Хизбула, за да запълни времето, а Колтуклиева се бие като орлица и не дава думата дори на водещия, да не се чуе нещо лошо за Борисов. Най-вероятно тези предавания ще бъдат изтрити от сайта на Нова тв, каквито случаи има).", "date": "2018.08.18", "title": "Махането на Милен Цветков е в угода лично на Борисов. Каквото и да приказват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385712-18-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1201 г. - Основан е град Рига - днешната столица на Латвия.   1682 г. - Петър I става цар на Русия.   1743 г. - Влизат в действие първите правила на бокса, изготвени от Джек Броунгтън.   1786 г. - Рейкявик, сегашната столица на Исландия получава статута на град.   1868 г. - Френският астроном Пиер Жансен открива хелия, докато анализира хромосферата на Слънцето по време на пълно слънчево затъмнение.   1870 г. - Френско-пруската война: Започва Битката при Гравлот.   1877 г. - Американският астроном Асаф Хол открива естествения спътник на Марс Фобос.   1917 г. - При голям пожар в Солун изгарят над 30% от сградите и 70 000 души остават без дом.   1917 г. - България в Първата световна война: Започва едномесечна българска офанзива по Солунския фронт, отблъсната от Антантата, която завзема Лерин и Поградец.   1920 г. - Влиза в сила 19-та поправка на Конституцията на САЩ, даваща право на жените да гласуват.   1945 г. - СССР анексира от Япония Курилските острови.   1949 г. - Основана е немската компания Adidas.   1958 г. - В САЩ излиза от печат скандалният роман на Владимир Набоков Лолита.   1962 г. - Ринго Стар за първи път излиза на сцена като барабанист на Бийтълс.   1964 г. - МОК отстранява ЮАР от участие в XVIII летни олимпийски игри заради политиката на апартейд на правителството.   1971 г. - Виетнамската война: Австралия и Нова Зеландия изтеглят своите войски от Виетнам.   1982 г. - Западните информационни агенции съобщават за статията на американската журналистка Клеър Стърлинг в \"Рийдърс Дайджест\", в която се лансира \"българската следа\" в атентата срещу Йоан Павел II.   2006 г. - 40 Народно събрание на България приема на второ четене промените в Закона за трансплантациите.  ", "date": "2018.08.18", "title": "18 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385711-%D1%83%D1%81%D0%BF%D0%B5%D0%BD%D0%B8%D0%B5-%D0%BD%D0%B0-%D1%81%D0%B2-%D0%B8%D0%B2%D0%B0%D0%BD-%D1%80%D0%B8%D0%BB%D1%81%D0%BA%D0%B8", "text": "  Най-великият светец на българска земя, преподобни Иван Рилски се родил около 876 г. в Скрино, разположено в гънките на Осоговската планина край река Струма. Бил съвременник на княз Борис, на неговия син Владимир, на цар Симеон Велики и на Симеоновия син цар Петър. От крехка детска въраст в душата на Иван започнала да се развива и крепне религиозната вяра. Благодатната светлина на християнството се разливала навред по родната земя. Започнали да строят църкви и манастири из цяла България. След въвеждането на славянската писменост в българските земи новооснованите обители станали не само огнища на религиозен живот, но книжовни и просветни средища. Чистият юноша Иван закопнял да се посвети напълно в служение на Бога и да изпълни съкровеното си желание – в някоя светла обител да се отдаде на монашески живот – на молитва и труд. След като напуснал своето родно село, Иван постъпил вероятно в близкия манастир \"Св. Димитрий\" под самия връх Руен. Тук той не само засилил своите заложби към духовно съзерцателен живот, но имал възможност да получи образование – да научи четмо и писмо и да придобие знания от свещените, богослужебните и другите религиозни книги. Св. Иван приел монашество, но не останал за дълго в манастира. Той имал влечение към уединен живот.     Преподобни Иван Рилски се подвизавал на много места, докато най-после се установил в прекрасната рилска планинска пустиня, гдето завършил земния си живот и  , който съществува вече над 1000 години. Извършил много чудеса през живота си и подир смъртта си: чудесно нахранил овчари, излекувал с молитвата си един побъркан, изцерил и изцерява от разни болести благочестиви люде, опазва манастира си чрез своята благодатна сила. Посетил го благословеният цар Петър Български, макар и да не могъл да стигне до неговото местожителство поради планинските стръмнини и урви. Преди смъртта си преподобни Иван отишъл на пълно уединение в \"горната постница\", гдето съставил своето \"завещание\". Там и починал самичък на 18 август 946 година и бил погребан в притвора на църквицата в каменна гробница, която се е запазила до нас. Около 980 г. нетленните му мощи по негово откровение били открити и пренесени в гр. Средец (София). Това събитие изглежда съвпада с неговата канонизация. В 1183 г. унгарският крал Бела ІІІ завоювал от византийците Средец и отнесъл мощите на свети Иван в своята столица Гран (Остергом), отдето бил принуден да ги върне обратно подир четири години. От София – подир повече от 200-годишно пребиваване тук – българският цар Асен, след като освободил България от византийско робство, пренесъл мощите на св. Иван Рилски в своята столица Търново в 1195 г. А след като България била завоювана от турците, подир други 274 години пребиваване в Търново, монасите от обновения Рилски манастир пренесли св. мощи в своята обител в 1469 г., гдето те почиват и досега. Преподобният Иван Рилски е обявен за изключителен небесен покровител на българския народ и се ползва с народната благовейна почит в България.", "date": "2018.08.18", "title": "Успение на св. Иван Рилски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385706-%D1%82%D0%B0%D0%BA%D0%B0-%D0%B5-%D1%81-%D1%86%D1%8F%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%87%D1%83%D0%B4%D0%BD%D0%BE-%D0%B5,-%D1%87%D0%B5-%D1%85%D0%B0%D1%80%D0%B4-%D0%B4%D0%B8%D1%81%D0%BA%D1%8A%D1%82-%D0%BE%D1%89%D0%B5-%D0%BD%D0%B5-%D1%9D-%D0%B5-%D0%B3%D1%80%D1%8A%D0%BC%D0%BD%D0%B0%D0%BB", "text": "Сривът в Търговския регистър, макар и технически, показва огромен политически проблем: България не гарантира нормални условия за бизнеса. А държавата няма защитни механизми срещу самата себе си           \"Не съм доволен от шефката на Търговския регистър. Нека да преодолеем кризата, да си довършат работата, да изчакаме още 4-5 дни и там ще направим промени\". Това обяви министър председателят Бойко Борисов. в четвъртък, близо седмица след като възникна проблемът с Търговския регистър у нас. Думите му бяха изречени по адрес на ръководителката на Агенцията по вписванията Зорница Даскалова, отговаряща пряко за Търговския регистър, който е част от Агенцията. \"Немалко пари и немалко инвестиции са направени там (в Търговския регистър – б.р.). На тези, които е трябвало да мислят за тези неща, ще потърся отговорност, но когато има криза, не се пипа\", допълни Борисов и обясни, че няма как да има загуба на данни от системата.     Далеч не така убедителна в отговорите си по темата бе самата Даскалова. Само ден преди Борисов да анонсира, че вероятно ще вземе оставката ѝ, тя каза, че не възнамерява да я подава, а впоследствие даде хаотични и отчасти комични обяснения за срива. В крайна сметка акцентът на обяснението ѝ бе, че \"такива неща се случват\". Седмица след като Търговският регистър блокира така и не е ясно какви са тия „неща\", които се случват. Системата блокира напълно миналия петък (10.8), но сериозни смущения в работата му се появиха още три дни преди това. Властта така и не може да отговори категорично и ясно кога точно работата ще бъде изцяло възстановена. На шестия ден от кризисната ситуация вицепремиерът Томислав Дончев уточни, че става дума за загубена 25 терабайта информация, по чието възстановяване се работи. А причината била, че четири харддиска излезли от строя.   Въпросите   Тук идва и първият голям въпрос, на който все още няма отговор, но който е основен, за да може да се вярва на институциите у нас и за в бъдеще. След като става въпрос за четири носителя на информация, които били повредени, както твърдят официалните власти, защо тогава правосъдната министърка Цецка Цачева обяви в първата си изява след срива на регистъра, че е сезирала ДАНС и МВР? Разбира се, в тази ситуация има още доста въпроси, които в момента висят в пространството. Не бива да се подценяват питания на специалисти в сферата, които настояват да бъде обявено дали не става дума за умишлен саботаж на системата? Според различни мнения, ако действително става дума за най-обикновена \"авария\", загубите на информация вече би трябвало да са преодолени, освен ако не става въпрос за умишлена увреда. Експерти от IT-сектора в България поставят и друг въпрос: Защо архивът на Търговския регистър е бил на същото място, както и самият Търговски регистър и това не обезсмисля ли всъщност самия архив? Важно е да се знае също - правени ли са подсигуряващи копия на информацията? И кога - за последно? С други думи - има ли наистина гаранция, че не е била загубена ценна информация?   Политическият натиск   От всичко обаче най-голямата неяснота е защо едва сега научаваме за сигнал срещу Зорница Даскалова, от който става ясно, че директор в Агенцията по вписванията се е оплакал от упражняван от нея натиск. И то именно по невралгичен казус като \"Дунарит\". Според твърденията на бивша директорка в Агенцията, Даскалова лично разпореждала какво да се вписва в партидата на завода. Още месеци преди срива в Търговския регистър в него имаше постъпило окончателно решение от Великотърновския административен съд, постановяващо незабавно вписване на едно от ключовите заявления от лагера на \"Емко\". Въпреки това и въпреки подаваните обяснителни записки от страна на адвокатите на компанията, напомнящи за наказателната отговорност при бездействие, Агенцията продължаваше без обяснение да не придвижва казуса. По сигнала не е направено нищо, доказателства няма, а Даскалова е продължила да бъде шеф на Агенцията. Защото ако трябва да ползваме нейната стилистика \"и такива неща се случват\". За сигнала се разбра сега, а именно той дава обяснение и на въпроса защо Борисов не действа така безкомпромисно с нея, както по принцип сме свикнали да действа премиерът с различни отговорни лица.   Проблемите И още: проблемите с Търговския регистър затрудняват нотариалните сделки и банковото кредитиране за фирми, защото различните институции не могат със сигурност да знаят \"кой кой е\". Експерти пък предупреждават, че има риск от санкции към фирмите, защото липсата на Търговски регистър им пречи да изпълнят някои законови изисквания. Към момента всички компании и адвокати, които се опитват да внесат своята информация, не могат да направят това в законово установените срокове, което води до санкции.     В Търговския закон пък има предвидени срокове за внасяне на промените, свързани с търговските дружества. Неспазването на тези срокове се санкционира. В крайна сметка – всичко това води до редица проблеми и най-вече до несигурност за бизнеса у нас. А сривът на регистъра, макар и технически, говори за системен политически проблем.   Инерцията   А той е: дали заради немарливост, каквато версия бе лансирана; дали заради некомпетентност; дали заради политически натиск и назначения на различни олигархични кръгове (като всички тези обстоятелства не е необходимо да се изключват помежду си) – държавата у нас действа по инерция. И цяло чудо е, че не ѝ е гръмнал хард дискът. България няма защитни механизми срещу самата себе си. Защото няма как да си ги създаде. Тъй като тези механизми се създават от хора, а хората, които тук би трябвало да отговарят за тях, са назначени от някого с някаква цел – например, да се занимават с партидата на „Дунарит\", а не с бизнеса на хиляди хора.Сривът на Търговския регистър доказва, че страната не може да гарантира нормални условия за работа на частния сектор.Т.е. тя не е предвидим партньор. А когато нещата тотално се объркат и излязат извън контрол, се разчита на медиите.", "date": "2018.08.18", "title": "Така е с цяла България. Чудно е, че хард дискът още не ѝ е гръмнал"}
{"url": "http://www.classa.bg/%D1%81%D0%B2%D1%8F%D1%82/item/385707-%D0%B5%D1%81%D0%B5%D0%BD%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D0%BC%D0%B8%D0%B3%D1%80%D0%B0%D0%BD%D1%82%D0%B8,-%D0%B4%D0%B2%D0%B5-%D0%B2%D0%BE%D0%B9%D0%BD%D0%B8-%D0%B8-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA", "text": "В събота руският президент Владимир Путин ще бъде на посещение при германската канцлерка Ангела Меркел. Не само с него тя ще има трудни разговори тази есен. Става дума за две войни,  за един газопровод и за мигрантите.             Миграцията към Европа и регулирането на европейския вътрешен пазар – това бяха централните теми в разговорите между Ангела Меркел и нейния испански колега Педро Санчес. Испанският премиер е един от първите, който подписа двустранно споразумение за реадмисия с Германия. По този начин Берлин може да връща в Испания бежанци, които вече са подали молба за убежище в тази страна. Ангела Меркел се стреми към двустранни споразумения, които са практическо изражение на възгледа ѝ, че Дъблинският регламент вече не работи. Дъблинският регламент, приет от ЕС през 1990-те години, урежда отговорностите на държавите за бежанците. Според него, отговорност за процедурата по предоставяне на политическо убежище носи първата държава от ЕС, на чиято територия е стъпил бежанецът. През 2015 и 2016 година регламентът от Дъблин отчасти беше парализиран, тъй като големият брой мигранти доведе до истинска бюрократична криза. Гореща политическа есен за Меркел   Редом с Франция, Испания е една от малкото европейски държави, в чието правителство не участва нито една популистка партия. И това я прави един от най-важните съюзници на Германия. В рамките на австрийското европредседателство на 20-ти септември ще се проведе неформална среща на върха, където около масата за преговори ще седнат както правителства без популисти, така и представители на крайно десни партии, участващи в различни европейски кабинети. Домакинът Австрия също е излъчил правителство с участието на дясно-популистка партия, така че в момента това е една от страните, които водят извънредно консервативна миграционна политика. Така Ангела Меркел и Педро Санчес на практика отиват в бърлогата на лъва, за да убеждават другите правителства да сключат нови споразумения с Мароко и Либия, които от своя страна изискват по-голяма подкрепа от ЕС, за да спират миграцията към Европа.   За какво ще спорят Меркел и Путин?   В списъка с вечни проблеми на канцлерката има и още един: отношенията с Русия. Руският президент Владимир Путин пристига в събота в Германия. Само три месеца след срещата между двамата в Сочи, сега канцлерката ще го приеме в двореца Мезеберг. Списъкът с дискусионните теми е от дълъг по-дълъг. По много въпроси между двамата съществуват огромни противоречия - най-вече около конфликтите в Украйна и Сирия. Заедно с Франция германското правителство се опитва да посредничи между украинските власти и проруските сепаратисти, които контролират източната част на Украйна. От началото на сблъсъците през 2013 година досега там са загинали почти 10 000 души. ООН също се опитва да склони страните към военно примирие, друг въпрос е как Световната организация изобщо може да контролира едно такова примирие.     Войната в Сирия пък ще се бъде обсъждана на друга среща на върха, която организира турският президент Ердоган на 7 септември. В нея ще участват Франция и Русия, като Владимир Путин вероятно ще бъде ключовата фигура, понеже Москва е най-важният съюзник на сирийския президент Асад. В момента Ангела Меркел си блъска главата над още един деликатен аспект от отношенията с Русия. Става дума за 1200-километровия газопровод Северен поток 2, по който Русия иска да доставя природен газ за Германия. Този проект обаче е изключително уязвим в политическо отношение. Критиците твърдят, че Германия ще се постави в зависимост от руския газ и ще навреди на източноевропейските партньори Полша и Украйна, през които досега се осъществяваха доставките. Американският президент Доналд Тръмп също писа в Туитър, че не е честно Германия да бъде закриляна от американски войски и същевременно да прави бизнес с Русия. САЩ с удоволствие биха доставяли на Германия втечнен природен газ собствено производство.", "date": "2018.08.18", "title": "Есента на Меркел: мигранти, две войни и Северен поток"}
{"url": "http://www.classa.bg/%D1%81%D0%B2%D1%8F%D1%82/item/385708-%D0%B1%D0%B8%D1%8F%D1%82-%D0%B3%D0%B8,-%D0%B2%D0%B7%D0%B8%D0%BC%D0%B0%D1%82-%D0%B8%D0%BC-%D1%82%D0%B5%D0%BB%D0%B5%D1%84%D0%BE%D0%BD%D0%B8%D1%82%D0%B5-%D0%B8-%D0%BF%D0%B0%D1%80%D0%B8%D1%82%D0%B5", "text": "Полицията им взима парите и телефоните, понякога ги бие. Звучи познато, но не е в България. Откакто страните в ЕС започнаха да си подхвърлят мигрантите като горещ картоф, полицейското насилие нараства.             Бежанците в палатковия лагер в босненското градче Велика Кладуша се редят за храна. Мъж на средна възраст излиза от опашката и се приближава до нас. Алжирецът съблича тениската си и ни показва белезите по окървавения си гръб. Виждали сме такива наранявания на многобройни снимки в социалните мрежи. Твърди се, че са причинени от хърватската полиция.   Хърватската полиция: \"Връщаме ги, но не бием.\"   В разговор с ДВ 9 от 10 бежанци, които са се опитали да влязат в Хърватия от северозападна Босна и Херцеговина, се възмущават от „отвратителното\" отношение на хърватската полиция. Разказват за побой, откраднати пари и счупени телефони. Хърватските служители им попречили да подават молба за убежище и ги принудили да се върнат обратно в Босна и Херцеговина. Бежанците, с които разговаряме, ни молят непременно да разкажем историите им: „За да разбере Европа какво се случва\".   \"Имаше хора със счупени ребра\"   Снимки на алжиреца с окървавения гръб бяха публикувани в интернет от хуманитарната организация „No Name Kitchen\" („Кухня без име\"). Техни доброволци помагат на бежанци в Италия, Сърбия и Босна и Херцеговина, като им осигуряват храна, одеяла, облекло и достъп до санитарен възел. „Кухня без име\" е част от международна мрежа, която разпространява информация за полицейско насилие над бежанци на Балканите. На уебстраницата им www.borderviolence.eu е публикуван списък с 200 случая на полицейско насилие от началото на 2017 г. насам. Инцидентите са от границите между Хърватия и Сърбия, Сърбия и Унгария и Босна и Хърватия. „Всеки ден изникват по един или два нови случая. Нямаме капацитета да документираме всички\", казва пред ДВ Марк Пратлус от „No Name Kitchen\". „Насилието е систематично и всекидневно. Това ще го чуете във всички бежански лагери. Вчера бяхме на автогарата във Велика Кладуша, където бяха пренощували 25 души. Четиринайсет от тях станали жертва на побой, имаше дори хора със счупени ребра.\" .   \"Те зъбите му сами си паднаха...\"   Мигранти, които Хърватия принудително връща в Босна и Херцеговина потвърждават, че отношението на тамошната полиция било изключително брутално. В един от свидетелските разкази, публикуван на www.borderviolence.eu, 47-годишна иракчанка разказва, че тя и 14-годишният ѝ син били пребити без никаква причина. Жената споделя, че полицаите им взели телефоните, парите и един лаптоп. Този случай не е единственият, предупреждават неправителствени организации.   Полицията: от помощ към насилие   „Принудителното връщане и възпрепятстването на молбите за убежище са в разрез с националното и с международното хуманитарно право\", казва Емина Бужинкич от инициативата в помощ на бежанци „Добродошли\", зад която стоят повече от 60 хърватски граждански организации. Бужинкич и колегите ѝ смятат, че промяната в поведението на хърватските органи на реда (от помощ към насилие) е резултат от новата бежанска политика на Европа, която можела да се формулира като „задържане и връщане\". На два пъти през 2017 г. „Добродошли\" информирали Министерството на вътрешните работи в Загреб – и в двата случая с подробни бележки за многобройни насилствени връщания на бежанци. „Още чакаме отговор\", казва Бужинкич. В имейл до ДВ хърватското вътрешно министерство заяви, че „проверките на досегашните сигнали за полицейско насилие и отнемане на лична собственост са установили, че органите на реда не са ползвали средства за принуда.\" По техни думи, правата на бежанците се зачитат. По-нататък в имейла четем: „Република Хърватия има работещо и ефективно споразумение с Босна и Херцеговина за връщането на онези мигранти, които са влезли в страната нелегално.\" Но в изявление пред медиите босненският министър на сигурността Драган Мектич контрира хърватските си колеги и каза, че „двустранното споразумение изобщо не работи\".   Мигрантите се бият и помежду си   Петер ван дер Ауверарт, ръководител на „Международната организация за миграция\" в Босна, споделя, че служителите му чували много разкази за насилствени връщания, но нямало как тези истории да се верифицират: „Знам и за насилия между самите мигранти, тъй че понякога е трудно да се определи произходът на нараняванията.\" Откакто хуманитарни организации трайно наблюдават полицейската работа на границата между Хърватия и Словения, много повече бежанци подават молби за убежище в Словения. Но и там правата на мигрантите са системно нарушавани, казва Андрей Курник, преподавател във Факултета за социални науки в университета в Любляна. Според него, страните в ЕС се притискали взаимно, като затваряли границите си и заплашвали съседните държави: „Ексцесите на хърватската полиция започнаха, когато словенският заместник-министър на вътрешните работи Бостян Шефич се закани да вземе драстични мерки, ако Хърватия не спре потока от бежанци\" , казва той.", "date": "2018.08.18", "title": "Бият ги, взимат им телефоните и парите"}
{"url": "http://www.classa.bg/%D1%81%D0%B2%D1%8F%D1%82/item/385709-%D0%BD%D0%BE%D0%B2%D0%B8-%D1%87%D1%83%D1%82%D0%BE%D0%B2%D0%BD%D0%B8-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B8-%D0%B4%D0%BE%D1%81%D1%82%D0%B8%D0%B6%D0%B5%D0%BD%D0%B8%D1%8F-%D0%BD%D0%B0-%D0%B5%D0%B2%D1%80%D0%BE%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%86%D0%B5%D0%BD%D0%BD%D0%BE%D1%81%D1%82%D0%B8-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89,-%D1%82pa%D0%BDc%D0%B4%D0%B6e%D0%BD%D0%B4%D1%8Ap-%D0%B1%D0%B8%D0%B2%D1%88-%D0%BC%D1%8A%D0%B6-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D1%89%D0%B0%D1%82%D1%81%D0%BA%D0%B8-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80", "text": "Трансджендърът Кристин Холквист /бивш Дейвид Холквист/ е победила на първичните избори при ДЕМОКРАТИТЕ за избиране на техния кандидат за губернатор на Върмонт на общите избори, които предстоят в Щатите на 6 ноември, на които лицето Холквист ще се състезава с действащия губернатор на щата републиканецът Фил Скот. “Мисля,  че Върмонт е МАЯК НА НАДЕЖДАТА ЗА ОСТАНАЛАТА ЧАСТ ОТ СТРАНАТА” е заявило създанието в интервю по темата за Ройтерс.     Върмонт е един от “водещите” щати в САЩ по линия на трансджендърството – през 2000 г. Върмонт става първият щат в САЩ, в който стават разрешени еднополовите бракове, а през 2009 г. под аплодисментите на лицето Барак Хюсеин напълно тези бракове са узаконени. Очаква се на изборите през ноември общо 43 трансджендъри – всичките демократи, да се кандидатират за различни изборни длъжности вкл. сенатори, губернатори, депутати в Камарата на представителите, в местните щатски Конгреси и т.н.", "date": "2018.08.18", "title": "Нови чутовни либерални достижения на евроатлантическите ценности: За първи път в историята на САЩ, тpaнcджeндъp (бивш мъж) се кандидатира за щатски губернатор"}
{"url": "http://www.classa.bg/%D1%81%D0%B2%D1%8F%D1%82/item/385710-foreign-affairs-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D0%B2%D1%80%D0%B0%D0%B3%D0%BE%D0%B2%D0%B5-%D0%BD%D0%B0-%D0%BD%D0%B0%D1%82%D0%BE", "text": "Пред лицето на тези предизвикателства НАТО се стремеше да използва стремежа за членство за поощряване на политическите реформи, настоявайки новите членове да съответстват на стандартите. Решението бе основано на убедеността, че либералните институции, практика и ценности ще предотвратят връщането към националистическата, нативистка, екстремиска и лишена от търпимост динамика, която в продължение на векове довеждаше до разрушителни конфликти в Европа. За укрепване на сигурността в Европа НАТО настояваше новите членове да оставят автократическата практика в миналото. Кое попречи на НАТО да остане стабилна организация? Да погледнем ситуацията около нахлуването на САЩ в Ирак през 2003 година. Макар администрацията на Буш да твърдеше, че Ирак заплашва глобалната сигурност чрез създаването на оръжия за масово унищожаване, по този въпрос НАТО съвсем не бе единно. Едни от най-ярките критици на нахлуването бяха Франция и Германия. И макар от юридическа гледна точка намесата на НАТО на Балканите да носеше противоречив характер, съюзниците бяха единни. Но когато нещата стигнаха до Ирак, не всички бяха готови да подкрепят намесата на базата на Член 5. В първите години на настоящото столетие някои наблюдатели, в това число и аз (авторът на статията, бел.ред.), бяхме разтревожени от това, че доверието към критериите за прием в НАТО се подронва от новите членове, които успяха да спазят необходимите стандарти, а след влизането в алианса отстъпиха от тях. Ръстът на броя на участниците означава по-голямо разнообразие на интереси и приоритети. НАТО твърдеше, че общата привързаност към либералната демокрация ще смекчи дадения проблем, но само, ако присъединените членове запазят тези ценности. В същото  време аз се опасявах (авторът, бел.ред), че такива държави, като Унгария, които дадоха празни обещания да проведат политически реформи, ще използват отдавнашните членове на НАТО в свой интерес. Предоставяне на «отстъпниците» на свободен достъп нанесе вреда на НАТО и нейната способност да култивира либерални ценности. И ако НАТО иска неговите изисквания да бъдат изпълнени, той трябва да стегне слабите си звена.", "date": "2018.08.18", "title": "Foreign Affairs: Вътрешните врагове на НАТО"}
{"url": "http://www.classa.bg/%D1%81%D0%B2%D1%8F%D1%82/item/385702-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%85%D0%B0%D0%BA%D0%B5%D1%80%D0%B8-%D0%BD%D0%B0%D1%81%D0%BE%D1%87%D0%B2%D0%B0%D1%82-%D0%B0%D1%82%D0%B0%D0%BA%D0%B8%D1%82%D0%B5-%D1%81%D0%B8-%D1%81%D1%80%D0%B5%D1%89%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8", "text": "Хакери от елитен китайски университет са проучвали американски компании и различни държавни ведомства за възможности за шпионаж, след като по-рано през годината американска делегация пристигна в Китай във връзка с подобряване на търговскиje взаимоотношения, съобщава Ройтерс. Компанията за киберсигурност Recorded Future заяви, че групата е използвала компютри в китайскиs университет Цинхуа, като целите им са били редица американски енергийни и комуникационни компании, както и управата в Аляска, само седмици преди и след посещението на щатската делегация в Китай.     Организациите, които са участвали в търговската мисия, са станали обект на внимание на хакерите, действие, което само подчертава напрежението между двете страни.  Китай е най-големият чуждестранен търговски партньор на Аляска с повече от 1,32 млрд. долара износ. Recorded Future обяви, че сайтовете на доставчиците на интернет услуги в Аляска и на правителствените служби са били проучвани от университетски компютри, търсещи недостатъци в сигурността, които могат да бъдат използвани от хакерите, за да проникнат в заключени и конфиденциални системи. Служител от университета Цинхуа заяви по телефона, че тези твърдения са неверни. „Това е необосновано. Никога не съм чувал за подобно нещо, така че няма как да ви отговоря“, каза служителят, пожелал да остане анонимен. Университетът Цинхуа, известен още като китайския MIT (Масачузетски технологичен институт), е тясно свързан с Tsinghua Holdings, компания, фокусирана върху разработването на различни технологии, включително изкуствен интелект и роботика. Recorded Future предостави копие от своя доклад до американските правоприлагащи органи, като от ФБР отказаха да дадат коментар. Не е ясно дали целевите система са били компрометирани, но силно фокусираната, обширна и специфична сканираща активност показва „сериозен интерес“ за хакването им, смята Присила Мориучи, директор за развитието на стратегическите заплахи в Recorded Future и бивш представител на Националната агенция за сигурност към САЩ. „Увеличаването на сканиращата активност при приключването на търговските дискусии показва, че тази дейност вероятно е опит да се постигне стратегическо предимство във времето след посещението“, отбелязва Recorded Future в своя доклад. Целите на хакерите са били Alaska Communications Systems Group, Ensco Plc’s Atwood Oceanics, Отделът на Аляска за природни ресурси, кабинетът на губернатора на щата и местния интернет доставчик TelAlaska. Търговското напрежение между САЩ и Китай ескалира през последните месеци, като и двете страни наложиха поредица от мита и ограничения в множество индустрии. Икономическият конфликт е навредил и на сътрудничеството в киберпространството след споразумението на Пекин и Вашингтон за спиране на шпионажа в индустриалното киберпространство. В четвъртък Китай потвърди, че ще изпрати делегация начело със заместник-министъра на търговията Уанг Шоуен в САЩ, за да възобнови търговските преговори в края на август.", "date": "2018.08.18", "title": "Китайски хакери насочват атаките си срещу американски компании"}
{"url": "http://www.classa.bg/%D1%81%D0%B2%D1%8F%D1%82/item/385703-%D0%B1%D0%B0%D0%BD%D0%BA%D0%B8%D1%82%D0%B5-%D0%BF%D0%B0%D0%B7%D0%B5%D1%82%D0%B5-%D1%81%D0%B5-%D0%BE%D1%82-%D1%84%D0%B0%D0%BB%D1%88%D0%B8%D0%B2%D0%B8-%D0%B8%D0%BC%D0%B5%D0%B9%D0%BB%D0%B8", "text": "Напоследък зачестяват сигналите от клиенти на банките за получаване на съобщения по електронна поща от името на обслужващата кредитна институция, с които се иска въвеждане на имейл адрес и парола. Въпреки предупрежденията и професионалните грижи за защита на потребителите, които банките в страната полагат, все още голяма част от  фишинг атаките  са успешни, тъй като клиентите се подвеждат и не разпознават фалшивите и измамни имейли. Много е важно  потребителите  да бъдат внимателни и бдителни и в никакъв случай да не предоставят своите данни, пароли и друга чувствителна информация по мобилни и електронни канали, предупреждават от Асоциацията на банките в България, която представлява банковата общност. Получаване на фалшив имейл Експертите за банкова сигурност съветват, че в случай, че потребителите получат подобно електронно съобщение, то да не се отваря. Това се отнася и за прикачените файлове и съдържащите се в тях линкове. Банкерите напомнят, че финансовите институции имат необходимата информация за своите клиенти, а в случаите, когато им трябват нови данни, те няма да бъдат поискани през електронната поща или сайт. Ако станете обект на фишинг атака трябва да използвате за вход в интернет банкирането само връзката от началната страница на банката. Винаги проверявайте автентичността на страницата, като следите дали адресният бар е оцветен в зелено и адресът на страницата започва с https://, съветват специалистите. Браузърът, който използвате за банкиране, е препоръчително да е настроен на най-високото ниво на защита на данните, настояват те. Съвети срещу измами Когато спазвате тези съвети, няма да имате проблеми в опазване на парите си, убедени са експертите: Пазете в тайна и не запаметявайте в интернет браузъра вашите потребителско име и парола. Използвайте лицензиран антивирусен софтуер. Редовно обновявайте използваната система с лицензиран и закупен софтуер. Променяйте паролата за достъп до пощата със сложна комплексна парола (големи и малки букви, числа и служебни символи, с не по-малко от 10 символа). Тези съвети свучат банално, но само това е начинът да запазите от недобронамерени посегателства финансите си, коментират банкери. Според тях промяната на паролата трябва да се извършва регулярно, поне на три месеца. Някои банки предлагат възможност за активиране/блокиране на картите в реално време. На сайтовете на кредитните институции има информация  и допълнителни съвети за сигурност, с които е препоръчително потребителите да се запознаят. Типове измами Съществуват няколко типа онлайн измами по интернет. Най-честите от тях са  фалшиво телефонно обаждане  или имейл. Това е опит за измама, чиято цел е потребителите да разкрият лична банкова информация и получения SMS код за потвърждение. Най-често тази измама включва телефонно обаждане или имейл от лице, което се представя от името на реномирана институция (банка, куриерска фирма, интернет доставчик или др.). В разговора или писмото се изисква клиентът да предостави получения от него чрез SMS код на мобилния телефон под претекст оказване на съдействие – корекция на сгрешен превод, очаквана пратка или др. Освен това част от зловредните писма съдържат линкове, които водят до  фалшиви сайтове , които наподобяват тези на оригиналните, като целта е да получат лични и финансови данни на клиентите. Затова никога не предоставяйте лична банкова информация (SMS кодове, пароли за достъп, номера на банкови карти) на трети лица или в отговор на имейл. Запишете телефонния номер, от който се обажда лицето, или препратете писмото на вашата банката, като се свържете с денонощния ѝ център за контакт с клиенти, съветват от банковата сигурност. Има вероятност да получите фалшиво писмо от контрагент, партньор или близък за промяна на неговите банкови сметки. Бъдете сигурни, че това е опит за измама, чиято цел е да се нареди превод към сметката на измамника. Сценарият е следният: При нея най-често потребителят получава фалшиво писмо от негов партньор, към който извършва регулярни плащания или преводи.  След това той бива уведомен, че контрагентът има нови банкови сметки, които следва да бъдат използвани за бъдещите разплащания с него.  Ако получите информация за промяна на данни на вашите партньори – сметки, адрес, телефон и др., винаги установявайте личен контакт или използвайте алтернативен канал (телефон, sms, viber, what’s up) с тях, за да получите потвърждение от първо лице на необходимите данни за коректно извършване на плащанията.  Друга измама включва  фалшиво съобщение , което приканва потребителят да следва процедура за проверка. ова е опит за измама, чиято цел е да се прихване SMS паролата, предупреждават експерти. Най-често при този тип измама, когато потребителят влезе в интернет банкирането, се визуализира фалшив екран, който наподобява онлайн банкирането на дадената банка. На него под претекст предотвратяване на кражба на лични данни, потребителят е приканен да следва процедура за генериране и изпращане на SMS парола/код с цел потвърждение и възобновяване на неговия нормален достъп. В никакъв случай не следвайте описаната процедура и получения на телефона линк за сваляне на програмата за защита! Необходимо е да се свържете своевременно с денонощния център за контакт с клиенти на вашата банката, съветват специалистите. Разновидност на интернет банкова измама е фалшиво съобщение, с което се изисква въвеждане на  данни за мобилен телефон  – операционна система и телефонен номер.  Това е опит за измама, с която ще се инсталира хакерска програма на телефона ви, която да пренасочва получените от обслужващата банка съобщения към телефонния номер на измамника. След влизане в интернет банкирането се визуализира фалшив екран, който прилича на онлайн банкирането на потребителя. На него, под претекст за допълнителна защита на мобилния ни телефон от „зловреден софтуер“, се изисква потребителят да следва стъпки за инсталиране на мобилна антивирусна програма чрез въвеждане на данни за операционна система, номер на телефон и др., описват действията на хакерите IT експерти. Т В никакъв случай не следвайте описаната процедура и получения на телефона линк за сваляне на програмата за защита. Необходимо е да се свържете своевременно с денонощния център за контакт с клиенти на вашата банката, съветват те.", "date": "2018.08.18", "title": "Банките: Пазете се от фалшиви имейли"}
{"url": "http://www.classa.bg/%D1%81%D0%B2%D1%8F%D1%82/item/385704-%D1%80%D0%B0%D0%B7%D0%B2%D0%B5%D0%B4%D1%80%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F-%D1%84%D1%80%D0%BE%D0%BD%D1%82-%D1%82%D0%BB%D0%B0%D1%81%D0%BD%D0%B0-%D1%89%D0%B0%D1%82%D1%81%D0%BA%D0%B8%D1%82%D0%B5-%D0%B8%D0%BD%D0%B4%D0%B5%D0%BA%D1%81%D0%B8-%D0%BA%D1%8A%D0%BC-%D1%80%D1%8A%D1%81%D1%82", "text": "Бенчмаркът на сините чипове  Dow Jones Industrial Average  добави 110,59 пункта към стойността си до равнище от 25669,32 пункта след съобщението, че американският президент Доналд Тръмп и китайският лидер Си Цзинпин се надяват да обсъдят американско-китайската търговия през ноември, предава CNBC. Широкият измерител  S&P 500  също нарасна с 0,33% до равнище от 2850,13 пункта, а технологичният измерител  Nasdaq Composite  изтри загубите по-рано през деня и финишира с ръст от 0,1% до ниво от 7816,33 пункта.  Съобщението в петък дойде, след като директорът на Националния икономически съвет   че Китай и САЩ ще проведат нов кръг от преговори по търговските въпроси по-късно този месец. Американски и китайски официални представители трябва да проведат „разговори на средно равнище“ във Вашингтон идната седмица. Седмицата беше бурна за пазарите, тъй като продължаващите геополитически и икономически проблеми в Турция засенчиха положителните новини на търговския фронт между САЩ и Китай. Dow  отчете трицифрени движения във всеки ден от тази седмица, но успя да я приключи с ръст заедно с  S&P 500.  Индексът  Cboe Volatility , смятан за най-доброто мерило за страха на  Wall Street , достигна най-високото си ниво от над един месец по-рано тази седмица. В понеделник турската лира достигна най-ниското си ниво спрямо долара, след което се отлепи от дъното, но в петък отново пое надолу на фона на опасенията за допълнителни санкции от Вашингтон.   ако американският пастор Андрю Брънсън не бъде освободен. Той е задържан в страната от 2016 г. Заплахите тласнаха лирата към понижение от 3,7%. Турската валута е подложена на натиск и заради строгия контрол на президента Реджеп Ердоган върху централната банка в страната. Той заяви, че иска лихвените проценти да останат ниски, за да се запази високият ръст на икономиката въпреки нарастващата инфлация. „На фона на излизането на инфлацията извън контрол централната банка няма да повиши лихвите достатъчно, за да я пресече, така че стойността на лирата ще продължи да се понижава, докато това се случи“, казва Том Есей, основател на компанията The Sevens Report. „В основата на турската трагедия е страхът, че Ердоган се е превърнал в своеобразен диктатор, който налага политическата си воля върху органи, за които се смята, че са независими, например централната банка“, допълва той. Tesla  се насочи към най-лошата си седмица от 2016 г., като книжата й поевтиняха с близо 9% до ниво от около 305 долара, след като главният изпълнителен директор Илон Мъск заяви пред New York Times, че никой не е видял или преценил туита за плановете му да извади компанията от борсата. Той публикувал туита, докато пътувал към летището на 7 август. Книжата на  Applied Materials  поевтиняха с над 7,5%, след като компанията обяви по-слаби от очакванията прогнози за фискалното четвърто тримесечие. В същото време цената на акциите на  Nvidia  намаля с 4,9%, след като   разочарова инвеститорите. На облигационните пазари доходността по  10-годишните  и по  30-годишните американски държавни ценни книжа  намаля до ниво от съответно 2,864% и 3,02%. На валутните пазари  доларовият индекс , който измерва стойността на американската валута спрямо кошница от шест основни валути, отбеляза спад с 0,52% до 96,15 пункта и е напът да запише третия си пореден ден на понижение. В същото време  еврото  се отлепи от 13-месечното дъно спрямо долара, което достигна по-рано тази седмица, като отбеляза ръст от 0,52% до ниво от 1,1435 долара за едно евро. На пазара на суровини цената на петрола се повиши в петък, но записа още една седмица на спад на фона на притесненията от свръхпредлагане на американския пазар, търговските спорове и опасението, че забавяне на растежа на световната икономика ще намали търсенето на черното злато. Американският лек суров петрол е напът да запише седма поредна седмица на спад, а глобалният бенчмарк Брент се насочва към спад за трета седмица. В петък фючърсите върху американския лек суров петрол  WTI  отбелязаха ръст от 45 цента до 65,91 долара за барел. За седмицата той се понижава с 2,5%, като записва най-дългата си губеща серия от три години. Фючърсите върху суровия петрол сорт  Брент  намаляват с 52 цента до 71,95 долара за барел. Брентът се насочва към загуба от над 1% за седмицата. Цената на  златото  възстанови част от загубите през седмицата на фона на отслабването на долара, но остава близо до 19-месечното си дъно и е напът да запише най-големия си седмичен спад от май 2017 г. Американските фючърси върху ценния метал с доставка за декември се повишиха с 20 цента до ниво от 1184,20 долара за тройунция.", "date": "2018.08.18", "title": "Разведряването на търговския фронт тласна щатските индекси към ръст"}
{"url": "http://www.classa.bg/%D1%81%D0%B2%D1%8F%D1%82/item/385705-us-%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BF%D0%BE-%D1%81%D0%BA%D0%BE%D1%80%D0%BE-%D1%89%D0%B5-%D1%83%D0%BD%D0%B8%D1%89%D0%BE%D0%B6%D0%B0%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81%D0%B8,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%B4%D0%B0-%D1%8F-%D0%B4%D0%B0%D0%B4%D0%B0%D1%82-%D0%BD%D0%B0-%D0%BE%D0%BA%D1%83%D0%BF%D0%B0%D1%82%D0%BE%D1%80%D0%B0", "text": "Както отбелязва американският военен интернет портал  , Русия е не само непревземаема държава със суров климат, обширни територии и многобройна армия, но и страна с така характерното за руснаците специфично колективно съзнание. “Руснаците по-скоро ще унищожат напълно страната си, отколкото да я предадат на окупатора”, гласи текстът на американския портал. Според авторите всеки нападател, който би дръзнал да нахлуе в нея, ще трябва да се готви за безкрайни сблъсъци с руснаците във всичките единадесет часови зони на държавата. Освен Русия в групата на “непобедимите” държави са и САЩ, Китай, Индия и Афганистан. “Русия, като ядрена суперсила, по определение не може да бъде завладяна от никого”, твърди пред в. “  военният политолог Игор Коротченко, поставяйки под съмнение класацията за отбранителната способност на държавите, публикувана от американския военен портал We are the Mighty. “Всички тези класации са изсмукани от пръстите. Някакви хора си седят и измислят някаква класация. Реалистична оценка на националната отбрана могат да дават само други държави, в които има професионалисти, работещи в Генщабовете с разузнавателни апарати и щат квалифицирани военни анализатори”, подчерта експертът и полковник от запаса.   Като причини за стабилността на страната си американците посочват силната си армия, големите територии и броя на жителите си – почти всички въоръжени. Невъзможно е да се завладее и Китай преди всички поради огромното му население, голямата площ, климата, предизвикващ много болести, както и развитите технологии, до голяма степен копирани от Запада. Разбира се всички тези фактори позволяват на страната да разполага и с мощна армия. Индия е характеризирана с климатични и географски особености, които, според авторите, я правят неразрешима задача за потенциалните завоеватели. Афганистан от друга страна има много сложен и негостоприемен релеф с много откъснати от комуникациите населени места и грубо и устойчиво население, което в продължение на десетилетия, ако не и столетия, живее в един вид военно положение. “По дефиниция всяка ядрена страна може да използва ядрено оръжие против агресора. Войната срещу тези страни е безсмислена и е изпълнена с взаимно гарантирани ядрени унищожения”, добавя експертът.", "date": "2018.08.18", "title": "US анализатори: Руснаците по-скоро ще унищожат страната си, отколкото да я дадат на окупатора"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385701-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Очаква ви, дълго пътуване ако сте го планирали предварително. Може да е в друг град или страна, която винаги сте искали да посетите. С партньора в брака, трябва да сте по-резервирани, ако разберете, че той се обижда дори при най-малките забележки. Ревността не е най-добрият вариант, за укрепване на връзката. ТЕЛЕЦ ( 21 април - 21 май )  Трябва да си зададете конкретна цел и да се движите към нея уверено. Колкото по-невъзмутими сте, толкова по-добре ще е за вашите дела. Възможно е важно съобщение по телефона или пощата, не го пренебрегвайте. Вечерта, може да посетите фитнес залата или да се срещнете с приятели. БЛИЗНАЦИ ( 22 май - 21 Юни ) Възможна е любов от пръв поглед, която ще затъмни всички минали отношения. Това ще се случи толкова изненадващо, че сами няма да повярвате на своето щастие. Просто не анализирайте ведичко и мислено не критикувайте новият си избраник. Работа, ще имате много, но лесно и качествено ще се справи с това, което ще изискат от вас.   РАК ( 22 юни - 23 юли ) Може лесно да пресечете границите на допустимото, ако се поддадете на изкушения и приключения. Имайте предвид, че такова поведение ще ви вкара в задънена улица. Денят е благоприятен за усвояване на нови знания и овладяване на интересна професия. В областта на финансите, назрява криза, която още веднъж доказва, че трябва да спестявате. ЛЪВ ( 24 юли - 23 август ) Очаква ви успех в бизнеса и търговията. Всичко, в което сте инвестирали преди месец, ще даде резултати. В личния живот, не трябва да доказвате превъзходство над избраника си. Малко вероятно е, по този начин да запазите любимият си. Възможни са битови и жилищни проблеми. ДЕВА ( 24-ти август - 23 септември ) Няма да ви остане, нито една минута, за разрешаване на лични проблеми или други извън служебни занимания. Ще се почувствате уморени още до обяд, докато прехвърлите много ненужна работа. Завистливите погледи и критичните забележки от колегите, могат да ви нервират. Вместо да се ядосвате, им покажете своята интелигентност, умения и опит. ВЕЗНИ( 24 септември - 23 октомври) Посветете този ден на почивка, излезте извън града или се срещнете с приятели. Така, ще е много по-добре, отколкото да седите цял ден и да безделничите. Особено, ако цялата работа, сте я свършили през предишните дни. Времето също е благоприятно, за спортни занимания, фитнес, йога. Ще е добре, да успокойте нервите си.   СКОРПИОН ( 24 октомври - 22 Ноември ) Днес ви очакват много спешни въпроси, затова не се препоръчва да се разсейвате от дреболии. Денят е благоприятен за изучаване на нови неща, а болните имат шанс за изцеление. Вечерта е подходяща за активен спорт.   СТРЕЛЕЦ ( 23 Ноември - 21 Декември ) Очаква ви интересна среща, която драстично ще промени плановете и живота ви като цяло. Човекът, с когото ще се запознаете, ще е много по-възрастен и по-опитен от вас, но това е само за добро. В любовта е по-добре да покажете нежност, отколкото присъщата ви строгост. Забравете за вашите принципи за известно време, ако искате да запазите това, което имате. КОЗИРОГ (22 Декември - 20 януари ) Ще бъдете агресивно настроени и този вид тактика на поведение, може да доведе до конфликти. Опитайте се, да се държите хуманно и културно, поддържайте достойни отношения и не нарушавайте собствения си мир. В личната сфера, ви очакват ярки промени и нова любовна история.  ВОДОЛЕЙ ( 21 януари -  19  февруари ) Не се препоръчва да споделяте личните и финансовите си проблеми на всички поред. Хората могат да ви съчувстват, но това няма да ви помогне. Експериментите в сферата на работата, ще бъдат от полза за тези, които са вътрешно готови за тях. Ако прикриете уязвимостта и чувствителността си, ще може да преодолеете много неща, по пътя към постигането на целите в кариерата.   РИБИ ( 20 февруари - 20 март ) Нищо ново и важно не предприемайте днес. В противен случай, ще изпуснете незначителни въпроси, от които зависят финансите ви. Твърде официалният тон при общуването с любимия човек, ще разруши топлите отношения. Трябва да се разберете във вътрешните си чувства и след това да си правите заключения.", "date": "2018.08.18", "title": "Дневен хороскоп 18 август"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385697-%D1%82%D0%B0%D0%B7%D0%B8-%D0%B1%D0%B0%D0%B1%D0%B0-%D0%B5-%D0%BD%D0%B0-86-%D0%B3%D0%BE%D0%B4%D0%B8%D0%BD%D0%B8-%D0%B8-%D0%B9-%D0%B4%D0%B0%D0%B2%D0%B0%D1%82-%D0%BF%D0%BE-300-%D0%B5%D0%B2%D1%80%D0%BE-%D0%B7%D0%B0-%D1%81%D0%B5%D0%BA%D1%81-%D0%B8-%D0%B5%D1%82%D0%BE-%D0%BA%D0%BE%D0%B9-%D0%BF%D0%BB%D0%B0%D1%89%D0%B0-%D0%B2%D0%B8%D0%B4%D0%B5%D0%BE", "text": "За най-стария занаят на света никога не е късно, доказва вероятно най-старата продавачка на любов, съобщава Channel 4. Заради професията й семейството й не говори с нея, но двадесетгодишни момчета се надпреварват да й звънят. Шейла Вогел-Купе е проститутка, която вече наближава деветото си десетилетие. Тя има около десетина клиенти на седмица, а някои от тях са на 20 години. Обичам секса.  \r\n   \r\n   Обичам да излязизам с мъже и много млади момчета идват при мен. Срещаме се в хотел. За около един час секс ми плащат около 300 евро. Имам постоянни клиенти, които са много мили, правят ми подаръци, е откровена британката. Шейла се занимава с проституция през последните няколко години и започнала да практикува, след като останала сама. Тя обаче не смята себе си за проститутка. Е, дали това е проституция? Може да мислите така, но аз не. Не смятам себе си за проститутка. Повечето от моите клиенти казват, че искат да бъдат обичани, казва Шейла и добавя, че се грижи добре за себе си. Тя е доволна от външния си вид и редовно посещава лекар. \r\n    ", "date": "2018.08.18", "title": "Тази баба е на 86 години и й дават по 300 евро за секс. И ето кой плаща! (ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385698-36-%D0%B3%D0%BE%D0%B4%D0%B8%D1%88%D0%BD%D0%B0-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B0-%D1%83%D1%81%D0%BF%D0%B5%D1%88%D0%BD%D0%BE-%D0%BF%D1%80%D0%BE%D0%B4%D0%B0%D0%B4%D0%B5-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0-%D1%81%D0%B8", "text": "Жена на 36-годишна възраст от Германия успешно продаде девствеността си на аукцион срещу 250 000 евро, пише Daily Mail. Работещата като стюардеса Манди публикува своята обява през Cinderella Escorts. Тя научила за сайта през местен вестник, а клиентът, който ще се прави секс с нея за първи път, е анонимен бизнесмен от Мюнхен. „Години наред си казвах, че просто трябва да почакам за правилния мъж. Отдадох се на кариерата си и така и не успях да го срещна. Всяка жена може да загуби девствеността си само веднъж\", казва още Манди, като допълва, че ще се види с победителя в аукциона през следващия месец.      „Колкото по-дълго успеете да запазите девствеността си, толкова по-ценна ще е тя\", заяви още стюардесата. Тя ще използва парите, за да помогне на семейството си, да стартира собствен бизнес, но ще остави и част от тях за благотворителност.      Втората най-висока оферта за девствеността на Манди бе 240 000 евро от адвокат, а третата – 200 000 евро от футболист от Мюнхен. Манди споделя, че изгаря от нетърпение да разбере кога за първи път ще прави секс.      Манди споделя, че е открила известната ескортна агенция в списание. Там пишело, че има момичета, които изкарват милиони от дествеността си и решила да кандидатства. \"Не успях да постигна тези рекордни суми, но съм доволна\", твърди тя.      Тя добавя, че повечето хора не се замислят, че могат да изкарат пари с това и че често биват зарязвани от \"първия\" си. \"Както и да е. Няма да позволя на никого да ми казва какво да правя с тялото си. Аз съм еманципирана жена, която чупи всички табута на обществото\", категорична е Манди, обяснявайки как се справя с критиките.        ", "date": "2018.08.18", "title": "36-годишна стюардеса успешно продаде девствеността си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385699-%D0%B4%D0%B2%D0%BE%D0%B9%D0%BA%D0%B0-%D0%BF%D1%80%D0%B0%D0%B2%D0%B8-%D1%81%D0%B5%D0%BA%D1%81-%D0%BD%D0%B0", "text": "Неукротими маниаци бяха заснети да правят секс на плаж край руския град Находка. Двойката не могла да бъде спряна дори от недоволните туристи, искащи от тях да спрат с интимните ласки. Това предадоха световни медии. Сексманиаците били в толкова силен пристъп на страст, че само се местили от място на място. Малко по-късно те отново били заснети от очевидци да правят секс върху пясъка. Но това не е краят! След известно време отново били уловени да правят секс върху черен джип на паркинг. \r\n    ", "date": "2018.08.18", "title": "Двойка прави секс на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385700-%D0%BA%D0%BE%D0%B3%D0%B0-%D0%B4%D0%B0-%D0%BD%D0%B5-%D0%BF%D1%80%D0%B0%D0%B2%D0%B8%D0%BC-%D1%81%D0%B5%D0%BA%D1%81-%D0%B8-%D0%B7%D0%B0%D1%89%D0%BE", "text": "Здравните власти в Колумбия препоръчаха на гражданите да правят по-малко секс през горещините, предава агенция ЮПИ. Най-отрицателно влияели върху здравето половите сношения по обяд в условията на топлинната вълна, връхлетяла страната. Сексът по време на жегите водел до обезводняване.      Особено непоносими били жегите в карибския град Санта Марта, където термометрите показваха пределни стойности през по-голямата час от месеца. Главният здравен инспектор на Колумбия Хулио Салас препоръча на своите съграждани да отложат дневния секс за през нощта. Ако не се спазят тези заръки, хората, дръзнали да ги нарушат, са застрашени от обезводняване и сърцебиене. При все това Салас направи едно изключение за половото въздържание през деня. То не се налага, ако климатикът е включен.", "date": "2018.08.18", "title": "Кога да не правим секс и защо..."}
