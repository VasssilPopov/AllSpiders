{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381594-%D1%82%D0%BE%D0%B7%D0%B8-%D1%81%D0%BE%D0%BA-%D0%B4%D0%B5%D0%B9%D1%81%D1%82%D0%B2%D0%B0-%D0%BF%D0%BE-%D0%B4%D0%BE%D0%B1%D1%80%D0%B5-%D0%BE%D1%82-%D0%B2%D0%B8%D0%B0%D0%B3%D1%80%D0%B0", "text": "Шотландски учени проведоха експеримент, в който участие взели 58 мъже на възраст от 21 до 64 години.   Всички доброволци пиели фреш от нар всеки ден в продължение на две седмици.      Установено е, че ако в началото на изследването нивото на тестостерона в кръвта на мъжете е приблизително 16%, след две седмици той се удвоил при всички без изключение.     Също така, всички наблюдавани разказват за увеличаването на сексуалното си желание, резултатите от проучването също така показват, че всички участници в експеримента са подобрили и други свои здравни показатели.   Мнозина казват, че започват да спят по-добре, престават да се притесняват от дребните неща и усещат стабилизирането на емоциите си.", "date": "2018.05.03", "title": "Този сок действа по-добре от виагра"}
{"url": "http://www.classa.bg/%D1%81%D0%B2%D1%8F%D1%82/item/381588-%D0%B8%D0%BC%D0%B0-%D0%BB%D0%B8-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D1%80%D1%83%D1%81%D0%B8%D1%8F", "text": "Миналата събота всички руски, световни и даже български медии се надпреварваха да съобщават за отплаването на   , за първо зареждане с ядрено гориво, и после към работното си място, край Чукотка. На следващия ден, обаче, само руски медии и специализирани сайтове съобщиха за старта на строителството на два наземни, най-мощните в историята на Русия, ядрени енергийни блока.    И за капак, НИКОЙ не се сети да припомни, че преди 83 денонощия държавната корпорация Росатом взе историческо решение, да забави въвеждането в експлоатация на ДВА практически изградени блока, с две и една години, съответно, за да не форсира ръста в цените на електроенергията.   Ето как изглежда абсурдната картинка – да пръскаш милиарди за нещо от което нямаш нужда (за по-добър преглед и прочит кликайте с мишката върху снимките):         Сега действащата АЕЦ “Курск” (Курская АЭС) е точно 1:1 копие на АЕЦ “Чернобил” (с четири реактора РБМК-1000) и е разположена на 480 километра югозападно от столицата Москва. До нея стартира изграждането на АЕЦ “Курск 2” с два блока, с реактори ВВЕР-1255. Сега в Русия най-мощния работещ блок е с реактор ВВЕР-1200, а двата работещи в АЕЦ “Козлодуй” са от типа ВВЕР-1000.  Разгледах внимателно съобщенията за събитието от три отделни източника. На Росатом, чието заглавие виждате на горната снимка. На Росенергоатом, дъщерен концерн на Росатом и оператор на всичките руски 10 АЕЦ-а, част от което виждате в карето на горната снимка. И на агенция ИТАР-ТАСС, което, за разлика от предните две беше леко съкратено. Пресечната точка на разликите в трите съобщения е именно в частта, която Росенергоатом нарича “Етапи на проекта” и вие виждате по-горе. Росатом не е извел подзаглавие “Етапи на проекта”, но въпросният текст присъства 1:1. ИТАР-ТАСС предвидливо е пропуснала да “гледа” в бъдещото и е пропуснало този абзац. Видно от съобщението НЕ става дума за никакви ЕТАПИ, а само за предполагаемия край на изливането на бетона. А след това … ?  А след това най-вероятно ще се случи същото, както и в началото на февруари, с двата блока, с реактори ВВЕР-1200:     Подробности около този абсурд можете да си припомните от “ “.     От 1-ви май Русия повиши минималната работна заплата в страната си, която вече ще се равнява на 290 български лева. За сметка на това, обаче, руснаците ще се гордеят, че имат построени, строящи се и замразени ядрени енергийни блокове, които са изяли милиардите, за по-съществено и човешко повишение на заплатите.   Именно поради това поставих частичката ЛИ, в заглавието, в скоби. Иска ми се да има надежда за Русия. Иска ми се лудостта да спре след доизливането на бетона в АЕЦ “Курск 2”. А дано, ама надали?   А ето и как световните медии отразиха старта на пътуването на първата плаваща АЕЦ:         От плаващия Чернобил, през Чернобил на лед и до ядрения Титаник. Не си поплюват тези западняци?    ", "date": "2018.05.03", "title": "Има (ли) надежда за Русия?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381589-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B8%D0%B7%D1%85%D0%B0%D0%B1%D1%8F%D0%B2%D0%B0%D0%BD%D0%B5-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2", "text": "Когато се разрази скандалът с Гинка и ЧЕЗ, премиерът Борисов сигурно са го облели ледени вълни. Травматичното му съзнание веднага е породило спомена за сгромолясването на първия му кабинет и реакциите му бяха светкавични: оставка на Теменужка Петкова и деклариране на намерение или сделката да бъде развалена, или държавата да се включи в нея. Както и отправяне на люти закани към „гадовете“.    От всичко това днес няма и следа. И причината не е, че нещо се е променило, а обратното – че нямаше промяна. След като случката не повлия на рейтинга на ГЕРБ, управляващите възвърнаха своето самочувствие. А премиерът можа да излезе от обзелата го паника.   Колкото и да се говори за неговата изключителна интуиция, в случая тя явно го подведе. Опасността бе надценена и след като бурята утихна, управляващите дори си позволиха да се дистанцират от несъстоялия се скандал. Цялата история е показателна за   „имунитета“, който ГЕРБ си изгради по отношение на политическите си провали.   Партията явно е сформирала около себе си електорално ядро, което не се разколебава нито от безкрайните управленски гафове, нито от невероятната корупция, нито от роднинските назначения в администрацията, нито дори от пренебрегването на елементарните повели на етиката, каквото бе демонстрирано неотдавна спрямо хората с увреждания. На какво се дължи този феномен, как бе изграден и доколко е траен, е въпрос на отделно изследване, но той е факт, който предопределя развитието на страната. Той прави възможно съществуването на политически доминатор, без който е невъзможно да си представим съществуването на стабилно управление в България.   Но, от друга страна, макар чее най-голямата, електоралната база на ГЕРБ не е преобладаваща. Противниците на управлението му надхвърлят два пъти неговите привърженици.   И колкото повече ГЕРБ стои на власт, толкова повече ще се увеличава неприязънта на опонентите му.   Което всъщност вкарва страната в мъртво политическо вълнение. То не може да избие на повърхността, защото в момента му липсва консолидираща база. То е разхвърляно между БСП, остатъците от десницата, негласуващите и донякъде при ДПС. Все субекти, които изначално не могат да си взаимодействат: тъмносините и социалистите са идеологически антагонисти, а пък самата социалистическа партия така се опари от коалицията си с хората на Доган при Орешарски, че трудно ще се реши да повтори подобен ход.   Ако коалирането на анти-ГЕРБ основа изглежда невъзможно, също така трудно можем да си представим как десните формации или БСП сами могат да преборят днешното управление. За първите дори стои проблемът дали ще прескочат четирипроцентовата бариера за влизане в парламента, а вторите достигнаха сякаш тавана на популярността си. И нито провалите на властта, нито възприемането на популистки лозунги им помага да заемат позицията на водеща обществена сила. Нещо повече, част от подкрепата за столетницата се дължи на чист анти- ГЕРБ вот и ако тези гласове се разочароват в потенциала на социалистите да сложат край на герберското властване, те или ще се оттеглят, или ще се пренасочат на друго място. Всъщност тази опасност кара ръководството на БСП и специално лидерът й да създават усещането за перманентна конфронтация, с цел- минимум да задържи досегашните си позиции.   Не разполагайки с възможност и стратегия да свалят Борисов, споменатите опозиционни центрове все пак са   белег за протестните настроения в страната   и поддържат условията за избухване на обществени недоволства. Поставени в невъзможност да действат заедно, възможността улицата да обедини симпатизантите им, е налице. Въпросът е да се намери подходящия повод. Засега българинът реагира, само когато му се бръкне директно в джоба, но раздразнението от десетгодишното властване на Бойко все повече набира обороти.   Прави впечатление, че образът на премиера напоследък е вкаран от медийните му съветници изключително в рамките на репортажа. Той се изказва лаконично по-определени теми, звучи максимално обрано, избягва да дава интервюта, все с идеята да не предизвиква досада в публиката. Което е сигурен белег на политическо изхабяване. Още повече на фона на фигурата на президента Радев, чийто изходни позиции са изключително благоприятни. Въпреки войната си с управляващите, рейтингът му се запазва висок, което няма как да не го прави все по- дръзновен. Вече видяхме как с едно премятане на лоста или с една фраза за функционалната неграмотност той успява да печели обществени дивиденти. Въпросът е как ще ги материализира.   Всъщност създаването на партия около Румен Радев е рисковано, но логично действие.   Той се ползва с подкрепа, надхвърляща двойно електората на БСП, но в политически план се чувства изолиран. Необходимо му е възникването на субект, който да акумулира симпатиите към Радев сред центриски настроените избиратели, без да се къса живо месо от столетницата. И подобно нещо трябва да се създаде бързо, преди да се е появила друга центриска формация. От рода на партия на Слави Трифонов.   В този смисъл, държавният глава, без да изглежда, че се впуска в безплодно боричкане с ГЕРБ, има интерес да търси интелигентната конфронтация с управляващата партия и особено с лидера й. Най-малкото, защото това изнервя последния. Но по-големите ползи се крият на друго място: Радев се позиционира като главния контрапункт на правителството и същевременно принуждава управляващите да се държат истерично и арогантно, с което те сами са изолират от центристки настроените избиратели.   Така че ако ГЕРБ се чувстват сигурни спрямо парламентарната и извънпарламентарната опозиция, това още не означава, че са гарантирали пълен мандат на третото си правителство. От една страна, стои президентът, който се оказа също „имунизиран“, носпрямо герберските нападки. И се превръща в полюс на политическата разумност, на чийто фон управлението изглежда все по-гротескно.   Вторият фактор, ерозиращ властта, е елементът на случайността. Днешната политическа стагнация, поддържана с невероятни дози манипулация, е крайно нестабилна конструкция, която може да се разпадне за един миг. Което добре осъзнават Борисов и цялата му прислуга. И е постоянният им кошмар. Защото е спорно с какво историята ще запише името на днешния премиер – дали с продължителното му властване или че два пъти е бил свалян с масови протести. Като първият път подкрепа му оказа само един тир със свине-майки. Спомняте ли си?  ", "date": "2018.05.03", "title": "Политическото изхабяване на Бойко Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381590-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%E2%80%93-%D1%81%D0%BB%D0%B5%D0%B4-brexit,-%D0%BD%D0%B8%D1%89%D0%BE-%D0%BD%D1%8F%D0%BC%D0%B0-%D0%B4%D0%B0-%D0%B5-%D1%81%D1%8A%D1%89%D0%BE%D1%82%D0%BE", "text": "Може би, залисани в първата ни отговорна цел на Българското председателство на Съвета на Европейския съюз – Западните балкани и тяхното бъдеще в Европейския съюз, “темата за съдбата на малките страни в ЕС след Brexit”, която е настолна, сякаш се подминава и остана назад.       Но тя е бумеранг и не бива да се премълчава. Затова накратко искам да споделя за сериозното безпокойство и притесненията на някои малки страни от Северна Европа, които много старателно обмислят своето бъдеще и са изключително активни, групирайки се, за да избегнат френско-германското господство, което се задава в ЕС в близките месеци.   След Brexit нищо няма да е същото, нито за британците, нито за 27-те страни, които остават в Европейския съюз /ЕС/. Програмираното напускане на Обединеното кралство действа като аларма, която кара много страни от Северна и Централна Европа да реагират, пришпорвайки страховете най-вече на по-малките държави, които започнаха да търсят нови съюзи или алианси за изграждане на ново равновесие на силите вътре в Европейския съюз. Не им липсва основание на Холандия, Швеция, Дания, Балтийските и Централно европейски страни, за да реагират.   Великобритания е една от големите държави, която е с 12% глас в европейските институции, страна, под чийто флаг свободният обмен и скептицизъм бяха от значение за политическия съюз – ЕС. Нейният мощен гръб бранеше други по-малки страни, които я търсеха за подкрепа и помощ. Холандският премиер Руте е лидерът, който е за промяна на мнението на малките държави от Северна Европа.   “Малките държави ние се чувстваме като сирачета след излизането на Великобритания от ЕС”, заяви преди дни Каролина де Груйтер, журналист и анализатор в Тинк-танка “Карнеги Европа”.   Холандката по рождение, която живее в Осло и е постоянно в движение в Европа, анализира, че Brexit променя баланса на силите и смята че “Brexit променя също така и нашия манталитет. Защото беше твърде лесно за много от нас да се крием зад мощния гръб на Обединеното кралство…   В моретата малките риби се страхуват, че могат да бъдат изядени от акулите. В Европейския съюз малките държави се страхуват от мощта и господството на двете големи – Германия и Франция, които след излизането на Великобритания тяхната тежест относително нараства.“   Разбира се, всички в Евросъюза очакват да видят какъв тип отношение ще заяви германската канцлерка през своя четвърти пореден мандат и новият „кипящ“ френски президент със стаж само от една година като президент, но с куп нови инициативи и с капацитета да съблазнява.   Загубата на Великобритания лишава ЕС от един от най-големите нетни вносители в момент, когато блокът се опитва да финансира нови области, като отбраната и миграцията. Част от страните, включително Австрия и Холандия, вече се борят срещу всяко искане за увеличаване на членската вноска. А Франция и Германия заявиха, че са готови да платят повече. Сумите, които са заложени за обсъждане са огромни, нищо, че те представляват само малка част от богатството на Европейския съюз.   “Швеция най-после се превърна в член на ЕС”, казва Eva Sjögren, директорка на Шведския институт за европейски политически науки. “Да събудиш една страна, която повече от 20 години е в Съюза, но след Brexit тя започва да гледа на Съюза по различен начин, Швеция осъзнава, че се нуждае от нова стратегия в своето отношение към ЕС.” В доклада, който е изработила за Brexit, Sjögren идентифицира Швеция като най-верен съюзник на Обединеното кралство. В периода 2009-2015, в Съвета на министрите на ЕС Стокхолм е гласувал заедно с Лондон в 9 от 10 гласувания. Заключението й е, че “ когато британците си отидат, Швеция не само ще загуби един свой близък съюзник, но също така един важен мост на отношение с останалите държави-членки”.   Изплашени от Brexit, лидерите евроскептици променят своето отношение към ЕС. Съобщението за Brexit се почувства като сензация за осиротяване за някои страни, не само на малките, но и за северо-европейските, които са по-малко интеграционисти и които не са част от еврото, което води до формиране на регионални алианси, коалиции по интереси, групирайки различни страни в името на конкретна цел и които могат да варират според темата.   Един от тези по-значим алианс е т.н. “Лига Ханзеатика” /Liga Hanseática/ 2.0, – отнасяща се до федерацията на търговците и градове от Северна Европа, която е имала своя апогей още през XIVв. Днешната версия е съставена от страните Холандия, Швеция, Дания, Финландия, трите балтийски страни и Ирландия; известни в Брюксел като “Холандия и 7 джуджета”. В този алианс никой не спори за лидерската роля на Холандия под ръководството на нейния премиер Марк Руте. “Холандия е вече третата страна с най-голямо влияние в управлението на ЕС”, заявява холандският кореспондент в Брюксел Марк Пиперкорн, позовавайки се на активната дейност и европейско лидерство, което си спечели премиерът Руте последната година и половина, възползвайки се от отсъствието на други големи страни като Италия, Испания и Полша, които са малко активни в ЕС, било то поради техните вътрешни проблеми или от липсата на интерес към европейската политика.   В третото правителство, което либералът Руте оглави начело на дясна коалиция от четири партии, белязана от евроскептици, премиерът Руте даде завой с поведението си към Брюксел. Първо, замени речта си от постоянна критика към ЕС към положителна оценка; и на второ място заигра ролята си на действащ европейски лидер. “Руте смята, че ЕС не е перфектен, но иска да седне на първата линия, за да управлява в ЕС”, изтъква холандският кореспондент в Брюксел М.Пиперкорн.    Това показва и неговата наситена програма от много пътувания и срещи с различни европейски лидери и най-вече неговата реч в Берлин на 2 март т.г., една голяма реч за европейската политика, в която разкри портрета на ЕС, един клуб от държави, който се нуждае от много прагматизъм и по-малко визионери. “ЕС не е неспиращ се влак, който се е засилил към федерализма… Това не бива да бъде нашата цел”, заяви Руте в речта си, поставяйки граници на европейската интеграция.   И повтори: “Трябва да работим за един по-перфектен съюз, а не за един по-интегриран.” Седмица по-късно осемте финансови министри от “Лига Ханзеатика” подписаха декларация за фиксиране на своите червени линии относно реформа на Еврозоната, която предлага президентът на Франция Еманюел Макрон. Това са осем малки страни, които споделят география, икономическа политика и страх да бъдат пометени от големите държави. Декларацията бе един вид бунт на Севера срещу проектите на Макрон и едно предупреждение към Меркел, да запази позицията си, въпреки че зад себе си вече не стои силният ястреб ВолфгангШойбле, министър на финансите.   Холандският премиер М. Руте се разграничи от проектите на Макрон за реформиране на Еврозоната, но неговото мнение съвпада по други много теми. Двамата споделят генерация, прагматизъм и желание да оглавят Европа и да управляват Европа. Това как ще се разберат Меркел и Макрон зависи от много неща, но малките държави са решени да изградят алианси, за да си осигурят позицията в Съюза, въпреки че без Германия и Франция нищо не може да стане, но двете големи да знаят, че само ТЕ не могат всичко да решават.   “Годината 2016 – годината на Brexit, бе една ужасна година, смята анализаторката Каролина де Груйтер. “Това бе годината, в която ни се струваше, че Льо Пен във Франция и Вилдерс в Холандия можеха да спечелят. Когато убиха руския посланик в Турция, се заговори за Сараевския атентат на ерцхерцога Франц Фардинанд, 1914 г… Атмосферата се промени, 2016 г. бе и година на популизма, а в 2017 г. антипопулистите пък надигнаха своя глас…”   Brexit промени отношението на управляващата класа в много страни по отношение на ЕС. Постоянното очерняне на ЕС има своите последици изтъкна председателят на ЕК Жан-Клод Юнкер след референдума за Brexit: “ Ако години наред, ако десетилетия наред казваш на твоята публика, че в ЕС нещо върви зле, че той е прекалено бюрократичен съюз, не може да се изненадаш, ако гласоподавателите са ти повярвали”.   Обединеното кралство ще плати своята цена за Brexit, но за Холандия един “Nexit” ще бъде катастрофа. Страхът се разпространи: не прави нищо, остави да расте анти-европейското чувство и един ден това ще доведе до референдум и може да спечели излизане от ЕС. Това е прочитът, който де факто холандската политическа класа направи, както и тази на другите страни на Северна Европа, което ги накара да потърсят ново отношение с Брюксел. Целта е от една страна да бъдат по-активни, търсейки нови гъвкави алианси за защита на своите интереси, тъй като сега вече го няма “ татко Лондон”. От друга – да проявят по-положително отношение към ЕС, за да се избегне неминуемото дистанциране на обществата им към клуба, който сега усещат, че е по-необходим от всякога.   Европейската комисия (ЕК) тази седмица ще трябва да представи първия си дългосрочен бюджетен план без участието на британската икономика. Стойността на бюджета се очаква да е около 1,2 трилиона евро. Комисарят по бюджета на ЕС Гюнтер Йотингер, който ще представи плана, смята, че са необходими сериозни мерки, за да се запълни дупката от 12-14 милиарда евро, оставена след Brexit. Ще последва надпревара с времето, особено след като Европейската комисия, иска бюджетът да бъде одобрен преди изборите за Европейски парламент през май 2019 г., два месеца след като Великобритания напусне ЕС.   Общата селскостопанска политика на ЕС е на първо място в списъка със съкращения. Тя представлява 37% от разходите на блока. Това ще бъде трудно за преглъщане от Франция, чиито фермери са най-големите бенефициенти на средствата от фондовете.   Съкращенията ще бъдат насочени и към така наречените кохезионни фондове, които се използват за финансиране на развитието в по-бедните европейски страни. Те представляват още 35% от бюджета на ЕС. Повечето от тези пари понастоящем отиват в страни, бивши членки на съветския блок, които все още наваксват икономически. Но Испания и Италия започнаха да настояват част от парите да бъдат пренасочени, за да се справят с масовата безработица сред младите хора в техните страни.   Българските управници трябва да се приземят и да съзрат бумеранга, който е надвиснал над главите ни. България като най-бедна държава следва да намери своето най-добро и точно място в Евросъюза, осъзнавайки че след Brexit нищо няма да е същото.    ", "date": "2018.05.03", "title": "Бъдещето на Европейския съюз – след Brexit, нищо няма да е същото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381591-%D0%BF%D1%80%D0%BE%D1%84-%D0%B2-%D0%BC%D0%B8%D0%BD%D0%B5%D0%BA%D0%BE%D0%B2-%D0%B4%D0%BE%D0%B1%D0%BB%D0%B8%D0%B6%D0%B8%D1%85%D0%BC%D0%B5-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D0%BD%D0%B0%D1%86%D0%B8%D0%B7%D0%BC%D0%B0-%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0", "text": "Започвам с декларацията, че не съм юрист. В държавата, която все още обитаваме, бе създадена специализирана прокуратура за борба с корупцията по т.н. „румънски модел“. Нещо като КОНПИ, нещо като конпир или по заглавието на Сароян – нещо като цвете, нещо като нищо на света. Диригентите на същата комисия са избрани от управляващото парламентарно мнозинство. Трудно е да бъдат определени като политически независими лица. Същите са дарени с изключителни правомощия, би трябвало управляващият елит да се чувства застрашен и треперещ пред тази определена като независима свръхвластова наказателна единица. Очакванията са тържествено огромни, България е с най-високо ниво на корупция в ЕС, сравнимо със световните рекорди на диктатури в Азия и Африка.   Първият експеримент на този елитен отряд доведе до незабавни смущения относно правния капацитет на иначе независимото ръководство и качулат персонал. Жертвата е обвинена в престъпление преди съдебно решение в традициите на забравения период на сталинистките репресии и обречените в „народния съд“ след окупацията. Съжалявам за това подсещане, но твърде бързо забравихме извънредните съдилища.   Жертвата /или евентуално престъпникът/ е подложена на публична инквизиция, с часове лишена от адвокат, служител запушва устата и, когато пожелава защита, разпитът се провежда в съседна административна сграда /министерство на спорта/. Акцията, съвсем случайно, е отразена в действие от внезапно появил се шайколог и проправителствена телевизия. В колата на същата са намерени пари. Това е доказателство за корупция. Сумата била поръчана на траншове, прокуратурата удвоява финансовите размери на първоначалния подкуп. Би трябвало обвиненият да получава пожеланото седем пъти в рисковани операции. Според обвинителите лицето е водило „бурен нощен живот“, има доказателства за посещения в съседна Гърция и предполагаема намеса на Световния еврейски конгрес.   Достойно обвинение, в доказателствата не бива да се съмняваме. Въпреки народната мъдрост агнето ще бъде завъртяно на чеверме, вълкът ще бъде сит. Отсъстват научни сведения за вълци посегнали на живота си поради липса на агнета. Вълците не менят кожата си, нито нрава си.   Остават някои неясни въпроси. Възможно ли е обвиненият да е жертва на политическа репресия или елементарен заговор на ощетен, незаконен бизнес. Възможно ли е утре всеки глас срещу управляващата рекордна корупция да се превърне в случайна жертва?   Възможно ли е тази специализирана прокуратура да се окаже политическа маша за саморазправа с опозиция или граждани със свободно мнение? Възможно ли е утре да намерите на задната си седалка барут, картечница, кокаин или гранатомет ? Напълно е възможно. Докажете вашата невинност. Докажете я с мълчание и сервилност, помислете за вашите семейства.   И още. Възможно ли е този отряд от партийно подбрани командоси да бъде изкушен в корупция ? Да се превърнат в рекетьори и бандити с бели яки, да бъдат залети с подкупи от случайно прихванати криминални субекти или съществуващи мафиотски групировки ? Кой ще следи почтеността на този неограничен в силата си звяр ? Кой би си позволил смелостта да проследява и подслушва този прокурорски елит ? Да ви припомня, че тази грандиозна шпионска организация не би била дори обект на подчинените национални медии, днес световно прочути със своята „свобода“ и публична несъстоятелност.   „Ало Ванньоооо….“. „Ти си го избра“ – каза прокурорът, телевизионна звезда, в подслушан разговор в къщата на премиера.   Всъщност от тези нещастни и случайни явления можем да направим генерален извод, дори без значение от последните споменати събития.   Доближихме свободата на нацизма и националсоциализма – креслив популизъм и тихо растящо насилие. Диктатурата на административния пролетариат съпътствана от мизерията и насилственото опростяване ни доведоха до явление като диктатура на псевдодемокрацията.   Гордостта на вожда от неговите велики учители е добър показател къде сме и коя е годината, където се завърнахме. Грешите, това не е 1989 година.   Помислете отново.", "date": "2018.05.03", "title": "Проф. В. Минеков: Доближихме свободата на нацизма и националсоциализма"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381592-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B2%D0%B0%D0%BB%D1%83%D1%82%D0%B0-%D1%83%D0%B4%D0%B0%D1%80%D0%B8-%D0%BD%D0%BE%D0%B2%D0%BE-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%B4%D1%8A%D0%BD%D0%BE", "text": "Турската лира се намира под силен натиск за пореден ден на търговията през настоящата седмица, след като инфлацията в страната нарасна през април по-силно от очакваното. Според Турския статистически институт индексът на потребителски цени (CPI) се повиши през април с 1,87% на месечна база и нарасна на годишна база с цели 10,85% след повишение с 10,23% през март.      Това е най-високата инфлация в страната от началото на годината и над осредните прогнози за нейно повишение с 10,45%. Индексът на производствени цени (PPI) пък нарасна през април с цели 16,37% спрямо година по-рано и след повишение с 14,28% през март, достигайки най-високо ниво от ноември 2017-а година. Това е знак, че потребителската инфлация ще продължава да се ускорява и през следващите месеци.    Рязкото нарастване на инфлацията засилва инвеститорските опасения, че Турската централна банка ще успее да се справи с прегряващата икономика с оглед на факта, че президентът на страната Ердоган е твърд противник на политиката на увеличаване на лихвените ставки.    По-рано тази седмица турската лира беше подложена на агресивни продажби, след като на 1 май \"Стандард енд Пуърс\" изненадващо намали дългосрочния суверенен рейтинг на Турция дълбоко в територията, известна като \"боклук\" (територия на силно рисков кредитен рейтинг), цитирайки именно притесненията си относно инфлационните перспективи.   \"Стандард енд Пуърс\" понижи кредитния рейтинг на страната до \"ВВ\"/В\" от \"ВВ/В\". Всичко това подложи местната валута на силен натиск, като в началото на днешната европейска търговия щатският долар поскъпна до нов исторически връх от 4,2126 турски лири. В същото време еврото поскъпна до двуседмичен връх от 5,0507 турски лири, но засега остава под неговия исторически връх около 5,1923 нивото от 11 април на фона на слабостта на единната валута спрямо щатския долар", "date": "2018.05.03", "title": "Турската валута удари ново рекордно дъно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381593-%D1%84%D1%80%D0%B0%D0%BD%D1%86%D1%83%D0%B7%D0%BE%D0%B9%D0%BA%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0-%D1%81%D0%B8-%D0%B7%D0%B0-1,2-%D0%BC%D0%BB%D0%BD-%D0%B5%D0%B2%D1%80%D0%BE", "text": "Студентка от Париж на име Жасмин продаде девствеността си на банкер от Уолстрийт за сумата от 1 милион и 200 хил. евро, съобщава \"Дейли Мейл\". Както отбелязва изданието, младата 20-годишна парижанка реши да постави девствеността си на аукцион чрез сайт за ескортни услуги.      Търгът бе спечелен от \"успешен банкер от Ню Йорк\", който е пожелал да остане инкогнито. Той спечелил търга, като успял да надделее в битка с DJ от Лос Анджелис и магнат по недвижимите имоти от Мюнхен. Девойката разказва, че е отгледана и възпитавана в религиозно семейство и първоначално е имала намерение да се омъжи девствена.    Но след това променила решението си, защото искала да започне собствен бизнес. Също така, част от средствата тя планира да похарчи за пътешествия. 20-годишната студентка казва: \"Повечето хора биха приели един милион за техния първи път, ако могат да върнат времето назад\".    \"Щастлива съм, че продадох девствеността си и вече се срещнах с клиента. Бях малко нервна, ако трябва да бъда честна, но накрая наистина го харесах. Той беше истински джентълмен и се грижеше добре за мен. Не искам да навлизам в детайли, но смятаме да се видим на среща отново\", заяви Жасмин.", "date": "2018.05.03", "title": "Французойка продаде девствеността си за 1,2 млн. евро"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/381585-%D1%83%D1%87%D0%B5%D0%BD%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D1%81%D0%B8%D0%BD%D1%82%D0%B5%D1%82%D0%B8%D1%87%D0%BD%D0%B8-%D0%B5%D0%BC%D0%B1%D1%80%D0%B8%D0%BE%D0%BD%D0%B8", "text": "Холандски учени създадоха в лаборатория синтетични ембриони от миши стволови клетки, без да използват сперма и яйцеклетки и да прибягват до оплождане, съобщиха АФП и Би Би Си.   Постижението, описано в сп. \"Нейчър\", не е предназначено за клониране на хора или животни, а цели да бъде намерен отговор на въпроса защо много бременности прекъсват в много ранна фаза - имплантацията.     Синтетичните ембрионалните структури са били прикрепени към маточната лигавица на живи мишки и са оставени да растат няколко дена. След това са престанали да се развиват, вероятно заради липсата на определен вид клетки.   Много жени абортират съвсем рано, още преди да са разбрали, че са бременни. Специалистите нямат обяснение на проблема, но вероятно той се дължи на аномалии на растящия ембрион.   Изследването на ембриони в начална фаза е свързано както с етични, така и с технически проблеми. Използването на стволови клетки за създаването на ембриони, а не сперма и яйцеклетки, улеснява работата на учените.   Екипът от института \"Мерлин\" към университета на Маастрихт е смесил два вида миши стволови клетки. Под микроскоп те са приличали на ранни ембриони или бластоцисти, като са имали същата сферична форма, от която след това се образуват плацентата и бебето. След това учените са наблюдавали как бластоцистите се имплантират в матката на мишки, което досега не е правено, макар и други специалисти също да са създавали ембриони от стволови клетки за целите на изследвания.   Планове експериментът да бъде възпроизведен с човешки клетки, засега няма. За подобни изследвания са необходими специални разрешения.", "date": "2018.05.03", "title": "Учени създадоха синтетични ембриони"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381586-%D0%B5%D1%80%D0%BC%D0%B5%D0%BD%D0%BA%D0%BE%D0%B2-%D0%BA%D1%8A%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0%D0%BD%D0%BA%D0%BE%D0%B2-%D1%81%D0%BB%D0%B5%D0%B7%D1%82%D0%B5-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%B8-%D0%B7%D0%B0%D0%BF%D0%BE%D1%87%D0%BD%D0%B5%D1%82%D0%B5-%D0%B4%D0%B0-%D1%80%D0%B5%D1%88%D0%B0%D0%B2%D0%B0%D1%82%D0%B5-%D1%80%D0%B5%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%BE%D0%B1%D0%BB%D0%B5%D0%BC%D0%B8", "text": "Точно преди една година, ние, от БСП, поискахме създаването на анкетна комисия по въпросите с магистралите и корупционните обществени поръчки. Да Ви напомня причините за това – пролетта миналата година прокуратурата  влезе в АПИ, заедно с ОЛАФ и ДАНС, и даде информация, че в АПИ се уговарят  обществени поръчки!   Поискахме тази Комисия, за да видим кой носи политическата отговорност. Вие тогава се уплашихте и скрихте, но проблемите лъснаха още повече.   Днес, след една година, пак слушаме за магистралите, които вече даже не са и скоростни пътища, заради ограниченията.   Днес показвате красиви трасета на магистрали, за да си самовнушите колко сте добри и колко много сте направили. Днес решихте, че шареното ще скрие истината. Нещо повече - днешното изслушване беше еманация на една перфектно подготвена и изпълнена кризисна ПР-акция, но без съдържание.     Уважаеми народни представители от ГЕРБ, уважаеми г-н министър, Вие явно живеете в един паралелен свят, нямащ нищо общо с действителността.   Защото иначе щяхте днес да сте на протеста на пътя Никопол – Гулянци и да обясните на хората там, че са черногледи и не виждат розовото си бъдеще във Вашата шарена карта.   Защото днес вместо да ни анимирате с шарени трасета, трябваше с прости думи да ни кажете от къде ще вземете 600 млн. лева за довършване на магистрала „Струма“, лот 3-2.   Трябваше да ни покажете колко дупки има по новопостроените пътища, защото се краде от строителството им. Поне едно нещо стана ясно - колкото и да е раздута администрацията в България, тя не стига, за да има до всяка дупка чиновник, както ни обеща премиерът.   Днес трябваше да си говорим не за успехите, а за проблемите, свързани с  непочистената растителност по пътища, защото тя е причина да няма видимост на пътя. Не се виждат мантинелите и пътните знаци заради растителността. Не се виждат канавките, които са затлачени с кал и трева -  това е и причина за задържането на вода на пътното платно и опасност от заледявания и аквапланинги. Не се вижда  разчертана маркировка в края на пътя.   Днес трябваше да си говорим за маркировката на пътната мрежа в страната. На множество места липсва такава, а на много места се вижда с разгадаване и трябва да си екстрасенс. Опасно е в тъмната част на денонощието, особено при лошо време. По пътищата поради натрупване на кал и разчертаване на маркировката с явно некачествени бои, няма никаква ориентация на пътя.    Днес, макар и не свързана с пътното строителство, но жизнено важно за живота на хората по пътищата, трябваше да си говорим и за ДАИ, и арестите там, и за арестувания брат на главния секретар на министерство на транспорта. Но това не се случи.   Красивите трасета на картата, господа управляващи, няма да заблудят хората, няма да намалят катастрофите по пътищата, няма да ни направят и по-надежден страна член на НАТО с пътна инфраструктура, която само отчасти отговаря на съюзническите ни задължения за поддържане на пътна инфраструктура в съответствие с изискванията на Алианса.   И затова, г-н министър, вместо да ни показвате шарени трасета като на ученици от първи клас, е хубаво да осъзнаете горчивата истина:   В България магистралите се строят не, за да има по-безопасно движение, а за да се усвояват милиарди. Нещо повече, за да не престане златната кокошка да снася яйцата си в полога на управляващите и приближените им фирми, тези магистрали се строят, за да бъдат впоследствие ремонтирани пак с нови милиарди. В България има селища, откъснати от останалата част от страната, откъснати от култура, образование и здравни грижи, поради непроходими пътища. Това трябваше да обсъждаме.    Но вие ни показахте нещо друго, нещо, което е единствено и само мит.   И докато Вие живеете с митове, в България няма нужда да водим война с някого. Условията да се избиваме по пътищата, по-кърваво от всякаква война, са налице - купени книжки, подкупни контрольори, скапани пътища и много черни забрадки.    Затова Ви призоваваме г-н министър – слезте на земята и започнете да решавате реалните проблеми, а не да се занимавате с евтини ПР-акции и митотворчество.", "date": "2018.05.03", "title": "Ерменков към министър Нанков: Слезте на земята и започнете да решавате реалните проблеми!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381587-%D0%B5%D0%BC%D0%B8%D0%BB-%D0%BA%D0%B0%D1%80%D0%B0%D0%BD%D0%B8%D0%BA%D0%BE%D0%BB%D0%BE%D0%B2-%D0%B8%D0%B7%D0%BF%D1%8A%D0%BB%D0%BD%D0%B8%D0%BB%D0%B8-%D1%81%D0%BC%D0%B5-%D0%B2%D1%81%D0%B8%D1%87%D0%BA%D0%B8-%D0%B8%D0%B7%D0%B8%D1%81%D0%BA%D0%B2%D0%B0%D0%BD%D0%B8%D1%8F-%D0%B7%D0%B0-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "„Изпълнили сме всички изисквания за чакалнята на Еврозоната. Мисля, че е наше право да искаме да влезем в тази чакалня\", смята министърът на икономиката Емил Караниколов. По думите му няма държава, която да е приела еврото като валута и сега да се оплаква.   „Не считам, че животът ще поскъпне след въвеждане на еврото, ние сме вързани към него и сега. Ще има много повече ползи за нас\", категоричен е министърът в студиото на Тази Сутрин по bTV.     Той добави, че това ще бъде много положително и за големия бизнес, като по този начин ще бъдат привлечени повече инвестиции в страната.   Караниколов посочи, че процентът на безработните продължава да спада. „Безработицата е 5,2%, това е рекорд\", каза министърът.   Той цитира и данните, според които средната работна заплата в страната се е повишила с 11%, но борбата за квалифицирани кадри продължава. „Това ще го видят и всички други българи в чужбина, че нещата тръгват нагоре\", посочи Караниколов, макар и да не било много бързо.   Министърът коментира, че правителството прави всичко възможно да елиминира дисбаланса в доходите в отделните региони на страната.   Стабилна ли е коалицията?   „България е демократична държава, всеки българин има право да посещава такива страни – това е негово решение, негово право\" – така Караниколов коментира посещението на лидерът на партия „Атака\" Волен Сидеров в Крим.   Това предизвика големи скандали в Народното събрание и изказвания, че правителството се отклонява от евроатлантическата си принадлежност.   „Позицията за Крим, която е на българската държава е и моята позиция. Тя е ясна и трябва да се спазва\", категоричен е Караниколов.   Той добави, че макар и номинация на партия „Атака\", той представлява българското правителство като министър.   На въпрос дали ако „Атака\" реши да излезе от управлението Караниколов ще ги последва, той отговори, че ще съобрази с политическото решение на партията.", "date": "2018.05.03", "title": "Емил Караниколов: Изпълнили сме всички изисквания за чакалнята на Еврозоната"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381584-%D0%BE%D1%82-1-%D1%8E%D0%BB%D0%B8-%D0%B2%D0%BB%D0%B8%D0%B7%D0%B0-%D0%B2-%D1%81%D0%B8%D0%BB%D0%B0-%D0%B2%D0%B0%D0%B6%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0,-%D0%BA%D0%BE%D1%8F%D1%82%D0%BE-%D0%B7%D0%B0%D1%81%D1%8F%D0%B3%D0%B0-%D1%85%D0%B8%D0%BB%D1%8F%D0%B4%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D1%81-%D0%BA%D1%80%D0%B5%D0%B4%D0%B8%D1%82%D0%B8", "text": "Формулата за пресмятане на лихвите по много от банковите кредитище бъде сменена от 1 юли. В момента лихвите по потребителските и жилищните кредити може да се определят като сума от променлив лихвен процент и надбавка. Като този променлив лихвен процент може да е един от пазарните индекси ЛИБОР, ЮРИБОР, СОФИБОР или индикатори, публикувани от БНБ или от НСИ.    От 1 юли обаче БНБ спира да изчислява справочните индекси СОФИБИД и СОФИБОР. Според Регламент на ЕС, индекси, използвани във финансови договори ще трябва да се изготвят от лицензирани или регистрирани администратори от ЕС или от трета държава, включени в регистър, поддържан от Европейския орган за ценни книжа и пазари, пише \"Труд\".      Индексът СОФИБОР се формира от лихвите по предлаганите левови депозити на българския междубанков пазар. От 1 юли обаче БНБ няма да го определя. Затова председателят на бюджетната комисия към парламента Менда Стоянова внесе в Народното събрание промени в Закона за кредитните институции.    Те предвиждат при съществена промяна на някой от използваните от банките индекси за определяне на лихвите по кредитите, или ако той спре да се изготвя, банката да може да напише план за действие и да промени правилата за формиране на лихвите. Този план може да включва използването на друг индекс, като ще трябва да бъде одобрен от БНБ. Промяната ще засегне хиляди граждани, които са взели кредит на базата на индекса СОФИБОР, който вече няма да се определя.    В промените на закона специално е посочено, че към момента на смяна на формулата за определяне на лихвата по кредита, новият лихвен процент не може да надвишава лихвата преди промяната. След това обаче лихвата ще се променя според движението на новия избран от банката индекс.", "date": "2018.05.03", "title": "От 1 юли влиза в сила важна промяна, която засяга хиляди граждани с кредити"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381579-2-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D1%87%D0%B0%D1%81%D1%82%D0%BD%D0%B8%D1%82%D0%B5-%D1%83%D1%87%D0%B8%D0%BB%D0%B8%D1%89%D0%B0", "text": "Правителството одобри днес допълнителни трансфери към общини за общо 2,140 млн. лева за издръжка на дейностите по възпитание и обучение на децата и учениците в частните детски градини и училища. В сумата са предвидени и средства за изплащане на стипендии на учениците в частните училища, се посочва в съобщението на правителствената пресслужба. Тя посочва, че Законът за предучилищното и училищното образование и наредбата да стипендиите дават възможност и основание за такова финансиране. За бюджетната 2018 г. в системата на държавно финансиране са включени шест частни детски градини и девет частни училища от шест общини, за които са необходими общо 1 856 135 лв. За бюджетната 2018 г. за стипендии на учениците след завършено основно образование в частните училища ще се предоставят общо 283 904 лв. Средствата са разпределени за учениците от 46 частни училища на територията на 10 общини, посочва правителствената пресслужба.", "date": "2018.05.03", "title": "2 милиона за частните училища"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381580-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D1%81%D0%BF%D0%B0%D0%B4%D0%BD%D0%B0-%D0%B4%D0%BE-5-2", "text": "Евростат представи данни, според които безработицата в България през март се понижи до 5,2% от 5,3% през февруари и под ниво на безработица от 6,4%, отчетено точно преди година (през март 2017-а). Това е най-ниската безработица в нашата страна от ноември 2008-а година насам, когато тя беше на ниво от 5,0 на сто. По този показател нашата страна се нарежда на 11-о място сред членовете на Европейския съюз с най-ниска безработица и е една от 17-те страни – членки с безработица, която е по-ниска от средноевропейската. През трети месец на настоящата година едва 179 хиляди българи са били без работа спрямо 183 хиляди през февруари и 212 хиляди безработни точно преди година (през март 2017-а), показват днешните данни на Евростат. Това е най-малкият брой на безработните българи откакто съществува тази европейска статистика от началото на далечната 1995-а година. Нивото на младежката безработица в България се понижи през март до 10,4% от 10,5% през предишния месец и спрямо 13,5% година по-рано, като без работа са били общо 19 хиляди български младежи на възраст под 25 години спрямо 22 хиляди година по-рано (през март 2017-а). Данните на Евростат също така показват, че безработицата сред жените в нашата страна се понижи през март до 5,0% от 5,1% през февруари и спрямо 6,2% точно преди година, докато безработицата сред мъжете се понижи до 5,3% от 5,5% месец по-рано и спрямо 6,5% през март 2017-а година.", "date": "2018.05.03", "title": "Безработицата спадна до 5.2 %"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381581-%D0%BC%D0%BE%D1%89%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BC%D0%B5%D0%B6%D0%B4%D1%83-%D0%B3%D0%B5%D1%80%D0%B1-%D0%B8-%D0%B1%D1%81%D0%BF-%D0%B2%D0%B7%D1%80%D0%B8%D0%B2%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "Управляващи и опозиция влязоха в остър спор за състоянието на пътната инфраструктура и за корупцията в пътните проекти. Регионалният министър Николай Нанков бе изслушан в парламента по искане на депутата от ОП Искрен Веселинов. ПГ на \"БСП за България\" определи изслушването на регионалния министър Николай Нанков за напредъка по пътните проекти като \"кризисна пиар акция без съдържание\".      Това стана ясно по време на изказването на народния представител от ПГ на \"БСП за България\" Таско Ерменков. \"Вие явно още един път доказвате, че живеете в един паралален свят, нямащ нищо общо с действителността\", каза Ерменков и подчерта, че днес не е трябвало да се говори не за успехите, а за проблемите. Според депутата днес е трябвало с прости думи да се обясни откъде ще се вземат 600 млн. лв. за довършване на магистрала \"Струма\" и колко дупки има по новопостроените пътища.    По думите му, \"колкото и да е раздута администрацията, тя не стига, за да има по един чиновник на дупка\". Ерменков припомни, че точно преди една година от БСП са поискали анкетнакомисия по въпросите за магистралите и корупционните обществени поръчки. \"През пролетта миналата година прокуратурата влезе в АПИ заедно с ОЛАФ и ДАНС и даде информация, че в агенцията се уговарят обществени поръчки. Поискахме тази комисия, за да видим кой носи политическата отговорност.    Вие тогава се уплашихте, скрихте се, но проблемите лъснаха още повече. Днес след една година пак слушаме за магистралите, които вече даже не са и скоростни пътища, имайки предвид какви ограничения за движение има по тях\", заяви Ерменков. Важно е да се спре със спекулациите от някои политици, че в България се строят най-скъпите магистрали. Това каза председателят на ПГ на ГЕРБ Цветан Цветанов. \"По пътищата на България няма значение кой от коя политическа сила е.    Всички искаме да имаме по-добра инфраструктура и инвестиции, както и безопасност по пътищата\", изтъкна той. \"С политиката на правителството на Борисов 1,2 и 3 направихме всичко възможно да използваме възможностите, които дава ЕС\", посочи Цветан Цветанов. \"Убеден съм, че в края на този 4-годишен мандат ще можем да очертаем по-добрата перспектива за страната ни. Надяваме се и на подкрепа от опозицията за добрите политики на регионалното министерство\", каза още той. Имаше дългогодишен дефицит на мисъл в регионалното развитие, но в този мандат той се преодолява, каза заместник-председателят на ПГ на \"Обединени патриоти\" Искрен Веселинов.    \"Днешният дебат беше важен, защото действително гражданите трябва да знаят какво прави държавата за тяхното развитие\", каза Веселинов. Той заяви, че \"Обединени патриоти\" адмирират промяната в политиката на Министерство на регионалното развитие и благоустройството (МРРБ). \"Същевременно има системни проблеми. Част от тях са свързани с недофинансирането на сектора, част от тях са свързани с политизирането на процеса, включително с постоянните и неоснователни жалби, които бавят магистралите. Това отново ощетява българските граждани\", допълни Веселинов.", "date": "2018.05.03", "title": "Мощен скандал между ГЕРБ и БСП взриви парламента!"}
{"url": "http://www.classa.bg/%D1%81%D0%B2%D1%8F%D1%82/item/381582-%D1%84%D0%BE%D1%82%D0%BE%D0%B3%D1%80%D0%B0%D1%84-%D0%B7%D0%B0%D1%81%D1%82%D0%B0%D0%BD%D0%B0-%D0%BD%D0%B0-%D0%BF%D1%8A%D1%82%D1%8F-%D0%BD%D0%B0-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD,-%D0%BD%D0%BE-%D0%B4%D0%B8%D0%BA%D1%82%D0%B0%D1%82%D0%BE%D1%80%D1%8A%D1%82-%D1%80%D0%B5%D0%B0%D0%B3%D0%B8%D1%80%D0%B0-%D0%BC%D1%8A%D0%BB%D0%BD%D0%B8%D0%B5%D0%BD%D0%BE%D1%81%D0%BD%D0%BE-%D0%BA%D1%83%D1%80%D0%B8%D0%BE%D0%B7%D0%BD%D0%BE-%D0%B2%D0%B8%D0%B4%D0%B5%D0%BE", "text": "Лидерът на Корейската народнодемократична република (КНДР) Ким Чен Ун бутна фотограф, който застана на пътя на неговата жена Ли Сол Чу и съпругата на южнокорейския президент Мун Дже Ин - Ким Чжон Сук, предават световните агенции. \r\n   \r\n    Случката стана на 27 април в \"Дома на мира\", който се намира в южната част на демилитаризираната зона, разделяща над половин век двете корейски държави по 38-ия паралел.  \r\n   \r\n   На кадрите се вижда как фоторепортерът прегражда пътя на двете първи дами, за да снима жените. В този момент се появява водачът на азиатската комунистическа държава и бута кореспондента настрани. Ким Чен Ун е първият държавен глава на КНДР, който пресече границата с Южна Корея.  \r\n   \r\n   Той също за пръв път посети чужда страна в компанията на съпругата си, информира московската медия. Ким Чен Ун в петък проведе безпрецедентна среща с южнокорейския президент Мун Дже Ин. Двамата се договориха да сложат юридически край на Корейската война (1950-1953 г.). Пхенян също обеща да прекрати ядрената си програма. \r\n", "date": "2018.05.03", "title": "Фотограф застана на пътя на жената на Ким Чен Ун, но диктаторът реагира мълниеносно (КУРИОЗНО ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381583-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BF%D0%BE%D0%BA%D0%B0%D0%B7%D0%B0-%D1%82%D1%83%D0%B7%D0%B0%D1%80%D1%81%D0%BA%D0%BE%D1%82%D0%BE-%D0%B2%D0%BE%D0%B7%D0%B8%D0%BB%D0%BE-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B8-%D0%BE%D0%B1%D1%8F%D1%81%D0%BD%D0%B8-%D0%BA%D0%B0%D0%BA-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D1%81%D0%B5%D0%B4%D0%B8-%D0%B4%D0%BE-%D0%BC%D0%B0%D1%81%D0%B0%D1%82%D0%B0-%D0%BD%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%89%D0%B8%D1%82%D0%B5-%D0%B2-%D0%B3%D1%80%D0%B0%D0%B4%D0%B0-%D0%BD%D0%B0-%D0%B3%D1%80%D0%B5%D1%85%D0%B0", "text": "Преместваемите обекти в Слънчев бряг, които се стопанисват от групировки, трябва да бъдат премахнати. Това каза в „Денят започва\" по БНТ вицепремиерът Валери Симеонов. Това е районът на Южния плаж, градът на греха е, добави той и показа снимка на обширно заведение, което не би могло да се нарече преместваем обект.      „Пред едно от тези заведения има лъскав автомобил. Всички на север от Бургас знаят чий е той. На Митьо Очите е\", обясни вицепремиерът. „Минават проверяващите, измерват големината на обектите, сядат в една закусвалня да обядват и той непрекъснато е пред тях – на съседната маса. Нищо не им казва. Ходи и гледа как си вършат работата\", заяви Симеонов.      Чрез промяната в Закона за устройство на територията и с въвеждането на регламент на преместваемите обекти, всички малки и големи творения на лакомията ще бъдат премахнати, добави той. „Преместваемите обекти са една язва за туризма и всеки, който е ходил през последните години в Слънчев бряг и по други наши крайбрежни курорти, е видял тези неугледни и грозни бараки, които ги превръщат в арабски битаци.      Сковани са с подръчни материали и в тях се продават сутиени, джапанки и всякакви други стоки. Те въртят един сив оборот. Някои от тези обекти нямат дори касови апарати\", уточни вицепремиерът. [null] Трябва да бъдат премахнати, защо ощетяват дейността на нормалните туристически обекти, в които са инвестирани много пари, добави той.      След като му бе зададен въпросът дали пътят Бургас – Слънчев бряг ще бъде завършен в срок, Симеонов каза, че всяка седмица е там. „Уверявам ви, че това, което министър Нанков е обявил, ще бъде спазено. 30-40% от пътя е асфалтиран\", каза още той.", "date": "2018.05.03", "title": "Симеонов показа тузарското возило на Митьо Очите и обясни как Желязков седи до масата на проверяващите в града на греха"}
{"url": "http://www.classa.bg/%D1%81%D0%B2%D1%8F%D1%82/item/381574-%D0%BE%D0%B1%D1%8F%D1%81%D0%BD%D0%B8-%D0%B8%D0%BC-%D0%B3%D0%BE-%D0%BA%D0%B0%D1%82%D0%BE-%D0%B7%D0%B0-%D1%82%D1%80%D1%8A%D0%BC%D0%BF", "text": "Презентацията на Бенямин Нетаняху за ядрената програма на Иран не разкри нищо кой знае колко изненадващо по темата. Използвайки откраднати ирански документи, в които се посочват подробности за програмата, министър-председателят на Израел предполагаемо доказа, че Техеран се е опитвал да разработи ядрени оръжия преди 2003-а и лъже за това от този момент досега. Нещо, което повечето ядрени експерти вече предполагаха.     Дори Fox News посочиха, че \"разкритията на Нетаняху, изглежда, показват, че Иран е лъгал за ядрените си намерения, но не посочват нарушения на ядрената сделка за страната\".   Точно така. Не се посочват никакви нарушения, защото Иран (за разлика от САЩ) се съобразява със сделката. Поне така твърдят 10 доклада на Международната агенция за атомна енергия, както и Държавният департамент на САЩ и самият секретар по отбраната на президента Доналд Тръмп.   Истинската значимост на презентацията на Нетаняху няма нищо общо с Иран. Свързана е с Доналд Тръмп. Вече повече от година политиците във Вашингтон и световните лидери участват в експеримент в областта на детската психология: как да влияеш на американски президент, който има такива самодисциплина, самосъзнание и способност да се съсредоточава, каквито и едно дете?   Появиха се две основни стратегии в тази насока.   По-често срещаната стратегия сред световните лидери е евтино ласкателство. Чуждите правителства се възползват от склонността на Тръмп да приема за едно и също начина, по който се отнасят с него, с начина, по който се отнасят със САЩ като цяло.   Ето пример: японският министър-председател Шиндзо Абе подари на Тръмп златен стик за голф, струващ 4000 долара, настояваше, че американският президент е по-добър от него в играта и му даде шапка, окичена с думите (в златно, разбира се): \"Доналд и Шиндзо, Да направиш съюза още по-велик\". Друг азиатски лидер – президентът на Китай Си Дзинпин, покани Тръмп на вечеря в Забранения град.   Така Тръмп стана първият американски президент, удостоен с тази чест. Френският президент Еманюел Макрол се опря на любовта на Тръмп към военни демонстрации и го направи почетен гост на Деня на щурма/Празника на федерацията. А в Рияд саудитците прожектираха лицето на Тръмп върху фасадата на хотел.   Политиците във Вашингтон обаче не могат да смайват Тръмп с екзотични подаръци и жестове. Вместо това те прибегнаха до различна стратегия: телевизионни появи.   Тръмп, според The Washington Post, наема \"хора, които се явяват на кастинг по телевизията\". Става дума за личности, които са му направили впечатление в ефира на любимите му канали. Казването на неща по новините, които американският президент харесва да слуша, се е утвърдило като доказан метод да поемеш по пътя към работа в неговата администрация. Също така е добър начин и да влияеш политиките на президента, тъй като Тръмп често рециклира идеи, които е чул по Fox.   Така стигаме и до презентацията на Нетаняху. Това е първият случай, в който чужд лидер се опитва да използва телевизията, за да повлияе на Тръмп по начина, по който го правят американските политици.   На повечето чужди лидери им липсват лингвистичните и културни умения да говорят на Тръмп по начина, по който го прави някой във Fox News. Нетаняху, от друга страна, се е готвил за това през целия си съзнателен живот.         Политическата кариера на израелския премиер е толкова продукт на телевизията, колкото и тази на Тръмп. През 1982-а, когато е на 33, той пристига във Вашингтон като политическо аташе на израелския посланик. Американските журналисти искат отговори за израелската инвазия над Ливан. Тогава, както и сега, Америка е ръководена от президент, който не чете много. Така Нетаняху, благословен с гладък и правилен английски, който е научил в американска гимназия, се превръща в телевизионна звезда.   В книгата си от 1998-а \"Нетаняху: Пътят към властта\" израелските журналисти Бен Каспит и Илан Кфир пишат, че Нетаняху често е наемал телевизионни камери и осветление, за да превърне всекидневната си в импровизирано студио. Тогавашната му жена, Флор, \"влизаше в ролята на интервюиращия, а Биби трябваше да отговаря\". След това двамата са преглеждали касетите и са анализирали отговорите на Бенямин.   Тъй като неговият шеф, израелският посланик, е предпочитал да работи зад кулисите, Нетаняху бързо се превръща в лицето на Израел в САЩ.    Сближава се с водещи като Лари Кинг, Чарли Роуз и Тед Копъл. Когато се мести в Ню Йорк, Нетаняху дори търси помощта на консултант по говора на име Лилиан Уайлдър, която често е критикувала появите му в шоуто на Копъл.   В края на 80-те Нетаняху се завръща в Израел и става заместник-министър на външните работи. Получава задачата да се появи в американска телевизия, за да защити отговора на Израел срещу първата интифада. Когато Ирак напада Кувейт през 1990-а, Нетаняху става още по-голяма звезда. Докато Саддам Хюсейн бомбардира Израел с ракети \"Скъд\", Нетаняху се появява в ефира на CNN, носейки газова маска. Той едва ли не става \"ръководителят на отдел Кабелни новини в Йерусалим\". The Washington Post шеговито предлагат да бъде номиниран и за награда \"Еми\".   Присъствието на Нетаняху в американските телевизии зачестява още повече, когато той е избран за министър-председател на Израел през 1996-а. През първия му мандат и след завръщането му на поста през 2009-а в Белия дом са президенти от демократите, които му нямат доверие и не са съгласни с крайните му възгледи за палестинците и Иран. Така Нетаняху често използва телевизионните си участия, за да разбуди опонентите на Бил Клинтън и Барак Обама сред републиканците, както и да се опита да влияе на американския народ.   Сега е различно. В лицето на Тръмп Нетаняху вижда американски президент, който личностно и идеологически е по-близо до него от предшествениците си, знае много по-малко и е пристрастен към телевизията.   Подобно на други чужди лидери Нетаняху е опитвал да използва ласкателства, за да спечели Тръмп на своя страна. След речта на президента на САЩ пред ООН миналия септември Нетаняху написа туит, че през 30-те си години опит с ООН, никога не е \"чувал по-дръзка и смела реч\". Но за разлика от другите лидери израелският премиер е открил как да очарова Тръмп и чрез телевизионния екран.   Това показват изказванията му в понеделник, които бяха перфектно подготвени като за Тръмп. Въпреки че говореше от Тел Авив, Нетаняху изнесе презентацията си предимно на английски. Той използва апетита на Тръмп за драма с фрази като \"тази вечер ще ви покажем нещо, което светът никога не е виждал\".   Използваше кратки, мачо реплики, сходни с тези на американския президент: \"Иран излъга. Много сериозно\". Беше наел и реквизит като в един момент театрално дръпна черна завеса, за да покаже папките и документите, които Израел е откраднал. Вероятно знаейки, че Тръмп се впечатлява, когато аргументите му бъдат показани посредством запомняща се картина.         Нетаняху не пропусна възможността да нападне и предшественика на Тръмп – Барак Обама. \"Това е ужасна сделка. Никога не трябваше да се случва\". И приключи презентацията си, правейки американския държавен глава звездата на шоуто: \"В рамките на няколко дни президентът Тръмп ще реши какво да прави с ядрената сделка. Сигурен съм, че ще постъпи правилно\".   От гледната точка на Нетаняху да постъпиш правилно означава прекратяване на иранската сделка. Презентацията му не показа аргументи в подкрепа на това. Както експерти посочват, Нетаняху не представи доказателства, че Иран все още се опитва да се сдобие с ядрено оръжие. Но Нетаняху разбира своята аудитория: президент, отегчен от детайли по политиките му, обкръжен от съветници като Джон Болтън, който от дълго време настоява за прекратяване на сделката.   И, разбира се, Тръм отговори на разкритията на Нетаняху – според него \"те показват, че е бил 100-процентово прав\", когато е нарекъл ядрената сделка \"най-лошата\", която някога е подписвал. Това обаче е невярно, защото показаното от израелския премиер не влиза в противоречие със сделката.   Тръмп обаче, както е характерно за него, не е търсил доказателства. Той просто се е наслаждавал на шоуто.   Нетаняху от дълго време има желание да е лидер не само на евреите, но и на \"Запада\", подобно на идола му Уинстън Чърчил. По времето на Барак Обама той беше в опозиция, но сега – при Тръмп, Нетаняху разполага със съюзник, който е по-близо до неговата гледна точка за света, но не е способен да я артикулира.   Това позволява на израелския премиер да играе ролята, за която дълго е мечтал – говорител на юдео-християнския свят в битката му с \"радикалния ислям\".   В понеделник Нетаняху не просто използва телевизията, за да влияе на Доналд Тръмп. Използва я, за да играе ролята на историческата фигура, която винаги е искал да бъде.", "date": "2018.05.03", "title": "Обясни им го като за Тръмп"}
{"url": "http://www.classa.bg/%D1%81%D0%B2%D1%8F%D1%82/item/381575-%D0%B0%D0%B4%D1%81%D0%BA%D0%B8-%D0%B2%D0%B7%D1%80%D0%B8%D0%B2-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%BB%D0%BE%D0%BD%D0%B4%D0%BE%D0%BD-%D0%BD%D0%B0-%D0%B5%D0%B2%D1%80%D0%B5%D0%B9%D1%81%D0%BA%D0%B8%D1%8F-%D0%BF%D1%80%D0%B0%D0%B7%D0%BD%D0%B8%D0%BA", "text": "Близо 30 души са ранени при взрив в Стамфорд Хил, Северен Лондон, съобщи Ройтерс, позовавайки се на вестник „Експрес\". Според местните медии, сред пострадалите има много деца. 10 души са постъпили в болница. Взривът проехтял, когато много хора се събрали за еврейския празник Лаг Баомер, на който традиционно се палят огньове.  ", "date": "2018.05.03", "title": "Адски взрив разтърси Лондон на еврейския празник!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/381576-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D0%BD%D0%B5%D1%81%D1%82%D0%B0%D0%BD%D0%B4%D0%B0%D1%80%D1%82%D0%BD%D0%BE-%D1%81-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "\"Срещата между Доналд Тръмп и Ким Чен Ун ще бъде голямо решение. Има информация, че тя ще се проведе в Сингапур. Смятам, че с Ким трябва да се преговаря нестандартно. Най-интересният въпрос е дали ще бъде дадена Нобелова награда за мир, заради приключването на войната на Корейския полуостров\". Това каза в ефира на bTV бившият външен министър и председател на Атлантическия клуб Соломон Паси.    \"Думите в политиката вече имат все по-малко значение. Важни са делата. Контрастът между думи и дела става все по-голям, за добро или зло. Районът на Североизточна Азия е много интересен. Той е много бълбукащ в чисто геостратегически план.    Ние от Атлантическия клуб от 11 години призоваваме ЕС да вземе отношение по събитията там. Щом ЕС иска да бъде главен играч в геополитиката, трябва да вземе участие в случващото се. За съжаление Брюксел отказва. ЕС се провали в това отношение, дано американците успеят\", завърши Паси.", "date": "2018.05.03", "title": "Доналд Тръмп трябва да преговаря нестандартно с Ким Чен Ун"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381578-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE-%D0%BF%D1%80%D0%B5%D0%B4%D1%83%D1%87%D0%B8%D0%BB%D0%B8%D1%89%D0%BD%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5", "text": "До две години предучилищното образование да стане задължително и за четиригодишните деца, предвижда приетият от правителството план по Стратегията за намаляване на преждевременно напускащите образователната система. За осигуряване на равен достъп до образование държавата ще отпуска 11 и половина милиона лева всяка година за помощи на първокласници. Основната цел на стратегията е в края на 2020-та година делът на отпадащите деца от образование да е под 11%. Идеята по традиция предизвика неодобрение на неправителствени организации и родителски обединения. В същото време МОН предложи първолаците да бъдат подлагане на тестове за училищна готовност. Изпитите ще бъдат задължителни, но няма да влияят върху приема на децата. Досега в края на предучилищното образование педагозите също бяха задължени да правят оценка на училищната готовност на бъдещите ученици. Новото е, че сега се въвеждат стандартизирани тестове. Преди детето да започне първи клас, педагозите ще са запознати с придобитите способности и умения – в сферата на фината моторика, езикова култура, овладяване на основни понятия и количествена преценка.", "date": "2018.05.03", "title": "Задължително предучилищно образование"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381577-%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F-%D0%B7%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82-%D0%BC%D0%BE%D0%B1%D0%B8%D0%BB-%D0%B8-%D1%81%D0%BF%D1%80%D0%B8%D0%BD%D1%82", "text": "Плановете за нови инвестиции на бъдещата обединена телеком-компания, формирана от обединяването на американските T-Mobile и Sprint, могат да се окажат благословия за доставчиците на операторско мрежово оборудване, поне в краткосрочен план. Двете сливащи се компании заявиха, че ще инвестират 40 милиарда долара в интегрирани мрежи през трите години след сливането. Това е с няколко милиарда долара повече от общите инвестиции, които T-Mobile и Sprint бяха обявили поотделно преди сделката. Подобни разходни планове вероятно ще се превърнат в печалби за доставчиците на оборудване – такива като Nokia, Ericsson, Cisco и Samsung, прогнозира основателят на Recon Analytics Роджър Ентнер пред Mobile World Live. Той добави, че доставчиците на оборудване може да се окажат с малко по-ниски маржове, ако комбинираното предприятие потърси отстъпка за поръчки в големи обеми, но „като цяло това би било много положително за тях\". Крупните инвестиции вероятно ще бъдат „нетно положително\" явление за доставчиците на операторско оборудване в краткосрочен план, тъй като комбинираното предприятие се готви да развива 5G мрежа, посочи и Аншел Саг, анализатор в Moor Insights & Strategy. Той обаче предупреди, че може да има и отрицателен ефект в дългосрочен план – елиминирането на четвъртия играч. Междувременно, сделката между T-Mobile и Sprint на стойност 26 млрд. долара трябва да получи одобрение от регулаторните органи.", "date": "2018.05.03", "title": "Очаквания за обединението на Т-мобил и Спринт"}
{"url": "http://www.classa.bg/%D1%81%D0%B2%D1%8F%D1%82/item/381569-%D1%80%D0%BE%D0%B1%D0%BE%D1%82%D0%B8%D1%82%D0%B5-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D1%81%D0%BA%D0%BE%D1%80%D0%BE-%D0%BD%D0%B0-%D0%B1%D0%BE%D0%B9%D0%BD%D0%BE%D1%82%D0%BE-%D0%BF%D0%BE%D0%BB%D0%B5", "text": "Ако си мислите, единственият залог за развитието на автономни превозни средства са гиганти като Tesla, Uber или General Motors, може би не сте знаели, че по петите им върви и се бори за първенство в тази област Пентагонът.   \"Ние ще имаме автономни превозни средства в операциите на армията, преди да има автономни автомобили по улиците\", каза през април в Капитолия Майкъл Грифин, подсекретар на отбраната по научни изследвания и инженеринг, цитиран от Bloomberg.   Агенцията за американските отбранителни изследователски проекти (DARPA) финансира изследвания в областта на автономното движение на автомобилите от 2004 г. насам и засега САЩ имат няколко вида от тези превозни средства, които вече се използват от американската армия или чакат да се появят на бойните полета.   Разработен от британската компания BAE Systems, Ironclad прилича на миниатюрен танк. С диапазон от 50 километра, той може да се движи практически тихо през различни терени. Може да се използва за разузнавателни задачи, елиминиране на взривни боеприпаси, евакуация на ранени и различни бойни задачи. Автомобилът все още не е автономен, но експертите се надяват да го постигнат в следващите етапи на развитие. Ironclad \"е стъпка към бойното поле на бъдещето, където въздушни и сухопътни автономни превозни средства ще оперират заедно, ще споделят данни за ситуацията и ще следват целите на битката \".   SMSS (Squad Mission Support System), автономно безпилотно превозно средство, произведено от Lockheed Martin за американските военни, може да проследява и следва движенията на войници и да транспортира около 500 килограма товар през труден терен. Разнообразие от SMSS, които се управляват с дистанционно управление, се използва в Афганистан от 2011 г. насам, където са си спечелили прякора \"Вол\" за товарния си капацитет.   Системата ARSS (Advanced Rotorcraft Sniper System) представлява самостоятелен хеликоптер с автоматизирана снайперска пушка, способна да стреля по цели на стотици метри. Американската армия започна работа по разработването на оръжието през 2005 г., но от 2010 г. не е публикувана информация за текущото състояние на този проект.   Американският флот и ДАРПА се занимават и с разработването на \"ловеца на моретата\", известен като ACTUV. Новият безпилотен военен кораб беше тестван успешно през януари и може да изпълнява задачи за автономно патрулиране между 60 и 90 дни, като избягва опасности като морския трафик, риболова и представители на морския живот. ACTUV открива подводници на повече от 450 метра дълбочина, а също и изпраща сигнали към звената на Военноморските сили. Корабът не само ще служи като \"ловец\" на традиционни подводници, но може да преследва и атакува цели с леки торпедо, въпреки че засега прототипът не е оборудван с оръжия.   Американската армия вече използва различни дронове, управлявани дистанционно. Сред тях е \"Predator\", който служи за въздушни разузнавателни задачи и атаки, а също и Марк 5А-1, който извършва елиминиране на бомби.", "date": "2018.05.03", "title": "Роботите на Пентагона - скоро на бойното поле"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381572-%D1%81%D1%82%D0%B0%D0%BD%D0%B8%D0%BB%D0%BE%D0%B2-%D0%BA%D1%8A%D0%BC-%D0%BD%D0%B8%D0%BD%D0%BE%D0%B2%D0%B0-%D1%81%D0%B8%D0%BD%D1%8F-%D0%BA%D1%83%D0%BA%D1%83%D0%B2%D0%B8%D1%86%D0%B0,-%D0%BA%D0%BE%D1%8F%D1%82%D0%BE-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D1%81%D0%BD%D0%B5%D1%81%D0%B5-%D1%8F%D0%B9%D1%86%D0%B0-%D0%B2-%D1%87%D0%B5%D1%80%D0%B2%D0%B5%D0%BD%D0%BE%D1%82%D0%BE-%D0%B3%D0%BD%D0%B5%D0%B7%D0%B4%D0%BE", "text": "Депутатът от „Атака“ проф. Станислав Станилов се ядоса много и се разплака в пленарна зала. Причината е реплика от вчера на лидера на БСП Корнелия Нинова, която го е нарекла „псевдопатриот“. „Какво да я правя? Да я съдя ли?! А Решетников? Повдига ми се от вас!“, заяви от парламентарната трибуна проф. Станилов. Случката се разигра по време на дебатите за оставката на зам.-председателя на НС от ГЕРБ Емил Христов, поискана от БСП, защото на 18 април той не допусна в сградата майки на деца с увреждания, защото бяха облечени в тениски „Системата ни убива“. Малко по-късно проф. Станилов отново взе думата и заяви разпалено, че БСП не е социалистическа партия. „Вие не сте социалисти. С олигархите във вашето ръководство не може да излъжете никого. Аз се чудя на социалните хора в тази партия, какво правят при синята кукувица, която се опитва да снесе яйца в червеното гнездо“, заяви разпалено той.", "date": "2018.05.03", "title": "Станилов към Нинова: Синя кукувица, която се опитва да снесе яйца в червеното гнездо"}
{"url": "http://www.classa.bg/%D1%81%D0%B2%D1%8F%D1%82/item/381570-%D1%82%D1%80%D1%8A%D0%BC%D0%BF-%D0%BC%D0%B8%D1%81%D0%BB%D0%B8-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%81%D0%B8%D0%BB%D0%B8-%D0%BD%D0%B0-%D1%81%D0%B0%D1%89", "text": "Въпреки подигравките в социалните мрежи, американският президент Доналд Тръмп очевидно не отхвърля идеята за създаване на Космически сили. По време на церемония в Белия дом президентът потвърди плана си за създаване на нов клон на американската армия. посветен на боевете в космоса, съобщава The Washington Post.   \"Те ще бъдат част от петте горди клонове на Въоръжените сили на САЩ. Армията, Военноморските сили, Морските пехотинци, Военновъздушните сили и Бреговата охрана. И ние всъщност мислим за шести клон, това са Космическите сили\", каза Тръмп пред членовете на футболния отбор на Уест Пойнт. Лидерът на САЩ им връчи годишния трофей по футбол на армията.   Тръмп продължи „САЩ стават огромни в космоса, както по военни, така и по други причини\", без повече подробности. \"Ние мислим сериозно за Космическите сили\", каза президентът.   Президентът Тръмп вече лансира същата идея през март. По време на реч във въздушна база в Калифорния, той предложи създаването на космическа сила в страната му. По това време американският лидер каза, че националната му стратегия вижда космоса като \"военно поле, точно като земята, въздуха и морето\".   Социалните мрежи се забавляват с предложението на президента, като потребителите масово започнаха да публикуват препратки към популярни научно-фантастични филми.   Въпреки това, някои приемат новината по-сериозно и обръщат внимание на факта, че всъщност има международен договор, ограничаващ военните действия в космоса, подписан от Съединените щати през 1967 година Споразумението наречено Договор за Космоса, забранява на държавите да тестват оръжия в космоса, както и да създават военни бази на Луната и други небесни тела. Той забранява и разполагането на оръжия за масово унищожение в орбита около Земята.", "date": "2018.05.03", "title": "Тръмп мисли сериозно за създаването на Космически сили на САЩ"}
{"url": "http://www.classa.bg/%D1%81%D0%B2%D1%8F%D1%82/item/381571-%D0%BA%D0%BE%D0%B9-%D0%B5-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%B2%D1%80%D0%B0%D0%B3-%D0%BD%D0%B0-%D1%81%D0%B0%D1%89-%D0%BD%D0%B5-%D0%B5-%D1%80%D1%83%D1%81%D0%B8%D1%8F-%D0%BD%D0%B8%D1%82%D0%BE-%D0%BA%D0%B8%D1%82%D0%B0%D0%B9", "text": "Основният враг на САЩ не е Русия или Китай, а дългът им, заяви бившият министър на външните работи на Дания Йорген Оерстром Моеле, високопоставен член на Института ISEAS-Сингапур, в статията си, публикувана в The National Interest.   Според бившия министър, САЩ се доближават до техническо \"неизпълнение по дълга\". Според последните данни на Бюрото по бюджета на Конгреса, тежестта на САЩ представлява 1,6% от БВП, което е равно на 9,4% от федералния доход. Въпреки това, дори и в най-оптимистичния сценарий, през 2022 г. цифрите може да бъдат съответно 2,7% и 16%.   Моеле смята, че сложната ситуация може да бъде решена чрез две възможности. Едното решение е да се намалят задължителните разходи, а другото - да се увеличат данъчните приходи. Въпреки това, той твърди, че и двете инициативи ще бъдат блокирани от Конгреса.   Независимо от това, рано или късно САЩ биха могли да прибегнат до преструктуриране на дълга с помощта на Китай или Япония, които имат 1,2 трилиона долара в американски съкровищни облигации.   Моеле смята, че ако Китай се съгласи да стане американски кредитор, двете страни ще спечелят, тъй като двете икономики могат да \"просперират в тандем\".   Китай не се интересува от отслабването на американската икономика, защото се нуждае от САЩ като пазар за своя износ. От своя страна, САЩ се интересуват от продължаване на дейността си на китайските пазари, където американски мултинационални компании получават \"големи ползи\".   От политическа гледна точка, обаче, Съединените щати ще бъдат \"губещи поради факта, че старата икономическа суперсила ще трябва да помоли за помощ, за да събере дълговете, които са се увеличили неразумно през последните десетилетия\".", "date": "2018.05.03", "title": "Кой е най-големият враг на САЩ? (не е Русия нито Китай)"}
{"url": "http://www.classa.bg/%D1%81%D0%B2%D1%8F%D1%82/item/381573-%D0%BF%D1%80%D0%BE%D0%BC%D0%B5%D0%BD%D0%B8-%D0%B2%D1%8A%D0%B2-facebook,-whatsapp-%D0%B8-instagram", "text": "Социалните мрежи на Марк Цукърбърг вече са актуализирали нормите на използване в съответствие новия Общ Регламент за защита на данни в ЕС (GDPR), който ще влезе в сила на 25 май. Въпреки това, въпреки промяната в някои аспекти, WhatsApp, Instagram и Facebook все още предлагат половината обяснения.   Вестникът El Confidencial изяснява най-ярките точки на новите условия на трите платформи, с помощта на специализирания юрист по неприкосновеност на личния живот и защита на данните, Самуел Пара, който достига до заключението: \" много е по-многословно, но си е както преди. \"   WhatsApp, популярната услуга за съобщения, се стреми да спечели доверието на потребителите с новите си условия за ползване, въпреки че още от началото на текста, нарушава едно от основните правила на GDPR, което изисква, текстът да е преведен на езика на потребителя. Според Пара, макар до 25 май има още време, \"това не е добър начин да започнем\".   Първата важна промяна в условията на WhatsApp е, че по-ясно се уточняват данните, които споделя с Facebook. И все пак, прозрачността на текста е много относителна, казва Пара, защото докато има точки \"с подробности до мм, има и други (като правното основание за обработване на информация), написани с неразбираеми текстове и фалшиви връзки\".   Второ, WhatsApp, подобно на Facebook, обяви, че увеличава минималната възраст за достъп на потребителите на 16 години, въпреки че не обяснява как ще гарантира спазването на новия стандарт. Според Пара това е \"добър пример\" за това как повечето фирми работят, когато се адаптират към GDPR: \"те спазват формалностите, изисквани от новия закон, но в действителност промените са много повърхностни. \"В този случай те трябва например да поискат личната идентификация, за да се знае възрастта на лицето, но те няма да го направят, защото ще загубят хиляди потребители\", казва той.   И накрая, актуализацията не обяснява как данните ще бъдат използвани във връзка с компании, които не принадлежат към Facebook. В допълнение, въпреки че WhatsApp обещава скоро да можете да изтеглите цялата събрана за вас информация, не разкрива кога ще стартира тази функция, като явно при всички случаи това ще стане след като трябва да приемем новите условия.   В случая с Instagram първото нещо е обхватът на събирането на данни от платформата, който позволява дори да записва как се движим по екрана. Въпреки че оправдава това съхранение с необходимостта да се бори срещу \"ботове\" и измами, в действителност това са много ценни данни за подобряване на услугите им, обяснява El Confidencial.   Също така е удивително колко малко се споменават Instagram Stories в новите термини. Междувременно юридическите източници, с които се консултира вестникът, смятат, че услугата следва да обясни по-подробно как се съхраняват данните, получени от такава важна част.   И накрая, актуализацията не дава на потребителя никаква възможност да управлява данните, които дава на платформата. По принцип изборът е между приемането на новите условия или закриването на акаунта.   Що се отнася до самия Facebook, статията се подчертава, че въпреки че има възможности за управление на трансфера на данни, те са в края на текста и са едва откриваеми, така че всичко изглежда приготвено за да натиснем \"приемам и продължи\", без да го мислим два пъти.   От друга страна, макар да можем да попречим на платформата да използва информацията, събрана от трети страни за персонализирането на рекламите, не можем да предотвратим съхраняването на тези данни.   Последният капан е в разрешението за разпознаване на лица: въпреки че по подразбиране тази опция е деактивирана, ако след четене на обясненията на Facebook щракнете върху бутона за продължаване, тя се активира директно. С една дума, макар да има промени и \"по-голяма яснота, изглежда, че новият европейски закон няма да постигне мрежите на Цукърбърг да променят основите си\", заключава статията.", "date": "2018.05.03", "title": "Промени във Facebook, WhatsApp и Instagram"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381565-%D0%B3%D0%BE%D1%80%D0%B4%D0%BE-%D0%BC%D0%B8-%D0%B5", "text": "В последно време нямаме много поводи за гордост. Мизерията и бедността ни обгръщат и задушават, страната ни е  , касаеща стандарта на живот, политиците ни не струват, а от твърде много време насам дори големите спортни успехи са изключение.   Къде да търси повод за гордост човек в тези кофти времена? Разбира се, винаги би могъл да отвори учебника по история, за да види как преди само около 1100 години България е владяла три морета! И да се изпълни с гордост, забравяйки всички несгоди на живота си днес.    Може да е вярно, че   да идат на почивка до едничкото ни останало море, но какво тук значи някаква си бедност днес, когато съвсем наскоро сме владели не едно, не две, а цели три морета! Пък и съм сигурен, че ако днес имахме три морета, шансът за повече българи да се доберат поне до едно от тях щеше да е значително по-голям.   Човек би могъл да зачете и някоя от класиките на българската литература и да си припомни героизма на Васил Левски, дето се борил за „ „, за   и знаел, че , а  . Какъв герой! Щом си спомняме за него – един или два пъти в годината – значи заветите му са живи днес. И можем да се гордеем! Напук на чорбаджиите и днешната си мизерия!   Но понякога това не стига. И ето, точно докато се чудим с какво още да се погордеем, дойде   на Гергьовден! „Тази година се очаква по жълтите павета да дефилират танк Т-72, бронирани машини БМП-1 и БМП-23 и друга сухопътна техника, а в небето над София да прелетят изтребител МиГ-29, транспортен самолет „Спартан“, вертолети Ми-17, Ми-24 и „Кугър“ и други. Гвоздеят в парада ще бъдe представянето на пусковите установки от зенитно-ракетни комплекси С-300, С-125 и С-200. Така на практика армията ще покаже най-доброто въоръжение, с което разполага“.   Ура, най-доброто! Гвоздей в програмата и в сърцето на нихилизма! Смешната цена за този безценен източник на гордост щяла да бъде около  половин милион лева .    Но както отлично  :  .   Хайде малко по-сериозно   Ако някой все още не е разбрал, всичко до тук беше ирония. Освен цитатът в последния абзац – уви той е изцяло автентичен. Има ли по-голяма безсмислица от това да се гордеем самоцелно със събития, които нямат и капка отношение към живота ни днес и към бъдещето ни – нашето и това на децата ни? Не бързайте да подскачате – естествено, че историята трябва да се познава. От настоящето ни личи, че дори твърде малко я познаваме. Естествено, че в нея има личности и събития, с които можем да се гордеем. Но гордостта, сама по себе си, не носи нищо, ако не е съзидателна.   Смисълът от познаването на историята е в това да можеш да извлечеш уроците ѝ и да ги прилагаш днес и утре, за да се развиваш и да живееш по-добре. На историята трябва да се стъпва – както на хубавото, така и на лошото в нея – за да се върви с поуките напред. Но тя не е особено полезна, ако служи, за да бягаш обратно към нея със затворени очи, в опит да се скриеш някъде на сигурно от несгодите на днешния ден.   Не си и няма да станеш велик днес, ако се тупаш в гърдите, че Цар Симеон е бил Велики.    И  кому, по дяволите, е нужен военен парад за половин милион лева , при това такъв, в който най-новата техника е на повече от 30 години? Що за глупост е да смяташ, че тези пари не са проблем, щом ще ни накарат „да се гордеем“. С какво? И защо? На война ли ще ходим? С това ли? Сещам се за стотици по-смислени неща извън сферата на „отбраната“ (от кого ще се отбраняваме?), за които биха могли да бъдат дадени 500 000 лева. А дори и в тази сфера – това ли е най-добрият начин да бъдат похарчени толкова пари? Това ли е нещото, от което има непосредствена нужда армията, да не говорим за обществото?   Ако смисълът е „да се радват децата“, докато им обясняваме с плам как „нямаме едно пленено знаме“, от мен –  не, благодаря . Пленени са днес доста други неща.   Наистина ли трябва да ги радваме точно с танкове и летящи машини за изтребване (да, от тук идва дума изтребител)? Предпочитам да знаят нещо за реалността днес, да са готови да се справят с нея и да се молят никога да не виждат танкове и изтребители наистина в действие. Ако толкова сме се загрижили за зрелищата им, по-добре да направим цирков парад с клоуни, жонгльори и фокусници. Ще бъде по-евтино, децата едва ли ще се радват по-малко, пък и повече ще ни отива.  ", "date": "2018.05.03", "title": "Гордо ми е!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381566-%D0%B0%D1%84%D0%B5%D1%80%D0%B0-%D1%81-%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0", "text": "    „Трогателните пориви“ на Десислава Радева да се превъплъти в новата Людмила Живкова продължават. Преди месеци жената на президента основа фондация „Живата вода“ и хукна на просветителски обиколки из български училища. Сега си е наумила друго: ще ограмотява невръстните българчета чрез специални литературни състезания тип „олимпиади“. Инициативата е съвместно със Софийския университет и с подкрепата на образователното министерство.   За първи път прочетохме за начинанието в „24 часа“, любимия вестник на всяка власт, където вече отпечатаха и биографична книга за Румен Радев. Госпожа президентшата живее със самочувствието, че може да бъде особено полезна за подрастващите, особено в областта на литературата и граматиката.     В тази връзка ще припомним факти от нейната биография. Десислава Радева е изкарала няколко месеца гимназиално обучение в бургаската английска гимназия, “откъдето е изгонена.“ Сбила се с учителя по физическо?! Какъв ще да е бил този скандал, може само да гадаем. След това се премества да учи в градчето от селски тип Камено, Бургаско. Там, по нейни собствени признания, изкласява в среда на роми и етнически турци. Дипломира се в УПК по специалност „Сервитьорство“.   Записва се във ВИАС със специалност „горско стопанство“, но не завършва. Пак не се казва защо. Мести се „маркетинг“ в УНСС. Междувременно, докато следва, „работи като сервитьорка и барманка в заведения в Студентски град.“   В средата на 90-те е назначена за една от секретарките на Слави Трифонов в тогавашното предаване „Хъшове“. После секретарства и в бирената компания „Хайнекен“. Докато не се залюбва с генерал Радев, който надушва интелектуалния й потенциал и я назначава едновременно на две щатни длъжности във ВВС, „въпреки че няма армейска подготовка и ценз. „   Такъв е накратко професионалният път на дългогодишната сервитьорка, барманка и секретарка Десислава Радева, която днес ще образова децата на България. За творческите заложби на дамата можем да съдим и от прословутите й статуси във фейсбук, написани на неподражаем и кристално чист български – „например за котката й, която била изследвана за СПИН“.   Това са обаче детайли, особености на характера. По-важно е дали е морално съпругата на държавния глава да си спретва НПО и да се имплантира фриволно в националната образователна система, „ползвайки авторитета и ресурсите на президентската институция.“   Освен „Живата вода“, има десетки частни фондации, които напират да въртят бизнес и общи проекти с училищата. Образователното министерство далеч не е така щедро към тях, подрязва им крилата още в зародиш, завишава критериите. Госпожа президентшата обаче е с предимство – въпреки че НПО-то й няма никакъв опит, въпреки че самата тя по никакъв начин не съответства на профила „лице с педагогически профил и експертиза“.   Нестихващите амбиции на Радева да се изживява като просветител са довели до „сериозна разпра сред ръководството на министерство на образованието.“ Преди няколко седмици госпожа президентшата нахлула в кабинета на министър Красимир Вълчев и императивно поискала ведомството да съдейства за литературните олимпиади. Вълчев се консултирал с екипа си, но оттам възразили, че Десислава Радева е „госпожа никоя“ и че няма логика да се подпомагат едни фондации за сметка на други.   Въпреки съпротивата на съветниците си, Вълчев еднолично преценил, че „трябва да се помага“ и пратил писма до всички училищни директори и регионални инспекторати да са на разположение на „първата дама“. „Дали пък министър Вълчев не си „постила килимчето“ за евентуален бъдещ кабинет под егидата на президента, питат се политически анализатори.   Заслужава да се отбележи и кой влиза в журито, което ще оценява талантите и грамотността на учениците от олимпиадите на Десислава Радева. Председател на комисията е прословутият Владко Мурдаров, двукратно обявяван за агент на комунистическата Държавна сигурност – веднъж към Шесто управление, веднъж към Първо.   Мурдаров се прочу и безпрецедентната декларация на Съюза на преводачите у нас, *в която официално бе осъден като „плагиат“ заради трикратно доказани посегателства над чужд труд – веднъж за преводи на Йозеф Рот, втори път на Артур Шницлер, и трети – за пиеса на Бертолд Брехт, присвоена от известния драматург Константин Илиев.   В подобен контекст е добре родителите на талантите, които евентуално ще участват в олимпиадите на Десислава Радева, да са наясно кой ще ги оценява и кой ще прави класирането на децата им. „Радева очевидно избива някакви интелектуални комплекси, освен че скучае.“ Няма друго обяснение за фиксацията й в българските училища, коментират анализатори.   Има и друга, далеч не толкова невинна версия. Десислава Радева ползвала „консултантските“ услуги не на друг, а на съпругата на подсъдимия олигарх Иво Прокопиев – Галя. Именно тя инспирирала попълзновенията на президентшата по посока „духовност“, „просвещение“ и „интеграция на българите в чужбина“. Целта била да се уязви „голямата съперница на Радева в президентството Илияна Йотова,* която е фокусирала цялата си дейност в подобна посока.", "date": "2018.05.03", "title": "Афера с Деси Радева!"}
{"url": "http://www.classa.bg/%D1%81%D0%B2%D1%8F%D1%82/item/381567-%D0%BD%D0%B0%D0%B4%D0%B5%D0%B6%D0%B4%D0%B0%D1%82%D0%B0-%D0%BD%D0%B0-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8%D1%8F-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB-%D0%BD%D0%B0-%D0%BF%D1%8A%D1%80%D0%B2%D0%B8%D1%8F-%D0%BC%D0%BE%D0%B1%D0%B8%D0%BB%D0%B5%D0%BD-%D0%BE%D0%BF%D0%B5%D1%80%D0%B0%D1%82%D0%BE%D1%80-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Телекомуникационният магнат Нагиб Савирис, вторият най-богат човек в Египет, е основател на първия телекомуникационен оператор в Северна Корея, наречен Кориолинк. В продължение на десет години, минали от основаването му, египетският милиардер очаква инвестициите му в тази азиатска страна да донесат плодове, а при сегашната политическа ситуация, вече се надява това да стане, разкри той в интервю за \"Блумбърг\".   Историческа среща между президентите на Северна Корея и Южна Корея бе проведена неотдавна и се очаква среща между Ким Чен-ун и Доналд Тръмп. Според Савирис, ако се постигне мирен договор, това ще му позволи да събере част от печалбите си на този пазар.   Египетският магнат заяви, че в Северна Корея му се плаща \"във валута, която не се обменя лесно\" и че освен телекомуникационния оператор той е инвестирал много пари в хотел. Понастоящем разходите и приходите на севернокорейската единица не се признават във финансовите отчети на компанията на Савирис, Orascom Telecom Media & Technology Holding SAE.   Според Блумберг египетският бизнесмен е обект на натиск от страна на западните правителства заради неговото присъствие в тази страна, която е подложена на международни санкции. Той обаче смята себе си за \"инвеститор на добра воля\".   „Познавам севернокорейците. Те са много горди и няма да се предадат на заплаха или сплашване\" - казва той.   Нагиб е известен не само с инвестиции в египетския телекомуникационен сектор, но и в по-малко популярни пазари като Ирак, Пакистан, Северна Корея и Бангладеш.   В интервюто магнатът също твърди, че е инвестирал половината от нетния си капитал в злато. Инвеститорът вярва, че цените на благородния метал ще се увеличат до 1800 долара за унция. \"Хората трябва да преминат към златото по време на кризи и в момента сме в пълна криза\", заключи той.", "date": "2018.05.03", "title": "Надеждата на египетския основател на първия мобилен оператор в Северна Корея"}
{"url": "http://www.classa.bg/%D1%81%D0%B2%D1%8F%D1%82/item/381568-%D0%B2%D0%BB%D0%B0%D0%BA-%D1%81-%D1%82%D0%B0%D0%BD%D0%BA%D0%BE%D0%B2%D0%B5-%D0%BD%D0%B0-%D1%81%D0%B0%D1%89-%D1%81%D0%B5-%D0%B4%D0%B2%D0%B8%D0%B6%D0%B8-%D0%BA%D1%8A%D0%BC-%D0%B5%D0%B2%D1%80%D0%BE%D0%BF%D0%B0", "text": "САЩ са започнали да изпраща първата танкова бригада в Европа от Тексас, в рамките на операцията \"Атлантическо решение\", съобщава полският портал defence24.   В Twitter е публикувано видео, където може да се види как един влак, натоварен с американски танкове, се насочва към Полша.   Според полските медии се изчислява, че между 3 500 и 4 000 американски войници се насочват към европейския континент. Бригадата разполага с около 90 танкове Abrams, 140 бронетранспортьори TBP и бойни машини на пехотата Брадли и 18 самоходни артилерийски единици Паладин.   Операцията \"Атлантическо решение\" се осъществява близо до руските граници и има за цел да засили военното присъствие на НАТО в няколко европейски страни. Тя започна през април 2014 г. след референдума в Крим, който инициира обединението на полуострова с останалата част от Русия.", "date": "2018.05.03", "title": "Влак с танкове на САЩ се движи към Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381564-50-%D0%BE%D1%82-%D0%B5%D0%BB%D0%B5%D0%BA%D1%82%D0%BE%D1%80%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%B1-%D0%BE%D0%B4%D0%BE%D0%B1%D1%80%D1%8F%D0%B2%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2", "text": "Като че ли в момента най-силната опозиция на ГЕРБ и това, което най-много респектира ГЕРБ като опозиция, не е БСП, а това, което прави президентът Радев. И вижте какво се опитаха да направят БСП вчера на този митинг - започнаха да говорят за прожекторите и т.н. - тази реторика, която се използва от президента. Това каза политологът Петър Чолаков. Не знам дали по този начин обаче БСП не правят мечешка услуга на господин Радев, защото подкрепата, която той получи на президентските избори 2016 година, а и неговият рейтинг, надхвърля много пъти това, което има БСП. Не знам дали опитът на БСП да се отъждестви с президента Радев няма да го окове в някакъв смисъл в електронната ниша на БСП, която е значително по-тясна, допълни той. Чолаков заяви, че не е някакъв „решителен опит от страна на господин Радев да се еманципира от БСП“, макар с посланията си той да опитва да работи и извън електоралната ниша на БСП.   „Разбира се, тук въпросът, който веднага възниква, е дали няма да представлява проблем за неговия имидж това посещение, което той е заявил, че ще направи през този месец в Русия. Според мен – да, защото това изпраща много смесени сигнали. Позицията на българското правителство също е доста обтекаема в най-лошия смисъл на думата.    Имам предвид това, което видяхме по отношение на скандала „Скрипал“, отказът да бъдат експулсирани руски дипломати… но виждате, че и самият президент също се опитва да прави един такъв външнополитически шпагат. Не мисля, че това е доброто решение в конкретната ситуация, в която имаме едно доста остро задълбочаване на противоречията между НАТО и Европейския съюз, от една страна, и  Русия“, посочи политологът.   ГЕРБ се чувстват притеснени от поведението на президента Радев. Социологическо изследване показва, че близо 50% от избирателите на ГЕРБ одобряват и харесват президента Радев, смята той.", "date": "2018.05.03", "title": "50% от електората на ГЕРБ одобрява Румен Радев"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/381559-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D0%BD%D0%BE%D0%B2%D0%B0-%D0%BA%D1%80%D0%B8%D0%B7%D0%B0,-%D0%BC%D0%BD%D0%BE%D0%B3%D0%BE-%D0%BF%D0%BE-%D0%B6%D0%B5%D1%81%D1%82%D0%BE%D0%BA%D0%B0-%D0%BE%D1%82-%D1%82%D0%B0%D0%B7%D0%B8-%D0%BF%D1%80%D0%B5%D0%B7-2008-%D0%B3-%D0%B2%D0%B8%D0%B4%D0%B5%D0%BE", "text": "Според изследване на германския институт IМК, изгледите много скоро да избухне световна финансова криза са се увеличили силно и сега са 32,4 процента. IМК предупреждава за голяма промяна в политиката на централните банки, която може да доведе до силно влошаване на европейската икономика, а дори и до нова рецесия. Рискът от такава е значително увеличен. Ситуацията е много по-критична, отколкото преди месец, педупреждава IМК.  \r\n   \r\n   Според данните на института, изгледате за поява на европейска и световна рецесия са се увеличили на 32,4 на сто, поради разширяване на търговското напрежение и сериозното намаляване на ликвидността на световните финансови системи.  \r\n   В същото време, индикаторите на рецесията в Германия днес са много по-големи, отколкото бяха през 2008 г., когато започна най-голямата криза от Втората световна война насам. Новата криза ще бъде по-голяма и продължителна от тази през 2008 г., смятат експертите. Наскоро същото нещо предвиди и Бил Гейтс. \r\n  ", "date": "2018.05.03", "title": "Задава се нова криза, много по-жестока от тази през 2008 г.! (ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381560-%D1%82%D0%BE%D0%B2%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D0%BB%D0%B8-%D0%B5", "text": "Кралицата на Великобритания Елизабет II долетя с хеликоптер, за да се запознае със своя правнук принц Луис Артър Чарлз. Третото дете на внукът й принц Уилям и съпругата му Кейт се появи на бял свят на 23 април, съобщава „Дейли мейл\". По информация на изданието, полетът от замъка Уиндзор от Кенсингтънския дворец е продължил около 40 минути.      Елизабет II е направо неузнаваема с нетрадиционния си провинциален тоалет, на който е заложила за важното събитие. Тя е облечена с карирана пола, розова жилетка и син елек над нея, а на главата си е завързала кърпа на цветя. За майката на правнука си – херцогиня Кейт, кралицата е взела букет цветя.              Не е изключено тя да е взела подарък и за принцеса Шарлот, която днес навършва 3 годинки.", "date": "2018.05.03", "title": "Това кралица Елизабет II ли е?"}
{"url": "http://www.classa.bg/%D1%81%D0%B2%D1%8F%D1%82/item/381561-%D0%BA%D0%B8%D1%82%D0%B0%D0%B9-%D0%B8-%D1%80%D1%83%D1%81%D0%B8%D1%8F-%D0%B2-%D0%B5%D0%B4%D0%B8%D0%BD%D0%B5%D0%BD-%D1%84%D1%80%D0%BE%D0%BD%D1%82-%D1%81%D1%80%D0%B5%D1%89%D1%83-%D0%B7%D0%B0%D0%BF%D0%B0%D0%B4%D0%B0-%D0%B4%D1%8A%D1%80%D0%B6%D0%B0%D0%B2%D0%B8%D1%82%D0%B5-%D0%BE%D1%82-%D0%B3-7-%D1%81%D0%B5-%D0%B4%D1%8A%D1%80%D0%B6%D0%B0%D1%82-%D0%B1%D0%B5%D0%B7%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE", "text": "  В съвместно съобщение водещите западни държави обвиниха Русия за ситуацията в Източна Украйна и че дестабилизира света, а Китай - че сее напрежение и пренебрегва човешките права           Москва и Пекин излязоха независимо едни от други в единен фронт срещу решенията на страните от Г-7 - Канада, Франция, Германия, Италия, Великобритания, Япония и САЩ, както и ЕС, че двете държави подкопават сигурността в света, предаде Агенция \"Фокус\".  Безотговорните практики на Групата на Седемте (Г7) разкриха лицемерието и двойните й стандарти, пише в най-четения материал за последната седмица на сайта на китайското правителствено издание Peoples Daily, публикуван няколко дни след като групата издаде съвместно комюнике, съдържащо невярно и безотговорно съдържание, свързано с Китай.  Криейки се зад името на международното право, съвместното комюнике насочва пръст към Южнокитайско море и проблемите в Източно Китайско море, както и положението с човешките права в Китай.  Китай твърдо се противопоставя на съдържанието, свързано с него, заяви говорител на външно министерство в сряда.  Ако страните от Г-7 са имаха някакво уважение към фактите и бяха изоставиха идеологическите предразсъдъци, те не биха направили такива безотговорни забележки, пише Peoples Daily.  Вестникът отбелязва, че Китай има ясна и последователна позиция по отношение на морските въпроси. Китай е поел ангажимент за справяне със спорните въпроси, укрепване на сътрудничеството и опазване на мира и стабилността в Източно и Южнокитайско море чрез разговори и консултации директно със свързаните страни.  Тези страни са направили безпочвени обвинения срещу Китай, като пренебрегват факта, че Япония е направила едностранна декларация за закупуване на остров Дяою и по този начин е засилила напрежението.  В допълнение, някои държави извън региона често показват военни мускули в Южнокитайско море, извършващи така наречените \"дейности за свобода на корабоплаването\". Такива практики подкопават тежко регионалния мир и стабилност.  Уж насърчававайки \"демилитаризацията\", пише китайското издание, външните министри от Г-7 действително пренебрегват милитаризацията и дори са направили неоправдани обвинения срещу Китай. Такива практики са унизителни.  Китайското правителство винаги придава голямо значение на развитието на правата на човека и постига забележителен напредък. Китай обаче все още получава несправедливо отношение от тези страни, които претендират, че са защитници на правата на човека и правят неподходящи коментари.  Всъщност, тези страни са тези, които се сблъскват с проблеми, свързани с правата на човека, като например нарушаване на правата на гражданите, тежка расова дискриминация, несъответствие в доходите и груби нарушения на правата на човека в други страни.  Тези страни не са в състояние да обвиняват Китай от името на международното право. В средата на април някои от тези държави дори осъществиха военна атака срещу Сирия без разрешението на Съвета за сигурност на ООН.  Един такъв едностранен военен акт не само противоречи на целите и принципите на Хартата на ООН, но и допълнително влоши състоянието на Сирия. Необходимо е да се отбележи, че Г-7 беше основана, за да се улеснят общите макроикономически инициативи. Някои държави от Г-7 обаче са се фокусирали върху неикономически въпроси през последните години. По отношение на въпроса за Източно и Южнокитайско море, шест от седемте държави са извън региона, така че въпросът не е релевантен за тях.    Надяваме се, че тези страни ще зачитат фактите и усилията на регионалните страни за насърчаване на мира и стабилността и ще престанат да правят безотговорни забележки, се казва в изявлението на китайското външно министерство.  Русофобският фон в работата на „Голямата седморка“ е очевиден, но Москва е готова да отстоява позициите си търпеливо. Това заяви във вторник министърът на външните работи на Русия Сергей Лавров, коментирайки срещата на външните министри на страните от Г-7, предава ТАСС.  „Що се касае до резултатите от срещата на министрите на външните работи в Торонто, разбира се, русофобският фон там е очевиден“, отбеляза Лавров.  Министърът констатира, че „по тази много хлъзгава русофобска линия са тръгнали дори и тези страни, които са уверявали, че не подкрепят опитите за изолация на Русия“.  „Ще отстояваме позицията си търпеливо и ще чакаме, докато нашите партньори осъзнаят, че тази линия води в задънена улица“, заключи Лавров.  Освен това, той подчерта, че основните въпроси, които са важни за международната общност, се обсъждат в други формати.  „Политическите и военно-политическите въпроси се обсъждат в Съвета за сигурност на ООН и като цяло, в ООН, а икономическите въпроси, разбира се, не могат да бъдат решени извън рамките на Г-20“, обърна внимание руският външен министър.  ТАСС обяснява, че Русия е била главната тема в дневния ред на двудневната среща на министрите на външните работи от страните в „Голямата седморка“, в която взеха участие представители на Канада, Франция, Германия, Италия, Великобритания, Япония и САЩ, както и върховният представител на Европейския съюз по международните работи и политиката на сигурност Федерика Могерини.    В съвместно съобщение след края на срещата, те заявиха, че може да въведат нови санкции срещу Русия заради ситуацията в Източна Украйна, а освен това обвиниха Москва, че дестабилизира ситуацията по света.  През 2018 година председател на Г-7 е Канада и през лятото тя ще бъде домакин на срещата на върха на организацията, която ще се проведе на 8-9 юни в провинция Квебек.      ", "date": "2018.05.03", "title": "Китай и Русия в единен фронт срещу Запада: Държавите от Г-7 се държат безотговорно!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381562-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B4%D0%BD%D0%B5%D1%81-%D1%89%D0%B5-%D1%81%D0%B8-%D0%B3%D0%BE%D0%B2%D0%BE%D1%80%D1%8F%D1%82-%D0%B7%D0%B0-%D0%B7%D0%B0%D0%BF%D0%BB%D0%B0%D1%82%D0%B8,-%D0%B2%D0%B0%D0%BA%D0%B0%D0%BD%D1%86%D0%B8%D0%B8-%D0%B8-%D1%81%D1%8A%D0%B4%D0%B5%D0%B1%D0%BD%D0%B0-%D0%B2%D0%BB%D0%B0%D1%81%D1%82", "text": "Парламентът ще обсъжда на първо четене промени в Закона за съдебната власт. Те предвиждат Инспекторатът към Висшия съдебен съвет да има достъп до банковата тайна на магистратите. Депутатите също така ще обсъждат заплатите си, които в последните години имат ръст от 30 на сто.   Очаква се депутатите да обсъдят промени в парламентарния правилник. Според предложението на БСП депутатските заплати трябва да бъдат намалени с близо 600 лева, а почивките да са съобразени с официалните празници, съобщи бтв.  Социалистите предлагат още да има фиксирана заплата за този парламент от около 2900 лв. Сега депутатите получават над 3500 лева, защото възнаграждението е обвързано със средната работна заплата.   Още при внасянето на промените от ГЕРБ отговориха, че заплатите пазят депутатите от това да бъдат подвластни на икономически кръгове. Данните от достъпа до банковата тайна на магистратите пък са необходими за проверка на имуществените им декларации, уточнява националната телевизия.   След това депутатите ще изслушат министъра на регионалното развитие Николай Нанков относно напредъка по приоритетните пътни проекти.", "date": "2018.05.03", "title": "В парламента днес ще си говорят за заплати, ваканции и съдебна власт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381563-%D0%BF%D0%B8%D0%B0%D1%80%D1%8A%D1%82-%D1%83%D1%80%D1%83%D0%BC%D0%BE%D0%B2-%E2%80%9D%D1%80%D0%B5%D0%B6%D0%B5-%D0%B5%D0%B7%D0%B8%D1%86%D0%B8%E2%80%9D-%D0%B2-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0", "text": "Човекът, който трябва да защитава свободата на словото като пиар в министерството и който получава пари от данъкоплатците, задушава в зародиш думата на хората, които ги канят за участие в националните медии. Само преди дни Александър Урумов заплашил с дисциплинарно уволнение един от най-добрите анализатори във ведомството Михаил Найденов. Държавният експерт от дирекция \"Отбранителна политика\" попаднал на мушката на Урумов и шефката на дирекцията, защото не винаги играел по свирката на двамата. Така той приема покана и дава интервюта за телевизия Bulgaria on air. Найденов изказва свои мнения, които не винаги се харесвали на ръководството на МО.  Познатият повече като агент \"Абел\" Урумов му поискал като начало писмени обяснения за коментарите. После щял да се разправя с \"непослушния\" анализатор. \"Иска да му запуши устата и да го уволни, защото е от малкото останали умни хора във военното министерство\", довериха нашите източници във ведомството.   Само преди няколко месеца Урумов забрани да дават интервюта за медиите на пилотите и на техния командир от авиобаза Гаф Игнатиево, когато се бяха разбунтували и не искаха да летят.   В Министерството на отбраната е лоша традиция да се забранява на военнослужещите, даже и на генералите, да изказват свои позиции в цивилните медии. С идването на Каракачанов като министър армейският глас въобще не се чува, а военнослужещите и в София, и в провинцията са почти глухонеми. Има не един и два случая на забрана на водещи анализатори и военни експерти да коментират проблеми на сигурността и армията в обществените медии.   В същото време министър Каракачанов се появава по няколко пъти на ден в различните телевизии. А цензорът Урумов, който \"реже езици\" в министерството, си позволява да се изявява като експерт в цивилни сайтове и да прокарва в тях позицията на ВМРО, а не тази на военното министерство и правителството. Пресен е примерът с обобщенията му за Истанбулската конвенция.   Във ведомството се заглушават умните и честни гласове, а се чуват само този на министъра и пиарите му. От това страда най-вече авторитетът на армията и воините.  ", "date": "2018.05.03", "title": "Пиарът Урумов ”реже езици” в Министерството на отбраната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/381555-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0%D0%B4%D0%BC%D0%B8%D0%BD%D0%B0-%D1%81%D1%82%D0%B0%D0%BC%D0%B1%D0%BE%D0%BB%D0%BE%D0%B2-%D0%BF%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE%D1%81%D1%82-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE", "text": "Лидерът на ГЕРБ управлява България вече 2 507 дни. Стамболов е бил начело на българската държава 2 464 дни. Тодор Живков бе начело на изпълнителната власт 3 146 дни   Лидерът на ГЕРБ Бойко Борисов е най-дълго управлявалият България демократичен премиер. На 4 май, когато бе съставено третото му правителство, ще се навършат 2 507 дни, в които той е начело на изпълнителната власт.     По този начин Бойко Борисов надмина Стефан Стамболов, който е бил начело на българската държава 2 464 дни – от 20 август 1887 г. до 19 май 1894 г.   Животът на първото правителство на ГЕРБ започна на 27 юли 2009 г. и приключи на 13 март 2013 година. „Борисов“ 1 управлява България 1325 дни. Второто правителство на Борисов управлява 817 дни - от 7 ноември 2014 до 27 януари 2017 г. или общо двете правителства - 2 137 дни.   Третият кабинет встъпи в длъжност на 4 май 2017 г.   В петък - 4 май 2018 г. „Борисов“ 3 навършва една година начело на изпълнителната власт.   Сметките показват, че Бойко Борисов е най-дълго управлявалият демократичен премиер, ако се прави сравнение само с министър-председатели, които са идвали на поста след демократични избори   Другите двама най-дълго управлявали министър-председатели са от времето на комунистическия режим в България.   Станко Тодоров, който в две правителства е министър-председател в продължение на общо 10 г., оглавява класацията с 3630 дни. Неговият престой в премиерския кабинет продължава от 9 юли 1971 г. до 18 юни 1981 г.   На второ място по дълголетие като министър-председател се нарежда последният комунистически управник на България Тодор Живков. Неговият престой начело на правителството е 3 146 дни - от 27 ноември 1962 г. до 9 юли 1971 г. И тогавашният Първи е бил министър-председател два пълни мандата.   В почетната петорка се нарежда Антон Югов. Той е заемал поста в продължение на 2 414 дни, като е начело на три правителства в периода 1956-1962 година.   Най-кратко е продължил пък мандатът на второто правителство на Климент Търновски след преврата от 1886 г. - само 3 дни. Той обаче има и първо правителство. Най-кратко управлявалият министър-председател в България е Димитър Станчов. Той е бил премиер само за 4 дни през 1907 г.   Какво е построил Стамболов и какво Борисов      ", "date": "2018.05.03", "title": "Борисов надмина Стамболов по продължителност на управлението"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381556-%D0%BD%D0%B0%D0%B4%D0%B5%D0%B6%D0%B4%D0%B0%D1%82%D0%B0-%D1%83%D0%BC%D0%B8%D1%80%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B0-%D1%81-%D0%BD%D0%B5%D1%8F-%D1%81%D0%B8-%D1%82%D1%80%D1%8A%D0%B3%D0%B2%D0%B0%D1%82-%D0%B8-%D1%85%D0%BE%D1%80%D0%B0%D1%82%D0%B0", "text": "Един приятел има лаф, че скоро няма да питаме „От какво е умрял?“, а „От какъв рак е умрял?“.   Онкологичните заболявания са толкова разпространени, че изразът „генетично обременен“ в това отношение звучи странно, предвид че всеки има роднина, който е боледувал или е починал от някакъв рак.   И поне не стига битката с туморните клетки, трябва да се борим и с алтернативните лечения, които подобно на метастази пълзят из интернет, телевизионните предавания и социалните мрежи.   Най-скорошният случай, който ни напомни за опасността от предоверяване на „лечители“ и вярване в научно недоказани методи на лечение, които човек проявява в безизходна ситуация, е този с българката в Бразилия. Вероятно сте запознати със случая: млада жена, майка на две деца, е диагностицирана с рак на гърдата. Оперира се, подлага се на лъчетерапия, но след време лекарите откриват метастази в костите и мозъка.     В България и в Турция й казват, че няма какво повече да се направи за нея от медицинска гледна точка, след което семейството решава да се довери на бразилския лечител Жоао Де Деус, който, според неговите думи, е излекувал над 15 млн. души с „енергийни операции“. Семейството на Теодора се свързва с  Кармен Лазарова – медиум и духовен водач, виждали сме я в „На кафе“ по Нова. Тя взима 3000лв. и организира пътуването до Бразилия.   Няколко дни след започването на лечението обаче, състоянието на Теодора бързо се влошава. Настаняват я в болница, където за нея се полагат палиативни грижи. От повече от седмица жената е в кома, а съпругът й разчита на държавни пари и на дарения, за да върне съпругата си в България.   Най-лесно е веднага да заклеймим хората като тъпаци, които не стига че са се доверили на някакви шарлатани, а и сега просят пари, за да се върне болната жена при децата си.    Пък и звучи логично. Да не говорим, че има застраховки за такива случаи, които можеха да предотвратят това семейството на болната жена да се моли на непознати за пари, стига налице да имаше малко финансова култура. Можем да напишем във Фейсбук и „що за майка оставя децата си като й остава още малко да живее“ или „що за съпруг праща жена си на другия край на света, като шанс за оправия няма“.   Мда, лесно е да се нахвърлим и да оплюем. Само че съм виждала с очите си как интелигентни, образовани хора започват да цедят алое вера, да ходят на баячки и да пият тинктури от плевели и скорпиони, когато смъртта е на един дъх разстояние. Когато традиционната медицина бие отбой, човек трябва да премине много чевръсто през четири от петте фази на скръбта (отричане, гняв, пазарлък, депресия) и да стигне до последния – приемане. Приемането, че животът приключва тук. А това е нечовешки, дяволски трудно.   Лоното на алтернативните терапии на онкозаболявания се помещава в онази мрачна сфера, в която болниците и лекарите са останали назад, а пред нас е само смъртта.    И да бездействаме докато я чакаме, често е равносилно на пълен абсурд. Ето там, в чакалнята на смъртта, са и Кармен Лазарова, и Жоао Де Деус, и отварите, и магичните места, и вълшебните камъни, и чудодейните билки.   Те нямат силата да преборят метастазите, но имат силата да поддържат фалшивата надежда на човека, който се държи за нея като за косъм, преди да падне в бездната.   Значи ли това, че алтернативните терапии за терминални състояния имат своето място под слънцето? Да. А значи ли, че техните идейни проводници са морално освободени от дълга да бъдат честни, само защото дават надежда? Твърдо „нье“.   Т.нар. духовни гурута, енергийни лечители пр. човешка плява продава надежда, маскирана като лечение – а това е морално укоримо по всеки един етичен закон. Може би не е излишно за хората, но това не го прави по-достойно.   Съпругът на Теодора казва в репортажа, че „това е екскурзия за хора, обречени на смърт“. И наистина, здравата логика и базисните медицински познания сочат, че метастазите в костите и мозъка не са състояние, съвместимо с живота за дълъг период от време. Поне Теодора си е дала шанс. Минала е и през традиционно лечение, което, уви, не е помогнало. Понякога се случва така. Няма обяснение, но се случва.   В същото време други хора се осланят на алтернативната медицина, за да се лекуват, отричайки напълно онова, което предлага истинската медицина (и да, и фармация). Пациентка на мой познат лекар, около 30-годишна, диагностицирана с Ходжкинов лимфом в ранен стадий, с много добри шансове за излекуване и пълно възстановяване, отказа категорично химиотерапия и лъчелечение, доверявайки се на някакъв гуру, който я лекуваше с билки и ходене по свещени места.   Почина няколко месеца по-късно, в един манастир, където, по настояване на гуруто, трябваше да преспи „за здраве“.   Никой не ни е обещавал, че животът е честен или хубав. В повечето случаи, той не е. Пред лицето на чуждата трагедия е добре или да помогнем, или поне да сведем глава за секунда, в знак на съпричастност. Защото застраховки за високорискови пътувания може и да има, но застраховки, че няма да хванем рак, ние или нашите близки, и около нас няма да щракне капана на лековерието и отчаяното търсене на надежда, няма. Затова по-добре да не съдим отвисоко. Щрак.", "date": "2018.05.03", "title": "Надеждата умира последна. С нея си тръгват и хората"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381557-%D0%BF%D0%BE-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D1%82%D1%80%D0%B8%D1%82%D0%B5-%D0%BB%D0%B5%D1%88%D0%BD%D0%B8%D0%BA%D0%B0", "text": "Тревогата, че в България продавали шоколад и нещо друго, което било в същата опаковка, но с по-малко лешници, отколкото същата вафла в Париж ми се струва доста странна.    Преди всичко ние трябва да имаме институции, които гарантират сигурността на храните и това съдържанието да отговаря на опаковката.   После, трябва да имаме институции, които да премахнат убийствените разстройства, от които половината население страда по Черноморието.    Напаст, която се постепенно се свива, главно благодарение на стотиците милиони евро от ЕС фондове, с които се строят пречиствателни станции в България.   Трето, българските институции трябва да гарантират, че   Банско никога повече няма да мирише на клозет -   миризма, която се носи от повечето механи, тоест там, където е храната на хората.   Четвърто, ако толкова много сме загрижени за храната си и за справедливата търговия, трябва да принудим всеки, който продава нещо в България да пише на опаковката    \"шоколад с 3 лешника\", \"ракия с 20 кила захар на бидон джибри\", \"сирене от мляко на прах\", \"бабино кисело мляко от соя\" и т. н.   И шесто, ако сме загрижени за качеството на услугите в България, трябва моментално да се оттегли забраната на UBER. И най-накрая, нека си дадем сметка, че българската храна е много хубава, стига да е чиста, да не е мазна, и да не е приготвена със запръжка.   Да се съсредоточим върху качеството на собствената си храна, която всъщност постоянно се подобрява.   Върху качеството на собственото си вино, което най-сетне започна да излиза от мизерията на Меча кръв и наистина да съперничи на добрите европейски вина и вината от Новия свят.   Да се запитаме какво пречи на българските ракии да се развият като ценен продукт. Сега не са.   И накрая, да започнем да развиваме малките ферми и градското земеделие. Тези мерки ще решат и въпроса с трите лешника.", "date": "2018.05.03", "title": "По въпроса за трите лешника"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381558-%D0%BF%D0%B0%D0%BB%D0%B0%D0%B2%D0%B0%D1%82%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B0-%D0%BD%D0%B0-%D0%BC%D0%B0%D1%80%D0%B5%D1%88%D0%BA%D0%B8-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8", "text": "Не съм работила като модел. Участвала съм от интерес при познати фотографи, но не са ми плащали за това нещо. Това заяви най-новото попълнение в Парламентарната група на „Воля\" – красивата депутатка Елена Аксиева.      32-годишната дама влезе в парламента на мястото на Нина Миткова, която подаде оставка преди време по лични причини.      „Най-близо до сърцето ми е ролята на бизнес дама\", каза още тя пред bTV.    Около името на Аксиева се зашумя, след като в медиите се появиха нейни секси снимки с еротичен привкус. 32-годишната майка на две деца обаче не смята, че в подобни снимки има нещо срамно. „В днешно време кой не се е снимал\", попита тя.      „Влязла съм в парламента с ясна цел. Смятам, че имам правото да се меся в политиката и да помагам за неща, които ме вълнуват като човек\", подчерта Аксиева.  ", "date": "2018.05.03", "title": "Палавата депутатка на Марешки проговори..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381552-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%B7%D0%B4%D1%80%D0%B0%D0%B2%D0%B5%D0%BF%D0%BE%D0%B3%D0%B0%D0%B7%D0%B2%D0%B0%D0%BD%D0%B5-%E2%80%93-%D0%B7%D0%B0%D1%89%D0%BE-%D0%B5-%D0%B2%D0%B8%D1%81%D0%BE%D0%BA%D0%B0-%D0%B4%D0%B5%D1%82%D1%81%D0%BA%D0%B0%D1%82%D0%B0-%D1%81%D0%BC%D1%8A%D1%80%D1%82%D0%BD%D0%BE%D1%81%D1%82", "text": "  Какво може да се каже за система, при която са създадени институции за лечение на болни деца, но семействата отчаяно организират дарителски кампании за огромни суми пари, нужни за животоспасяващо лечение или жизненоважно оборудване. В една такава ситуация, милосърдните граждани, а не институциите са тези, от които реално зависи съдбата на болните деца. Как би могла например една болница да функционира нормално, когато са й нужни още 20 медицински сестри, за да изпълнят работния график? Такъв е случаят с единствената у нас детска кардиохирургия към Националната кардиологична болница.      Въпросите са много, а животът на децата зависи от бързия им отговор. Въпреки това, в продължение на години не е имало консистентен (тази така модерна дума!) отговор на фона на влошаващото се детско здравеопазване в България. Подобни проблеми се наблюдават и в Румъния, след която България е на второ място по ниво на детската смъртност в целия ЕС.   През 2015 г. детската смъртност в България е била 6,6 на 1000 бебета, според здравния профил на Организацията за икономическо сътрудничество и развитие (ОИСР). Това е с 80% по-високо от средното за ЕС – 3,6 от 1000 деца. Зад подобни статистики стои човешкото страдание.  Анализът на ОИСР показа също така, че в провинциалните райони смъртността е четири до шест пъти по-висока от тази в столицата.  В България в настоящето съществува дефицит от 400 педиатри, което особено силно се усеща в някои провинции. Малък е броят и на детските кардиохирурзи. Регистрираните в Български лекарси съюз детски хирурзи например са 51. През 2014  г. 8-годишно момче в Разград почина заради липса на хирург в града. След консултация за състоянието на детето, семейството е пренасочено за Варна, което е около 1,5 часа път с кола, но след влошаване на състоянието на детето е върнато в Разград, където умира в спешното отделение.  Националният консултант по неонатология доктор Боряна Слънчева предупреди, че детската смъртност може да се увеличи и болниците да се затворят поради липса на неонатолози. Тя беше част от апокалиптично настроените детски медици, участвали в кръгла маса в парламента в края на 2017 г.  Когато става въпрос за неонатолози или лекари, специализирани в медицинската помощ на новородени, особено на болните или преждевременно родени бебета, работещите в по-големите болници в страната, са средно над 50-годишни. По-малките български болници пък изобщо нямат неонатолози. И защо пък пък да има такива специалисти там, нали „всички са за София“?… И наистина ще се окаже, че всичко се оттича към София, дори и детското здраве. Болниците трудно привличат млади хора да работят извън големите градове. Много от тях предпочитат да работят в частни болници пред държавните клиники.  Да, знаем много добре от медиите за ситуацията – липсата на финансиране на болниците е проблем. Но дотам ли ще стигнем, с това обобщение? Общинските болници обслужват 150 български общини. 20 болници са затворили през последните 10 години поради липса на средства, според данни на Съюза на общинските болници. 31 болници изпитват тежки финансови проблеми, включително десет, които не могат да плащат заплати на своите служители поради дълг. И отново, нека забравяме, че зад тези цифри туптят детски животи.  Сегашният модел на клиничните пътеки, липсата на медицински персонал и оборудване, заедно с лошите условия на труд са сред основните проблеми на  здравното обслужване на децата. Това са ключовите фактори за кризата на педиатрията в България. Да не говорим за катастрофалната поредица от събития, свързани с Фонда за лечение на деца. Родители на болни деца, чийто живот зависи от навременно лечение се оплакват от множество реформи. Тези промени, които според тях и според специалисти са затруднили реформите, се случиха между няколкото смени на ръководството. Тук е и странният арест през 2016 г. на шефа на фонда Павел Александров и още седем души. Странен поради изказвания например на т.нар. Обществен съвет на фонда, които казаха, че искат да бъдат „сигурни“, че станалото „не е въпрос на лична вендета към Павел Александров и към Обществения съвет, които през последните години отстояват независимостта на решенията на този Фонд, така че да гарантират обществения интерес“. Нима спряхме да се впечатляваме от банкрутиралите болници или онези, които са на ръба на фалита поради непрекъснато натрупващи се дългове? За единствената детска кардиологична болница у нас са нужни спешни мерки, за да функционира нормално, независимо от това дали властите осъзнават корена на проблема.  „Какво ще се случи, ако нас ни няма? И този въпрос стои със страшна сила, както е казал поетът, при нас. Защото ние поставихме пред директора на НКБ един сроков план, в който бяхме написали, че краят на март е критичен за съществованието ни…[]Няма да е безпрецедентно, ако ние изчезнем”, каза началникът на детската хирургия д-р Стоян Лазаров пред БНР.  Важен факт впрочем е, че 72% от общата детска смъртност настъпва в пренаталния период (малко преди раждането, по време на раждането или до една седмица след раждане) или поради вродени малформации, което е едно от състоянията, лекувани в детска кардиологична болница.  Какво се случи обаче, след като от болницата се оплакаха за окаяната ситуация, в която се намират? Властите изместиха дискусията, обяснявайки, че проблемите на болницата се дължат на начина на управление и преразпределението на ресурси. Това ли е обаче истинският проблем или този, че в началото на 2018 г. липсваха 15 медицински сестри за детското кардиологино интензивно отделение и още пет за отделението по детска кардиология. И едва ли не проблемът бил в мениджмънта на болницата, обясниха притеснено властите, притеснени всъщност от взривяването на общността (то впрочем за съжаление не беше чак такова взривяване!). Стигна се дотам, че от болницата като че ли притеснено отговориха на запитване на e-vestnik по мейл, че изказването за състоянието на здравното заведение е било „малко пресилено“. Наистина, това че детската ни кардиохирургия умира, е малко пресилено. Тя просто се гърчи предсмъртно.   Съществува нов консенсус сред българските власти и гражданското общество, че клиничните пътеки не са приложени правилно след въвеждането им през 2000 г. Все още обаче не се обсъждат и заявяват достатъчно силно алтернативни модели. Да, донякъде е пробив, че здравният министър Кирил Ананиев заяви публично в края на 2017, че „моделът с клиничните пътеки е изчерпан“.  Една хаотична и непродуктивна поредица от реформи, започнала през 2000 г., превърна българското здравеопазване в сложен лабиринт, както за болниците, така и за пациентите. В този период е въведен и моделът на клиничните пътеки. Макар че е универсален модел, прилаган в много страни, у нас той „не съответства на международните стандарти”, както посочват и експерти на авторитетния Journal of Public Health.  През януари 2018 г. Съюзът на общинските болници в България организира протест срещу „унищожаването на общинското здраве през последните години и срещу липсата на адекватни спасителни мерки”.  В отговор на протестите и влошаването на финансовите условия на болниците министерството на здравеопазването увеличи финансирането за клинични пътеки със 150 милиона лв. през февруари 2018 г. Общият държавен бюджет за здравеопазване бе увеличен с 400 милиона. Това позволи увеличаване на около половината от клиничните пътеки главно за педиатрия и пулмология, както и за гинекология, неврология и вродени малформации. Все още обаче има критики, че въпреки увеличението 12 % от общия бюджет на Националната здравноосигурителна каса не е достатъчно висок дял.  Отдавна е нужен общ подход от страна не само на на медиите, но и политиците. Вместо да наблягат само на една проблемна област за сметка на друга.", "date": "2018.05.03", "title": "За българското здравеПОГАзване – защо е висока детската смъртност?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381553-%D1%89%D0%B5-%D0%BF%D0%BE%D1%81%D0%BB%D0%B5%D0%B4%D0%B2%D0%B0%D1%82-%D0%BB%D0%B8-%D0%B8-%D0%B4%D1%80%D1%83%D0%B3%D0%B8-%D0%B4%D1%8A%D1%80%D0%B6%D0%B0%D0%B2%D0%B8-%D0%BF%D1%80%D0%B8%D0%BC%D0%B5%D1%80%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B8%D1%81%D0%BF%D0%B0%D0%BD%D0%B8%D1%8F-%D0%B7%D0%B0-%D1%85%D0%B0%D0%B7%D0%B0%D1%80%D1%82%D0%B0", "text": "Хазартната индустрия бележи сериозен ръст в последните години. Бизнесът се радва на високи приходи и поради тази причина компаниите в бранша търсят бъдещо развитие, което да задържи възхода им. Онлайн операторите за залози и игри обаче не могат да предлагат услугите си току така. Нужен им е лиценз, а често и повече от един, за да работят легално в конкретна държава. България и Испания са сред страните, които прибегнаха до сериозни законодателни промени относно хазартната дейност. Това донесе на двете държави повече приходи от данъци, както и по-висока работна заетост в обществото. Данните от направено проучване сочат, че скоро и други държави ще поемат по пътя на България и Испания, като легализират онлайн залозите.   През 2013 година българското правителство промени законите, по които се облагат данъците на букмейкърските компании. Преди това компаниите трябваше да отговарят на тежък данъчен режим, но след промените нещата придобиха по-добър характер за тях. Проучването показва, че онлайн операторите вече плащат 20% данък върху печалбите си, вместо 15% върху натрупания оборот. Резултатът от тези промени бе заявка за лиценз от страна на различни букмейкъри, като в същата година на промените Efbet стана първия лицензиран букмейкър в България. Новите изисквания бяха приветствани и от други компании в бранша, които също придобиха лиценз.     Що се отнася до Испания, очакванията са хазартната индустрия да се превърне в бизнес за милиарди. Към момента страната налага данък в размер на 25% от реализираната печалба. Процентът е еднакъв за всички оператори, които предлагат  , предложения за конни надбягвания и залози от тип спортна борса, каквито има в платформата на Betfair. За да се засили интереса на повече букмейкъри към страната, тя обмисля намаляването на процента данък до 20%. Този ход ще се приеме радушно от компаниите и те несъмнено ще завоюват своите позиции на пазара.   Тук ще се спрем на предимствата от лиценза за двете страни - държавите и букмейкърите. Онлайн операторите работят на пазари и без да имат лиценз от съответната държава. Това не ги спира да предлагат дейността си, но им пречи за доста други действия. Ако един хазартен оператор не разполага с валиден лиценз в определена страна, то той не може да рекламира дейността си. Това обаче не е най-лошото. Когато една компания е без лиценз, нейният сайт не е достъпен от конкретната държава, т.е. потребителите не могат да стигнат директно до услугите ѝ. В такъв момент се появяват различни алтернативни линкове за достъп до огледални сайтове, но дори и те не представляват пълно решение, защото също биват блокирани. Точно това се случи по време на придобиването на лиценза от страна на британския букмейкър Bet365 в България. Тогава официалният адрес на сайта на компанията бе с ограничен достъп, а впоследствие се блокираха и всички появили се алтернативни страници.   Със сигурност един онлайн букмейкър няма как да спечели, ако не е позволен достъп до предложенията му. Точно затова придобиването на лиценз е идеалното решение на проблема. Компаниите преминават през задължителните процедури за издаване на лиценз, след което могат да рекламират своята дейност на конкретния пазар по много разнообразни начини. Сред най-познатите методи за промотиране е подписването на спонсорски договори с различни спортни отбори и състезатели. От тази гледна точка, букмейкърът Winbet е доста популярен у нас, но и като цяло в Европа има много букмейкъри, които спонсорират части от спорта. Освен рекламата обаче, по-важното за операторите е, че могат да предлагат дейността си напълно легално. Единственото условие е да плащат данъци.   Проучване на букмейкърските анализатори от сайта на   показва, че хазартните компании в България са натрупали близо €1,5 милиарда оборот за 2017 г. Отчетените печалби за българското правителство във вид на данъци от хазартната индустрия се равняват на близо €70 милиона за 2016 г. и около 80 милиона евро за 2017 г. Очакванията са тези цифри да нарастват, а в Испания нещата също изглеждат добре за хазната. Държавата печели около 140 милиона евро данъци от хазартната индустрия за 2017 г.   И за букмейкърските компании, и за сами държави, е по-добре нещата да се извършват легално. По този начин печелят и двете страни. А освен това потребителите биха искали да изберат сигурен онлайн сайт за залози, който е лицензиран и се регулира, отколкото да прибегнат до услугите на друг, несигурен оператор. С оглед на позитивите, които са натрупали България и Испания с легализирането на хазарта, то очакванията са и много други държави да подходят по този начин. В момента Италия се намира в процес по легитимиране на доста онлайн букмейкъри, което затвърждава тенденцията. Времето ще ни покаже кои ще бъдат следващите.", "date": "2018.05.03", "title": "Ще последват ли и други държави примера на България и Испания за хазарта?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381554-%D0%B5%D0%B4%D0%B8%D0%BD-%D1%86%D1%8F%D0%BB-%D0%BD%D0%B0%D1%80%D0%BE%D0%B4-%D1%80%D0%B0%D0%B1%D0%BE%D1%82%D0%B8,-%D0%B0-%D1%88%D0%B5%D0%BF%D0%B0-%D0%B1%D0%B0%D0%BD%D0%B4%D0%B8%D1%82%D0%B8-%D0%BE%D0%B3%D1%80%D0%B0%D0%B1%D0%B2%D0%B0%D1%82-%D1%82%D1%80%D1%83%D0%B4%D0%B0-%D0%BC%D1%83-%D0%B8-%D0%BF%D0%B8%D1%80%D1%83%D0%B2%D0%B0%D1%82-%D0%BD%D0%B0-%D0%B3%D1%8A%D1%80%D0%B1%D0%B0-%D0%BD%D0%B0-%D0%BD%D0%B0%D1%80%D0%BE%D0%B4%D0%B0", "text": "Празнувахте ли? А сега работете, че мафията е гладна!   Първи май мина. Ден на труда. Празник.   Едни хора празнуват, други не.   Един цял народ работи, а шепа бандити ограбват труда му и пируват на гърба на народа. 16 милиарда откраднато ДДС за последните 20 години. Това са пари платени от всеки българин, пари изработени с бачкане от българите и откраднати от политическата ни мафия управляваща страната през последните 20 години. БОЕЦ сезирахме всички институции и власти за този грабеж.    Внесохме писмо и до Парламента и всички парламентарни партии. Както и до президента. Да сте чули дори една дума от някой за този грабеж? Нинова вика „оставка“ на Борисов, но самата тя не смее да спомене и една дума по темата ДДС гейт! ЗАЩО ЛИ? Дали защото социалистите-милионери са част от схемите и самите те са прибрали стотици милиони?   Борисов реве за вредните храни и обяснява на музикантите от оркестрите на БНР, че пари за увеличение на мизерните им заплати няма, но не казва, че по време на неговите правителства „усвояването“ на ДДС добива огромни размери! Цацаров, Гешев и Пламен Георгиев се хвалят с „борбата с корупцията“ и демонстрират мутренските си методи, но по сигнала ни за ДДС гейт не споменават нито дума!      Цялото това лицемерие означа едно – в държавата на мафията народът е превърнат в стадо за доене и стригане и битката на различните кланове на мафията, нарекли се „партии“, е кой да докопа ножицата. Защото милиардите продължават да текат. Българите продължават да работят. Дори през последните години управляващите въведоха термина „работещи бедни“. А бедни сме не защото сме некадърни и мързеливи, а защото ни крадат! Защото източват държавата ни, енергията ни и труда ни!    Фирмите на Буда прибират милиарди от обществени поръчки, а на подизпълнителите по проектите се плащат жълти стотинки и работниците им взимат жалки заплати. Хиляди други работодатели биват рекетирани от службите на мафията и вместо за заплати плащат на корумпирани чиновници и партийни деребеи, за да пълнят партийните каси и джобовете на босовете. Стотици хиляди други дребни фирми и бизнеси биват смачквани от зверската корупция, некадърността на администрацията и бюрокрацията!    Това е истината и всички я знаем и вместо да превиваме гръб, достатъчно е да се събудим и да се изправим срещу мафията. Гражданите трябва да осъзнаят силата си, тогава ще можем да спрем и грабежа и да си върнем държавата. И да потърсим сметка на всички, които превърнаха държавата ни в най-корумпираната и бедна страна в Европа.   ", "date": "2018.05.03", "title": "Един цял народ работи, а шепа бандити ограбват труда му и пируват на гърба на народа"}
{"url": "http://www.classa.bg/%D1%81%D0%B2%D1%8F%D1%82/item/381547-%D0%BA%D1%8A%D0%B4%D0%B5%D1%82%D0%BE-%D1%83%D0%B4%D0%B0%D1%80%D0%B8,-%D1%82%D1%80%D0%B5%D0%B2%D0%B0-%D0%BD%D0%B5-%D0%BD%D0%B8%D0%BA%D0%BD%D0%B5", "text": "Това са първите артилерийски оръдия, които използват ядрени снаряди и унищожават всичко в радиус от 50 километра.   По време на Студената война Москва и Вашингтон работят върху разработването на артилерийски системи, които биха могли да изстрелят тактически ядрени бойни глави на бойните полета. Руските производители успяха да създадат такава система.   Първа по рода си е 2С7 “Пион” – самоходна артилерийска установка. Тя може да превозва до четири ядрени глави с дължина 203 мм, които биха могли да елиминират цели в обсег от 37,5 километра.   Но историята на това тактическото ядрено чудовище скоро ще свърши и то ще се прероди.         “След първите успешни ядрени изпитания учените започнаха да работят по прилагането на тези технологии за всички възможни оръжейни системи – дори в сухопътните мини и танкове. Тестовете обаче показаха, че тези видове снаряди не са толкова ефективни, колкото радиоактивните облаци, които се разпространяват на бойните полета на километри, засягайки всичко по пътя си, независимо дали са приятели или врагове”, каза Алексей Рам, военен анализатор на вестник “Известия”.   Както спомена той, тези тестове доказват, че тактическите ядрени оръжия са неефективни при потенциални конфликти и артилерийската система “Пион” получава конвенционални 203 мм снаряди, вместо такива за масово унищожение. Въпреки това бойните глави правят артилерийската система една от най-мощните през XX век.   Защо се променят ядрените бойни глави   Всеки “Пион” и последната му версия, наречена “Малка”, която може да унищожи враговете си на разстояние от 50 км, сега се зареждат с конвенционални снаряди с размери 203 мм.   Те всички тежат повече от сто килограма чиста стомана, заредена с различни видове експлозиви. Всеки изстрел на това опустошително оръжие днес може да елиминира целият аванпост на терористите дълбоко в планините.   “През следващите години системите “Малка” ще получат нови видове насочващи се муниции с лазерни навигационни системи. Това нововъведение ще увеличи драстично тяхната точност и ще ги направи още по-смъртоносни и страшни”, каза Виктор Мураховски, главен редактор на сп. “Арсенал Отечества”.   Както спомена той, отклонението на новите бойни глави няма да бъде повече от пет до седем метра, което е доста впечатляващо за артилерийските системи, които стрелят по цели на десетки километри.         “Днес руските генерали обмислят интегрирането на системите “Малка” с безпилотни самолети. По време на последните бойни тестове те успешно доказаха способността си да работят заедно с безпилотните комплекси “Орлан-10″ и няма да се изненадам, ако тези машини бъдат използвани в различни военни операции”, спомена главният редактор.   Въпреки всички плюсове, споменати по-горе, “Малка” има и сериозни недостатъци.   Най-големият от тях са честотата на изстрелите на системите и техният полезен товар. Най-новата версия е увеличила скоростта на изстрелите до 2,5 кръга в минута и е увеличила натоварването на боеприпасите до осем снаряда.   “Всеки изстрел на системите “Малка” е толкова мощен, че зашеметява екипажа и хората около него. Това е много мощна система, все още доста неприятна за хората да работят с нея”, отбеляза експертът. Системите бяха използвани във всички вътрешни военни конфликти, като се започне от афганистанската война, и никога не са се използвали извън територията. И все пак експертите смятат, че имат потенциал. Системата е използвана за първи път в битка от Съветския съюз в съветско-афганската война. По-късно руските сили я използват в Първата и Втората чеченска война. Грузинската армия използва 2С7 в руско-грузинската война през 2008 г., шест от които са заловени от руските сили.", "date": "2018.05.03", "title": "Където удари, трева не никне"}
{"url": "http://www.classa.bg/%D1%81%D0%B2%D1%8F%D1%82/item/381548-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D1%80%D0%BE%D1%84-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3", "text": "В последното си изследване проф. Стивън Хокинг предполага, че нашата вселена може да е една от много други, подобни на нея. Теорията разрешава космически парадокс, създаден от самия физик. Тя също така показва път, по който астрономите да вървят в изследванията си, за да намерят доказателства за съществуването на паралелни вселени.   Изследването на Хокинг е било изпратено на Журнала за високоенергийна физика 10 дни преди смъртта на професора. През '80-те години ученият от Кембридж, заедно с американския физик Джеймс Хартъл, разработва нова идея за началото на вселената.      Тя помага да се разреши една трудност, свързана с теорията на Айнщайн, според която вселената е създадена пред 14 милиарда години, но без да се посочва как точно е станало това. Идеята на Хартъл и Хокинг използва различна теория, наречена квантова механика, за да обясни как вселената се появява от нищото. Идеята им решава един проблем, но създава друг – безкраен брой други, биха казали някои.   Докато физиците анализират идеята, става ясно, че тя върви ръка за ръка с предположението, че Големият взрив ще създаде не просто една вселена, а безброй такива.   Някои от тях, според теорията на Хартъл-Хокинг, ще са много подобни на нашата и вероятно ще имат в себе си планети като Земята, общества, дори и личности, сходни с тези в нашата вселена. Други вселени ще бъдат малко по-различни – вероятно с планети като нашата, на които динозаврите все още съществуват. И накрая ще има вселени, които ще са напълно различни от нашата – без планетата Земя, вероятно дори без звезди и галактики и с различни физични закони.   Макар това да звучи много малко вероятно, изчисленията в тази теория показват, че такива сценарии са теоретично възможни. Появява се обаче сериозен проблем, защото ако има безброй типове вселени с безброй вариации в техните физични закони, то тогава теорията не може да предвиди в какъв вид вселена се намираме ние.   Проф. Хокинг е обединил сили с проф. Томас Хертог от Университета в Льовен, Белгия, който е бил финансиран от Европейския научноизследователски съвет, за да реши този парадокс.   „Нито един от двама ни не беше доволен от този вариант. Той предполага, че мултивселената се е появила случайно и че не можем да кажем много повече от това. Казахме си „Може би ще трябва да се примирим“. Но не искахме да се отказваме“, разказва Хертог.   Последният труд на проф. Хокинг е плод на 20-годишна работа с проф. Хертог. Той решава пъзела, като „рисува“ нови математически техники, разработени да изучават един специфичен клон на физиката: струнната теория. Тези техники позволяват на изследователите да погледнат на физичните теории по друг начин. А новата преоценка на теорията на Хартъл-Хокинг, която се намира в новия труд, вкарва ред в доскоро хаотичната мултивселена.   Новата оценка на Хокинг-Хертог показва, че може да има само вселени, които имат същите физични закони като тези в нашата.   Тази догадка означава, че нашата вселена е типична и всички наблюдения, които правим от нашата гледна точка могат да имат значение за разработване на иеди за това как работят другите вселени.   Колкото и сложни да са тези идеи, те ще бъдат от истинска полза на физиците, които се опитват да изградят по-пълна теория за това как се е появила вселената, смята проф. Хертог.   „Физичните закони, които тестваме в нашите лаборатории, не са съществували винаги. Те са се появили след Големия взрив, когато вселената се е разширила и охладила. Какъв вид закони се появяват зависи в голяма степен от физическите условия по време на Големия взрив. Чрез изучаването им ние се опитваме да навлезем по-дълбоко в разбирането на това откъде идват нашите физически теории, как се появяват и дали са уникални“, обяснява той.   Едно любопитно приложение на новите открития, според проф. Хертог, е, че те могат да помогнат на учените да засекат наличието на други вселени посредством изучаване на микровълновата радиация, останала от Големия взрив.   Въпреки всичко това, той самият не мисли, че е възможно да се премине от една вселена в друга.", "date": "2018.05.03", "title": "Последното откритие на проф. Стивън Хокинг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381549-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B8%D0%BC%D0%BE%D1%82%D0%B5%D0%B9-%D0%B8-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%BC%D0%B0%D0%B2%D1%80%D0%B0", "text": "    Св. мъченик Тимотей и св. мъченица Мавра пострадали в 286 г. през царуването на Диоклетиан. Те били измъчвани по заповед на египетския управител в Тиваиди Ариан, който по-късно станал също мъченик. Св. Тимотей бил четец при църквата. Той бил задържан под стража и от него искали да предаде църковните книги, които езичниците се стараели да унищожат, защото ги смятали за едно от най-силните средства за разпространение на християнската вяра.   - А кой от людете ще се съгласи да предаде на смърт своите чеда? - възразил на това искане Тимотей. - Знай, управителю, че преписаните от мене книги са мои обични чеда, и когато чета книгите за Бога, пред мене стоят ангели Божии.     Когато след това му предложили да принесе жертва на боговете, Тимотей отговорил: “В мене живее Духът на Христа и затова аз не принасям жертва на езическите богове”. А на заплахите, че той ще бъде предаден на изтезания, Тимотей, спокойно гледайки на поставените пред него наказателни оръдия, твърдо възразил: “Нито жертва ще принеса, ното книгите ще покажа на гонителите на моята вяра”.   Когато видели, че са безсилни да го склонят да се отрече от християнската вяра, мъчителите решили да подействат на него иначе: по заповед на управитела била доведена при Тимотей неговата млада, красива и в хубави дрехи облечена жена Мавра, за която той само преди няколко дни се оженил.   Могъл ли е Тимотей да я види и да не се трогне от милост, могъл ли е да не се увлече от любов към нея и от изкусителен порив към земно щастие? Така предполагали мъчителите, за които била недостъпна възвишеността на християнската душа.   Действително, при вида на жена си могъл да се пробуди у мъченика порив към законно, невинно и поради това висше земно щастие. Но той веднага обуздал своя естествен порив.   - Татко! - извикал той, като се обърнал към своя баща свещеник, който присъствал на неговите мъчения, - моля те, загърни с покривало лицето ми, за да не виждам и не усещам дори аромата на поръсените с благовония женски дрехи... В недоумение стояла младата жена, като гледала своя измъчен мъж, който не искал да я види.   - Не мога ли аз да ти помогна, и що мога да направя за тебе? - тревожно питала тя своя мъж. - Не за туй ли те мъчат, че ти не си в състояние да изплатиш царския данък? Ако е туй, аз ще продам своята скъпоценна среха, ще продам всичко, каквото имаме, за да можеш да изплатиш дълга...   - Питай, какво можеш да направиш за мене ли? - запитал Тимотей. - Ти можеш да оставиш всичко и да вървиш с мене на подвиг заради Христа, нашия Спасител.   - Когато идвах при тебе - отговорила Мавра, - сърцето ми бе изпълнено със земни мисли и желания. Но сега, като чух думите ти, Дух Божий влезе в мене, и аз желая същото, което ти обикна!   - Ако казваш истината - казал Тимотей, - тогава върви и изобличи управителя за неговото нечестие!   - Страхувм се, че няма да издържа мъките, на които ще ме подложи разяреният управител. Аз съм тъй млада - само на 17 години.   - Надявай се на Бога и той ще ти даде сила да понесеш мъченията! - казал Тимотей и започнал да се моли: “Боже на благостта, Който от човеколюбие спасяваш всички! Милостиво погледни на Твоята рабиня Мавра! Ти си ни съединил в тайнството брак, не ни разделяй и в предстоящия подвиг, и де не бъдем отлъчени от лика на светите мъченици!”   Вдъхновена от Светия Дух, Мавра пристъпила до управителя и му казала:   - Ти ме привлече тук и ми обеща богати награди, за да погубиш душата ми, но ти не ще ме победиш чрез своите обещания. Аз се облякох в оръжието на Христа, моя Бог, и чрез Неговата сила смело стоя пред тебе.   - Нима и ти предпочитаи смъртта пред живота? - запитал я учуденият управител, и след много убеждавания да я отвърне от онова, което той считал за безумие, заповядал да подложат на изтезания младата жена.   Господ дивно подкрепил младата мъченица. Тя понесла всички изпитания. Като видял нейната непоколебимост, Ариан заповядал да разпънат на кръстове младите съпрузи, един срещу друг. В такова положение те прекарали девет денонощия, утешавайки и ободрявайки един другиго. На десетия ден те се освободили от мъките, като душите им отлетели в небесата.   В Цариград по-късно тържествено празнували паметта на светите мъченици Тимотей и Мавра в построения в тяхна чест храм, близо до Юстиниановите дворци. От това се прави заключение, че в този храм се намирали техните мощи или част от тях.", "date": "2018.05.03", "title": "Св. мъченик Тимотей и св. мъченица Мавра"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381550-3-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1791 г. в Полша е приета първата модерна европейска конституция.    През 1802 г. Вашингтон е обявен за град.    През 1837 г. в Атина е основан първият университет за страните от източно Средиземно море.    През 1904 г. американски изобретател Джордж Паркър патентована първата си писалка „Паркър\".    През 1915 г. канадският военен лекар подполковник Джон Маккрей написва „Във Фландърските полета\", призната по-късно за една от най-добрите поеми, писани през Първата световна война.    През 1937 г. Маргарет Мичел печели „Пулицър\" за книгата си „Отнесени от вихъра\".    През 1956 г. се провежда първото световно първенство по джудо.    През 1959 г. са обявени първите награди „Грами\".    През 1999 г. торнадо от 5 степен връхлита Оклахома. Това е най-опустошителното торнадо в историята на САЩ. Загиват 444 души. Други 1000 са изчезнали, над 10 000 домове са разрушени.  ", "date": "2018.05.03", "title": "3 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381551-%D1%82%D0%BE%D0%B2%D0%B0-%D0%BB%D0%B8-%D0%B8%D1%81%D0%BA%D0%B0%D0%BC%D0%B5-%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B8%D0%BC-%D1%86%D0%B5%D0%BD%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D0%B0%D0%BF%D0%B8%D1%82%D0%B0%D0%BB", "text": "За полицаите има пари, а за музикантите от БНР - не. Но нищо не е загубено - истинският разцвет на българската култура тепърва предстои, пише иронично Ал. Кьосев по повод пазарната ликвидация  на ценен културен капитал.             Преди няколко месеца полицаите стачкуваха заради ниските си заплати и премиерът лично са ангажира да увеличи парите им със скромната сума от 100 милиона. Преди няколко дена музикантите от БНР стачкуваха заради далеч по-ниските си заплати, а сумата, изчислена като увеличение от синдикатите и поискана с протести под прозорците на Министерския съвет, беше около 1 милион лева. Отговорът на правителството беше, че бюджетът е закон и не може да се мени „хей така\". Вместо увеличение, музикантите получиха обещание да ги обособят от радиото в самостоятелен институт на делегиран бюджет.     Планът да бъдат откъснати три оркестъра и два хора от структурата на БНР беше аргументиран по обичайния начин: свръх-разрастването на културните тела, синекури и интелигентни хрантутници, била наследство от соца, цялата тая работа трябвало най-накрая да се прекрати и да мине на здравословен „пазарен\" принцип. Т.е. даваш им там едни пари, да се самоуправляват и доиздържат в пазарни условия. И повече не се занимаваш с тях - да оцеляват.   Стратегически културни функции   Този аргумент винаги е бил псевдо-пазарен и антикултурен, но в случая с оркестрите е особено вреден. Той пренебрегва факта, че във всички страни от ЕС, и дори във всички страни от Западните Балкани, към националните медии има оркестри, които изпълняват стратегически културни функции.   В Германия радиооркестри поддържа всяка отделна федерална провинция, а към Сръбските национални радио и телевизия има цели седем музикални формации. Почти същото важи за Испания, Португалия, Франция, Италия - т.е. това са наистина национално-стратегически културни институти. Те извършват концертна и звукозаписна дейност, с която обслужват текущо медиите, обикновено са световно известни и им гостуват прочути диригенти, певци и инструменталисти. Но това не е всичко. Те имат и друга ключова задача: да подкрепят и развиват националната музика, авторска и фолклорна, да изпълняват и записват композиции на национални композитори.   Предложението да се обособи самостоятелен институт на делегиран бюджет е рисково, дори опасно. Не само, защото делегираните бюджети водят до тотална комерсиализация на културните политики, а тя влече след себе си диктат на масовия вкус (това го усетихме по репертоара на вече делегираните театри). Според специалистите, подобно „автономизиране\" ще доведе до това, че музикалните формации към БНР ще изпаднат от управленските приоритети на радио-институцията, което ражда несигурност. Вече, казват музикантите, ще бъдем навлеци, външни тела. Няма да имат пряк достъп до добре оборудвана зала, а всички договори с външни институции – например със зала „България\" - също ще трябва бъдат преразгледани.   Загуба на културен капитал   Има обаче и още нещо далеч по-важно: в ситуацията на риск, неизвестност и ниски заплати, настоящето текучество ще се усили и тези ансамбли може и да не просъществуват. Така ще се разпадне една създавана десетилетия концентрация на музикално майсторство, професионализъм и експертиза, на екипна оркестрантска работа. А това няма как да бъде възстановено – разпаднал се оркестър не може да бъде „възроден\". Ще бъде загубен национален културен капитал.   Цялата тази работа е само пример за провала на културните политики в ерата на Вежди Рашидов и неговите следовници. Тя ще бъде запомнена с „пазарната\" комерсиализация на театри и ликвидацията на оркестри в страната (от 35 на 15), за сметка на което България беше задръстена от гробове на вампири, таласъми и русалки, от бутафорни крепости, „реставрирани\" с европейски пари, които никой не посещава, защото няма добри пътища до тях.   Ерата «Рашидов» ще бъде запомнена и с катастрофално остарялата музейна политика, със зле изпълнената консервация на руините в Ларгото на София, с грандомански изложби в Париж и български «Лувъри» - за сметка на недофинансиране на библиотеки и читалища и пълна липса на политика в областта на книгата, четенето и книгоиздаването. С неспазеното обещание бюджетният дял за култура да достигне до 1% - в предизборната си платформа ГЕРБ изрично се ангажира с това и после тихичко забрави обещанието си.   „Сапунени мехури, хляб и рози\"   Нещата продължават при наследника на Рашидов - министъра на културата Боил Банов. Културната програма на европредседателството започна със скандали и съмнения за корупционни схеми около ремонта на НДК, продължи със сенчест конкурс за културните проекти, представящи България, който беше обявен за невъзможно кратък срок. А избраните проекти предизвикаха нов скандал, защото представяха българската култура по начин, който породи насмешки сред експертите в културния сектор: една журналистка ги нарече „Сапунени мехури, хляб и рози». На официалната среща на министър Банов с културните министри от АСЕМ се размениха общи, пожелателни фрази, но затова пък България заяви намерението си да интегрира Китай (!) към културния диалог и европейските ценности. Всъщност не беше обсъден нито един същински проблем: нито отсъстващата „културна душа\" на Европа, нито нарастващият евроскептицизъм, атаката срещу европейските ценности или надигащата се национал-популистка вълна.   Проф. Александър Кьосев   Наскоро министър Банов обяви последното си намерение. Както можеше да се очаква, то е насочено към областта, която най-много възбужда българските култур-администратори: строителство, инвестиции и културно наследство. Трябва да се преразгледа статутът на паметници на културата с досега временен и неизяснен статут, които чакат да им се каже дали са паметници или не вече от няколко десетилетия. И как ли да го дочакат, след като експертният състав на Националния институт за недвижимо културно наследство (НИНКН) беше сведен от 1000 на 40 специалисти! Обектите, които ще бъдат преразгледани, са цифром и словом 25.000! Можем само да се досещаме за далаверата, която дебне зад тази цифра...   Но надеждата ни за българската култура е другаде. След като на полицаите им увеличиха заплатите (а те, знаете, заедно с охранителите са много, твърде много), тези мъже най-накрая ще имат пари за театър и опера: със сигурност ще напълнят залите, ще спасят положението. А библиотеките от своя страна вече закупуват поне по стотина бройки от най-новото издание на „Винету\", правят оборот. Като цяло културата консумира все повече рози за килими, сапунени мехури за впечатляване на ЕС, стиропор за крепости... Така че нищо не е загубено, истинското пазарно битие на българската култура предстои.", "date": "2018.05.03", "title": "Това ли искаме: да унищожим ценен български капитал?"}
{"url": "http://www.classa.bg/%D1%81%D0%B2%D1%8F%D1%82/item/381545-%D0%BD%D0%B0%D1%82%D0%BE-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B1%D0%B8%D1%82%D0%BA%D0%B8-%D1%81-%D1%80%D1%83%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%82%D0%BE%D1%87%D0%BD%D0%BE-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F", "text": "Изглежда, че Ангела Меркел все пак се подаде на натиска на Доналд Тръмп. След завръщането си от Вашингтон тя обеща да увеличи военния бюджет на Германия, което беше и целта на Тръмп. Очаква се значителна част от този бюджет да бъде похарчена за военни учения, при това непосредствено до руските граници. В някои от ученията откровено се разработват сценарии за водене на бой с руската армия.     Германия ще увеличи разходите си за отбрана през следващата година до 1,3% от БВП, заяви канцлерът Ангела Меркел. По нейните думи причината е, че Германия и Евросъюзът не са достатъчно защитени от „възможни заплахи”. Берлин се ангажира с крайната цел да повиши военните си разходи до 2% от БВП, съобщава ТАСС.     Германската преса пише, че Берлин е решил да утрои броя на войниците, които ще вземат участие в различни маневри на НАТО през тази година. Общо 12 000 военни ще бъдат изпратени на учения, съобщава списание Focus. Разходите се оценяват на 90 млн. евро. И това, при положение че, както „признава министерството на отбраната на Германия, в следващите три години дееспособността на сухопътните войски на Федералната република ще остане доста ограничена, заради недостига на средства за снаряжение и техника” (този факт е посочен от DW).     Изданието констатира, че след края на Студената война военните разходи на страните от Алианса са били орязани, което се е отразило и на боеспособността на бундесвера. Пълномощникът за отбраната в Бундестага Ханс-Петер Бартелс не крие: „Разбирането, че трябва да подобряваме състоянието на армията дойде след събитията от 2014 г.”.   Плановете на Берлин включват и разширяване на участието на бундесвера в голямото учение на НАТО Trident Juncture, което през тази година ще бъде проведено в Норвегия. Планира се в него да участват 30-40 хиляди души, включително около 8000 германци. По-рано Германия участваше в Trident Juncture със значително по-малки сили. Досегашните две издания на най-мащабните натовски маневри бяха през 2015 и 2016 г. Официалната версия гласи, че учението е насочено към отработване на действията на Алианса в случай на нападение над един от неговите членове.     Но ако Trident Juncture е свързано с Русия само косвено – именно от нея НАТО най-вече очаква агресия, има и такива учения, които се провеждат непосредствено край руските граници, и Германия планира да вземе активно участие и в тях. Става дума за такива ежегодни натовски маневри като Saber Strike („Саблен удар”), Iron Wolf („Железен вълк”) и Flaming Thunder („Пламтящ гръм”). Те ще бъдат проведени в Полша и Прибалтика.   „Ученията трябва да изпратят ясен сигнал на Кремъл за това, че вмешателството във вътрешните работи на страните от НАТО ще има сериозни последствия” – отбелязва германското издание. Страните от НАТО ще проведат общо над 80 учения през първото полугодие, приблизително толкова бяха проведени и през миналата година – 85.   Както е известно, в средата на миналата година Северноатлантическият пакт устрои истерична информационна кампания около руско-беларуското учение „Запад 2017”. Западните правителства уплашиха собственото си население с „инвазията на руснаците”. Когато никаква инвазия не се случи, на никой от политиците и през ум не му мина да се извини пред Москва за обидата.   В същото време натовците не смятат, че собствените им учения на територии, съседни на Русия, са нещо, което излиза извън рамките на нормалното.   Къде и как се отработваше прегрупирането на войските   В действителност, натовските учения край руските граници започнаха много преди събитията от 2014 г. Така например Saber Strike се провежда ежегодно от 2010 г. в Прибалтика и Полша и е организирано от щаба на сухопътните войски на САЩ в Европа. В хода на маневрите се отработва прегрупирането на войските на САЩ и други натовски страни, в това число германските, в Полша, Естония, Латвия и Литва. Това предполага и преоборудване на пристанища и летища, пътна и жп инфраструктура, доставка на товари и предислоциране на войски и техника.   Учението Iron Wolf е на практика част от Saber Strike, която се провежда в южната, централната и източната част на Литва (любопитно е, че името на учението съвпада с това на литовското фашистко движение „Железен вълк”). И ако организаторите на Saber Strike уверяват, че то не е насочено срещу Русия, то в случая с Iron Wolf всичко е по-очевидно. Тук направо се отработва сценарий за боеве по земя с руската армия, по-конкретно сценарий, при който Русия се опитва да отреже балтийските страни от съюзниците им в Алианса.   Един от основните елементи на маневрите стана защитата на т.нар. Сувалски коридор (участък от литовско-полската граница с дължина около 100 км, който граничи с Калининградска област на запад и с Беларус на изток).   Що се отнася до Flaming Thunder, това са артилерийски и минометни учения, които се организират ежегодно от 2013 г., т.е. и те стартираха още преди началото на спора между Русия и Запада заради Крим. Тези маневри също се провеждат на територията на Литва. В бившата съветска република всяка година се събират артилерийски разчети и минометни подразделения от различни страни-членки на НАТО. По-рано там бяха използвани германски самоходни гаубици PzH 2000, американски Paladin (M109A6), френски M50 и прикачни британски L118. През 2016 г. в тези маневри участваха минометчици от Украйна. Миналата година в учението бяха включени около 700 човека от пет страни – Литва, Латвия, Германия, Полша и Нидерландия.   „Разполагането на глобалната система за ПВО близо до нашите граници, много мащабните учения и постоянното дрънкане на оръжия предизвиква у нас не просто безпокойство, а опасение” – заяви пред вестник „Взгляд”първият заместник-председател на комисията по отбраната в Държавната дума Андрей Красов. „Глобалната система за ПВО беше разгърната в отговор на иранската ядрена програма, но този проблем сега не съществува, а системата за ПВО остана. Западните ни „колеги” ни убеждават, че тя не е насочена срещу Русия, но срещу кого тогава е разгърната тази система?” – риторично пита депутатът.   „Войските на страните от НАТО усилват своето присъствие при руските граници, разширяват инфраструктурата, създават нови щабове и складове за боеприпаси, разполагат контингенти в съседните републики – изброява в коментар за „Взгляд” старши научният сътрудник в Центъра за политически изследвания на Русия и професор в Академията за военни науки Вадим Козюлин. – Плюс разгръщането на инфраструктурата за противоракетна отбрана, плюс постоянното патрулиране на самолети с ядрено оръжие на борда и на безпилотни машини, плюс присъствието на американски, британски и френски кораби в Черно море.”   Както каза за „Взгляд” докторът по военни науки Константин Сивков, президент на Академията по геополитически въпроси:   „   Междувременно, докато Меркел обещаваше да увеличи бюджета за отбрана, естонският тв канал Rus.err.ee анонсира мащабните маневри Siil („Таралеж”). Те ще бъдат проведени от 2 до 14 май на територията на Естония и в северната част на Литва. По сценария на учението в ролята на противник ще влезе измислената държава Муринус, която ще се опита да дестабилизира Естония и да предизвика разкол между държавите от НАТО. В учението ще участват над 15 хиляди военни и сътрудници на силовите служби заедно с около 2000 чуждестранни военнослужещи от 15 страни.    ", "date": "2018.05.03", "title": "НАТО се готви за битки с руската армия точно на границите на Русия"}
{"url": "http://www.classa.bg/%D1%81%D0%B2%D1%8F%D1%82/item/381546-%D1%84%D0%B8%D1%81%D0%BA%D0%B0%D0%BB%D0%BD%D0%B8%D1%8F%D1%82-%D1%80%D0%B5%D0%B7%D0%B5%D1%80%D0%B2-%D1%81%D0%B5-%D1%82%D0%BE%D0%BF%D0%B8-%D1%81-%D0%B1%D1%8F%D1%81%D0%BD%D0%B0-%D1%81%D0%BA%D0%BE%D1%80%D0%BE%D1%81%D1%82-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BA%D0%B0%D0%B7%D0%B2%D0%B0-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D0%B5-%D1%85%D0%B0%D1%80%D1%87%D0%B0%D1%82-%D0%BC%D0%B8%D0%BB%D0%B8%D0%B0%D1%80%D0%B4%D0%B8%D1%82%D0%B5", "text": "От справките публикувани на официалния сайт на министерството на финансите разбираме, че фискалният резерв на България се топи сериозно.   Ето какво сочи справката към 31.03.2018 г. за неговото състояние:   Към 31.03.2018 г. фискалният резерв е в размер на 10,15 млрд. лв., в т.ч. 9,51 млрд. лв. депозити на фискалния резерв в БНБ и банки и 0,64 млрд. лв. вземания от фондовете на Европейския съюз за сертифицирани разходи, аванси и други.     Средствата на фискалния резерв по депозити в БНБ са в размер на 9,13 млрд. лв., а в банките – 0,38 млрд. лв   Сравнението на годишна база спрямо 31.03.2017 г. сочат, че общия размер на фискалния размер тогава е бил 12,574 милиарда лева.   Данните показват, че за една година резервът се е стопил с 2,424 милиарда лева.   Интересен факт е, че управляващите не дават обяснения за какво са изхарчени тези пари, а и никой не ги пита от опозицията.   Ако към това число прибавим и бюджетните излишъци , които никога не бяха отчетени в държавния бюджет, ще се окаже, че няма друга тава държава в света, в която да се харчат толкова милиарди левове обществени пари без никаква отчетност и контрол!   Според политически анализатори ясно показват, че страната е пред предсрочни избори, а управляващите усилено заделят финансов ресурс за гарантиране на поредна изборна победа!", "date": "2018.05.03", "title": "Фискалният резерв се топи с бясна скорост! Никой не казва за какво се харчат милиардите!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381544-%D0%BA%D0%BE%D0%B9-%D1%89%D0%B5-%D0%BE%D1%81%D1%82%D0%B0%D0%BD%D0%B5-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "България не само застарява, не само силно се свива, но и заема първо място в Европа по дял на функционално неграмотните ученици. А след броени години именно това поколение ще бъде гръбнакът  на работната сила в страната.               Производителността на труда в българската икономика нараства два пъти по-бързо в сравнение с темпото, с което намалява населението на страната. Въпреки това експертите на Световната банка допускат, че след 2050 година българската икономика може би няма да бъде в състояние да осигурява дори изплащането на минимални пенсии. Днес в България живеят около 160 хиляди души под 35-годишна възраст, които нямат дори начално образование. Тези неквалифицирани хора трудно могат да си намерят работни места в една бързо развиваща се икономика през 21 век. В същото време два пъти повече техни връстници имат висше образование и могат да бъдат много полезни за икономиката. Пита се обаче: как тези хора да бъдат стимулирани, за да останат да работят и да създадат семейство в родината си?   Остър недостиг на кадри   Ново изследване на БАН за последствията от демографската криза показва, че образованите млади хора искат преди всичко да получават добри доходи и да имат висока покупателната способност. Освен това те обръщат голямо внимание на възможностите за кариерно развитие и за повишаване на квалификацията и професионалните компетенции. Младите професионалисти държат да се чува думата им. В сравнение с по-възрастните трудещи се за тях обратната връзка с преките началници и с ръководството на фирмата или институцията играе много по-важна роля.      Младите търсят по-настойчиво и правата си при неспазване на трудовото и социално-осигурителното законодателство. Понастоящем близо половината от големите и средните предприятия в България предлагат на младите работници и служители курсове за повишаване на квалификацията. Средно за Европейския съюз обаче този дял е около три четвърти.   През последните три години все повече добре квалифицирани млади българи се завръщат в страната, но въпреки това проблемът с изтичането на мозъци в такива ключови сфери като здравеопазването и инженерните специалности си остава нерешен. В това отношение твърде показателен е провалът на опита няколко средни училища с разширено изучаване на западни езици да бъдат преобразувани в професионални колежи, които да подготвят дефицитни кадри за българските работодатели.      Според шефа на Асоциацията на индустриалния капитал в България Васил Велев, бунтът на родителите е мотивиран от разпространените нагласи, че децата нямат бъдеще в родината си. „Професионалното образование не върви, защото родителите искат децата им да учат в езикови гимназии и да намерят поприще зад граница. В Техническия университет например дори няма обучение по хидравлика и пневматика, които са ключови специалности за българското машиностроене. Как като работодатели да насърчим кадърните младежи със стипендии, за да дойдат при нас, след като няма нито един студент в тези специалности?\", реторично пита Велев.     Много тревожно изглеждат и прогнозите за така наречения „коефициент на възрастова зависимост\", тоест - колко пенсионери, деца и служители в публичния сектор издържа един човек, работещ в икономиката. В края на 2017 година на 10 пенсионери и деца до 15-годишна възраст са се падали 18 души в активна възраст, но част от тях работят в икономически непроизводителния обществен сектор или пък са безработни. Тъжен факт е, че понастоящем 1,7 милиона заети в частния сектор осигуряват парите за пенсии на 2,2 милиона възрастни граждани, както и заплатите и социалните осигуровки на над половин милион заети в държавния и общинския сектор - управници, държавни и общински служители, учители, полицаи, военни и т.н.   През 2050: едва 50% от българите ще бъдат в трудоспособна възраст   Към средата на столетието, когато се очаква броят на българите в трудоспособна възраст да е намалял с 40%, това съотношение ще се влоши драматично, смятат експертите от Световната банка. До 2050 година се очаква една трета от населението на страната да бъде на възраст 65 и повече години, като едва 50% ще бъдат в трудоспособна възраст - в момента трудоспособни са 60% от българите. „Данъкът на застаряването\" ще отнема от икономическия растеж поне един процентен пункт годишно, сочи анализ на банката, разглеждащ икономическите последици от демографските тенденции в България.   Световната банка бие тревога и за още нещо: България е на първо място в Европа по дял на функционално неграмотните средношколци. В изследването „Пиза\" четирима от всеки десет български ученици на 15-годишна възраст са показали изключително ниски резултати в ключови области като четенето и елементарните аритметични операции. Подобен резултат означава, че завършващите гимназиално образование в България на практика са учили пет години по-малко от връстниците си в страни като Финландия и Естония, сочени като примери за качество на средното образование. А именно изследваните от „Пиза\" български поколения след броени години ще бъдат гръбнакът на работната сила, заета в националната икономика.", "date": "2018.05.03", "title": "Кой ще остане да работи в България?"}
{"url": "http://www.classa.bg/%D1%81%D0%B2%D1%8F%D1%82/item/381539-%D0%BA%D0%BE%D0%B3%D0%B0%D1%82%D0%BE-%E2%80%9E%D0%B0%D0%B9%D1%80%D1%8A%D0%BD-%D0%BC%D0%B5%D0%B9%D0%B4%D1%8A%D0%BD%E2%80%9C-%D1%81%D0%B2%D0%B8%D1%80%D0%B8%D1%85%D0%B0-%D0%B2-%D0%BE%D0%B1%D1%81%D0%B0%D0%B4%D0%B5%D0%BD%D0%BE%D1%82%D0%BE-%D1%81%D0%B0%D1%80%D0%B0%D0%B5%D0%B2%D0%BE", "text": "Декември 1994: Сараево е под зловеща обсада, ехтят стрелби, няма ток, нито нормални условия за живот.  Но феновете на музиката не желаят да се примирят. Босненски филм разказва за един много специален концерт.             Студен декемврийски ден. Самолетът от Бирмингам каца в Сплит, Хърватия. По план, хеликоптер на ООН трябвало да превози звездите до обсаденото Сараево. Но нещата протичат по друг начин. Минават осем-девет часа - но никакъв хеликоптер не се появява. „Мащабите на войната тогава бяха невъобразими\", спомня си Брус Дикинсън, солистът на легендарната хеви метъл група \"Айрън Мейдън\".   Накрая пред летището спират няколко ТИР-а на една хуманитарна организация, с които музикантите били превозени до Сараево – без бронежилетки и каски, направо през бойното поле. „Налагаше се да пикаем само по средата на шосето, защото канавките бяха минирани\", спомня си басистът Крис Дейл. Това се случва през декември 1994, насред войната.   „По време на войната музиката бе за мен спасение, бягство от реалността и надежда. Всички искахме да правим собствена музика, с която да станем известни. Музиката ни даваше сила. По време на бомбардировките свирехме наши парчета в мазетата\", разказва Мирза Чорич в интервю за Дойче Веле. „Представи си, че всичко, което искаш да правиш, е да свириш, а няма ток. Когато го пускаха, прекарвах цялото си време в свирене.\"     За живота на Мирза Чорич и други фенове на музиката разказва документалният филм „Крещи, Сараево!\" на босненския режисьор Тарик Ходжич. „Радиостанциите полагаха много усилия да пускат актуална музика, въпреки блокадата. През двата часа на ден, в които имаше ток, феновете записваха видеокасети с предавания на MTV. Ползвахме всeвъзможни пътища, за да се снабдим с дискове, касети и плочи. След това си ги предавахме един на друг\", разказва Ходжич.   За концерта знаели малцина   Звездата на \"Айрън Мейдън\" Брус Дикинсън по време на концерта в Сараево   На един от малкото запазени плакати от онова време пише само: „18 ч., Брус Дикинсън от „Айрън Мейдън\" в Босненския културен дом\". За концерта знаели малцина. По радиото не го рекламирали, защото било твърде опасно: „Една граната или един снайперист можеха да сложат край на всичко\", разказва във филма Мартин Морис, бивш служител на ООН и инициатор на концерта. Но всички били твърдо решени концертът да се състои, въпреки високия риск.   „Никой от нас не вярваше, че Брус Дикинсън наистина ще дойде в Сараево. Защо ѝ е на една от най-големите хеви метъл звезди да идва в този ад?\", питал се Мирза Чорич. Но Брус Дикинсън наистина дошъл.   От малката сцена Брус Дикинсън истински подгрял публиката. Всички скандирали, пеели, танцували и се смеели. Някой включвал и изключвал единствения прожектор, за да има осветление почти като на нормален концерт. Четири часа свобода. Четири часа без гранати. Четири часа пълно щастие. И ток. „Онази нощ беше като сън\", разказва Мирза Чорич. Концертът вдъхнал сили на много фенове да се занимават и занапред с музика. Групата \"Корикс\" дори записала албум по време на войната.   „За този концерт и до днес знаят само няколкостотин души: онези, които бяха там, и техните приятели\", разказва режисьорът Тарик Ходжич. Служителят на ООН Мартин Морис открил видео-записите от концерта на тавана си. Така се родила идеята за филма. „Крещи, Сараево!\" от една страна показва грозното лице на войната, а от друга – как всекидневието си тече, напук на всичко", "date": "2018.05.03", "title": "Когато „Айрън Мейдън“ свириха в обсаденото Сараево"}
{"url": "http://www.classa.bg/%D1%81%D0%B2%D1%8F%D1%82/item/381540-%D1%81%D0%B5%D0%BA%D1%81-%D1%81-%D0%BA%D1%83%D0%BA%D0%BB%D0%B0-%D0%B7%D0%B0%D0%B4-%D0%BF%D0%B5%D1%80%D0%B4%D0%B5%D1%82%D0%B0%D1%82%D0%B0-%D0%BD%D0%B0-%D0%B5%D0%B4%D0%B8%D0%BD-%D0%BF%D1%83%D0%B1%D0%BB%D0%B8%D1%87%D0%B5%D0%BD-%D0%B4%D0%BE%D0%BC", "text": "Тези красавици изпълняват безропотно всички желания: 12-те \"момичета\" от единствения в Германия публичен дом със секс кукли. Що за хора го посещават? Нашият репортер Чейз Уинтър надникна зад пердетата:             На една задънена уличка в тих квартал южно от центъра на Дормунд откриваме единствения в Германия публичен дом със секс кукли. За 80 евро на час клиентите могат да наемат една от 12-те силиконови кукли, сред които има и един \"хибриден\" модел - с женски гърди, но с пенис. След което да се усамотят с избора си в една от стаите и да се отдадат на сексуалните си фантазии. \"Изглеждат добре, никога не боледуват и изпълняват всички желания\"   Съдържателка на този публичен дом, който същевременно е и \"студио за садомазохизъм\", е 30-годишната германка Евелин Шварц. Решението с куклите ѝ хрумнало преди година, след като срещала все по-големи трудности да намери момичета, които говорят свободно немски език. \"Чужденките, които не говорят добре немски, просто не разбират всички желания на клиентите\", обяснява Евелин Шварц.   Евелин Шварц с две от \"момичетата\" в нейния публичен дом   Съдържателката на дортмундския публичен дом попаднала случайно на едно видео от Япония, което ѝ подсказало идеята. Започнала с четири секс кукли, които поръчала от Китай. Но бързо разбрала, че ѝ трябват още. Сега притежава общо 12 секс кукли, всяка от които струва между 1000 и 2000 евро. \"Те изглеждат добре, никога не боледуват и изпълняват безропотно всички желания на клиента\", казва Евелин Шварц и добавя, че бизнесът върви добре: секс куклите посрещат на ден до 12 клиенти, обикновено мъже, но понякога идват и жени или двойки.    Съдържателката на публичния дом си има асистентка, която почиства куклите, преоблича ги и им слага грим. Фирмена тайна било как точно мият куклите, но Евелин Шварц ни уверява, че след всяко използване те биват основно почиствани и дезинфекцирани.   Що за хора идват тук?   В един онлайн форум клиент, дал 10 от 10 възможни точки на куклата Ана, споделя, че за него това било \"съвсем ново преживяване\". Единствената му забележка е свързана с теглото на куклата - заради нейните 30 килограма той изпитвал затруднения да я мести в желаните пози.     Някои от клиентите намират куклите за твърде пасивни, на други пък точно това им харесва - защото не им се налага да ги увещават да изпълняват по-специални желания, обяснява Евелин Шварц и твърди, че 70 процента от клиентите ѝ са потърсили поне още веднъж услугите на нейните кукли. Сред тях имало хора от всички социални и възрастови групи - млади и стари, богати и бедни. Както във всеки друг публичен дом. \"Някои просто искат да опитат нещо ново, други пък никога не са правили секс\", казва съдържателката и добавя, че изискването към посетителите е да са навършили 18 години.   Сред клиентите ѝ се срещат и такива, които имат проблеми в общуването с други хора. \"Тук не им се налага да гледат притеснено в земята, докато говорят\", казва Евелин Шварц и добавя, че куклите ѝ посрещат и хора с опасни сексуални фантазии. \"По-добре да си груб с кукла, отколкото с истинска жена.\"     В очакване на клиенти   Някои посетители на публичния дом дори развиват чувства към куклите. \"Имам клиенти, които идват всяка седмица заради определена кукла и много се натъжават, ако в момента е заета\", разказва Евелин Шварц.   Скоро и секс роботи?   Такива публични домове има и другаде. В Япония например са много разпространени, в Барселона също има публичен дом със секс кукли, а в Берлин предлагат доставка на секс кукла на посочен от клиента адрес.   Покрай напредъка на технологиите скоро може да се появят и секс кукли с изкуствен интелект. Но заради цената и високите разходи по поддръжката им те едва ли могат да бъдат разглеждани като алтернатива на силиконовите кукли, смята Евелин Шварц. А Катлийн Ричардсън, професор по етика в роботиката, обръща внимание на следната тревожна тенденция: \"Защо си мислим, че е нормално да имаме отношения с кукли?    Навлизаме в един егоцентричен свят, който вече напълнихме със садисти - чрез порнографията, проституцията и сексуалните издевателства над деца, а сега сме на път да им дадем и секс кукли и така окончателно да им отнемем възможността да открият човешкото у себе си\", смята Ричардсън.", "date": "2018.05.03", "title": "Секс с кукла: зад пердетата на един публичен дом"}
{"url": "http://www.classa.bg/%D1%81%D0%B2%D1%8F%D1%82/item/381541-%D0%B8%D1%81%D1%82%D0%B8%D0%BD%D1%81%D0%BA%D0%B0-%D0%BD%D0%B0%D0%BF%D0%B0%D1%81%D1%82-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D0%BA%D0%BB%D0%B0%D0%BD%D0%BE%D0%B2%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Престъпни арабски кланове безчинстват в Германия и я презират за това, че им позволява почти безнаказано да си разиграват коня. Има само един-единствен начин клановете да бъдат спрени, твърди известен експерт.             Престъпните кланове от етнически араби, кюрди или турци се превръщат във все по-голям проблем за Германия - и най-вече за столицата Берлин. Получилият много високи оценки телевизионен сериал „Пет блока\" по въздействащ начин описва престъпно възпаление, което създава в столицата един такъв клан, състоящ се от някогашни бежанци от Ливан. Проблемът вече е хроничен и заплашва да се превърне в национална опасност, ако веднага не се вземат твърди мерки, твърди най-известният експерт по темата. Ралф Гадбан сам е родом от Ливан и десетилетия наред се занимава с проблемите, които създават т.нар. кюрдско-ливански кланове. Наскоро той публикува и книга под заглавие „Арабските кланове. Подценяваната форма на организираната престъпност\". По този повод с него разговаря Райнер Бургер от „Франкфуртер Алгемайне Цайтунг\". Предлагаме Ви обобщение на този разговор.     Ралф Гадбан твърди, че ключова роля за възникването на престъпните кланове играе етническата група на т.нар. мардинци. Това са арабскоезични хора от турската провинция Мардин в Анадола, преселили се през 1940-те в Ливан, част от които са приети в Германия като бежанци от гражданската война в Ливан през 1970-те и 1980-те години. Смята се, че най-голямата общност мардинци в Европа живее в Берлин – около 8000 души. В Ливан те били в много тежко положение, на най-ниското социално стъпало, така че пристигайки в Германия, първоначално се чувствали много благодарни и щастливи, разказва Гадбан. После обаче постепенно се оказало, че нямат право да работят и да получат право на постоянен статут в тази страна, което тласнало мнозина от тях по наклонената плоскост на престъпността.     „Започна се през 1980-те години с грабежи в супермаркети. Тази тенденция се усили от само себе си и през 1990-те години между отделните кланове вече се водеше криминално съревнование: кой ще бъде най-сплотен, кой ще извърши най-много обири. С течение на годините нарасна и „професионализмът\" на престъпните банди. Днес те вече печелят милиони с грабежи, наркотърговия и проституция, като в престъпния бизнес участват вече няколко поколения, които постепенно разширяват дейността си и в посока пране на пари. В същото време те „доят\" и социалната държава: 90% от членовете на клановете в Берлин официално се водят безработни и получават помощи, които те смятат за нещо като полагаща им се „основна заплата\".   С други думи, те са на издръжка на обществото, което в същото време експлоатират. Все по-силно се усеща презрението им към това общество, което те смятат за слабо, след като им позволява да си разиграват коня. За тях всички извън клана са врагове. Те мразят своите жертви и вече презират всичко германско. (...) Клановете се чувстват всесилни. Те са прекрачили всички граници и преминават в открито настъпление срещу правовата държава. Типичен пример е опитът да бъде освободен един член на клановете, арестуван по подозрение в грабеж. През миналата година бяха осъдени шестима представители на клановете, нанесли тежък побой на полицаи, но наказанията бяха смехотворно ниски и под гаранция.\"   Според Гадбан, властите пипат с кадифени ръкавици, защото изпитват панически страх да не ги обвинят в расизъм. И дори непрекъснато се води дискусия дали е редно да се говори за „кланове\", защото това понятие било дискриминиращо. Експертът твърди, че идеята за мултикултурност сериозно пречи на властите да си вършат работата както трябва. Той обяснява още, че всъщност жертви на клановете са и част от техните собствени членове, които са се превърнали почти в пленници и не могат да се освободят от престъпната хватка, за да започнат някакъв нормален живот.   „Защото така наречената „семейна чест\", която е поставена над всичко друго, не им позволява да се измъкнат. (...) Жертва номер едно са жените. Когато някоя жена се опита да се откачи от клана, нейните мъжки родственици – баща, братя, съпруг – с насилие я връщат в „правия път\". Несвободата на жената е ключов елемент във властовата структура на клановете. За да се укрепи тази структура, младите момичета от рано биват омъжвани за някой братовчед, след което трябва да раждат деца, по възможност много деца. Семействата с по 9-10 деца там са нещо обичайно.\"   Ралф Гадбан обяснява, че клановете използват своя бурен демографски ръст като силов инструмент срещу властите и понякога дори открито заплашват, че полицията не може да спечели битката, защото „ние сме много\". Според експерта, те са наясно, че силите на реда не разполагат с достатъчно ресурси, че са ограничени от политическите изисквания и от стремежа към максимална толерантност, а това прави клановете особено нагли. Ето и неговите препоръки:   „Полицаите трябва да бъдат добре обучени и да демонстрират сила, ако искат да се наложат в уличната битка. Едно от най-силните оръжия на клановете е тяхното поведение на „глутница\". Когато се намеси полицията, те за броени минути могат да мобилизират целия род, ето защо полицията трябва да пипа много здраво при всеки опит да бъде блокирана работата ѝ.\"   По-нататък в интервюто Ралф Гадбан обяснява историческия произход на този кланов манталитет: „В архаичните общества, откъдето произхождат мардинците, кланът винаги е бил защитна система срещу произвола. Но в правова държава като Германия вече няма нужда от подобна защитна система. Тъй че става дума за нещо съвсем друго – за престъпна кланова система.    Архаичните кланови структури целенасочено се трансформират в организирана престъпност. И се стабилизират благодарение на перспективата за печелени на безкрайно много пари, която обещават. Всяко подкопаване на семейната солидарност застрашава престъпния бизнес, така че укрепването на единството е една от най-важните задачи. От това следва, че единственият начин да се овладее положението, е да бъдат разбити клановите структури. Клановете ще се разпаднат в мига, когато бъде разбит техният „бизнес-модел\". А това е вече първата стъпка към интеграцията на тези хора в германското общество.\"   В отговор на въпроса какво ще се случи, ако правовата държава все пак не успее да се справи с проблема, Ралф Гадбан описва един доста тревожен сценарий.   „Повечето членове на кланове вече имат германски паспорти, с които се движат свободно. Те са отлично омрежени със сродни престъпни структури из цяла Европа. (...) Виждам обаче и още един много сериозен проблем. От началото на бежанската криза в Германия пристигнаха близо 1,5 милиона мигранти, повечето от които са мюсюлмани от страни, където в сила е шериатът, а обществата са авторитарни и патриархални. Не можем да очакваме, че тези хора ще бъдат интегрирани чрез прегръдки и целувки и чрез културата на гостоприемството в едно мултикултурно общество. Точно обратното. Забелязвам първи признаци за това, че някои от новопристигналите възприемат престъпните кланови структури като привлекателен обществен модел, който ще им помогне бързо да осъществят мечтите си за материално богатство.    Включително и поради това тези структури трябва да бъдат разбити колкото е възможно по-бързо. В противен случай възниква опасността от все по-бързо разрастване на паралелните общества. Вече имаме случаи, когато престъпните босове спират луксозните си лимузини пред бежански приюти, за да набират млади хора за мръсните си дейности, например за пренасяне на наркотици.\" В края на интервюто Ралф Гадбан предупреждава, че интеграцията на имигрантите в Германия е трудна и дългосрочна задача. Решението да се приемат по максимум 220 000 нови имигранти годишно, според него, е прекалено смело, още повече, че има перспектива техните семейства също да дойдат в страната. Според Ралф Гадбан, това създава опасност от възникване на нови кланови структури и допълнително затруднява опитите за интеграция.", "date": "2018.05.03", "title": "Истинска напаст: Арабските кланове в Германия"}
{"url": "http://www.classa.bg/%D1%81%D0%B2%D1%8F%D1%82/item/381542-%D1%83%D0%B6%D0%B0%D1%81%D0%B8%D1%82%D0%B5-%D0%B2-%D0%B7%D0%B0%D0%BD%D0%B4%D0%B0%D0%BD%D0%B8%D1%82%D0%B5-%D0%BD%D0%B0-%D0%B0%D1%81%D0%B0%D0%B4-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0-%D1%80%D0%B0%D0%B7%D0%BA%D0%B0%D0%B7%D0%B2%D0%B0", "text": "В бруталните зандани на сирийския режим са затворени и хиляди жени. Почти нищо не се знае за тяхната съдба. Но жените, успели да се измъкнат, описват нечовешки ужаси. Ето какво ни разказа една от тях:               30-годишната Муна Мухамад си спомня всеки детайл. Помни смрадта в килиите. Помни нетърпимите болки. Помни мъчителя си. \"Надяна ми една черна найлонова торба върху главата и ме остави да вися от тавана с краката нагоре. Каза ми, че ще вися така, докато всичките ми лоши помисли паднат в найлоновата торбичка\", разказва жената.   Навремето Муна е работила като учителка по музика. Но през 2012 година я арестуват - защото участвала в протести срещу президента Асад. Скоро я освобождават, но малко по-късно отново я арестуват. Изпращат я в Дамаск, където я затварят в прословутия отдел 215 на военните тайни служби. Затворниците го наричат \"Пъклената дупка\" - заради изтезанията, които там са неизменна част от делника. \"Един ден дойде при мен и ми каза, че ми носи подарък. Показа ми електрошокова палка и ме попита къде ми е сърцето. Посочих с ръка, а той започна да ме мъчи. Точно там, където бие сърцето ми\", спомня си Муна. Нечовешки жестокости   Жената прекарва месеци в този затвор на ужасите. Държат я или в изолатора, или в обща килия с други жени. \"Веднъж разпитваха едно 16-годишно момиче. Чувах писъците му. Крещеше толкова силно. Мислех си, че ще го убият\", продължава разказа си Муна Мухамад. И добавя, че много от жените са били подлагани на жестоки сексуални издевателства.     Хигиенните условия в затвора били \"катастрофални\", много често жените нямали никакъв достъп до тоалетна или баня. Децата били държани при същите условия, разказва по-нататък Муна. \"Помня една жена, която беше затворена заедно с малката си дъщеричка. Килията им беше тясна и тъмна. Момиченцето не спираше да плаче и непрекъснато се опитваше да погледне под вратата, за да види малко светлина\".   Благодарение на един указ за амнистия, Муна е освободена от затвора, а през 2016 година успява да избяга в Турция. Днес тя живее в Газиантеп, където подслон са намерили половин милион нейни сънародници.   Муна Мухамад   Никой не може да каже със сигурност колко точно са жените в сирийските затвори. \"Над 7 хиляди\", твърди Фадел Абдул Гани, който ръководи неправителствена организация, документираща нарушенията на човешки права в Сирия. В неговата статистика са включени много случаи на насилие над жени. Сред извършителите са представени почти всички въоръжени групи, но най-често войските на сирийското правителство. \"От самото начало жените играеха важна роля в съпротивата срещу Асад. Затова режимът превърна изтезанията и изнасилванията на жени в своя военна стратегия. Ако успееш да пречупиш жената, пречупваш цялото семейство, пречупваш цялата съпротива сред обществото. Именно това беше целта\", казва правозащитникът.   В свой доклад от 2017 година правозащитната организация \"Амнести интернешънъл\" твърди, че от 2011 година насам в сирийските затвори са зигинали над 17 000 души вследствие на изтезания и катастрофални условия в килиите. Само в прословутия военен затвор \"Саидная\" северно от Дамаск са били екзекутирани най-малко 13 000 души, твърди още \"Амнести\" и окачествява тези систематични издевателства над цивилни граждани като престъпление срещу човечеството. Сирийският президент Башар Асад категорично отхвърля обвиненията и дори обяви доклада на правозащитната организация за \"фалшива новина\".   Хиляди съсипани животи   30-годишната Муна Мухамад иска едно: светът да узнае за случващото се в сирийските затвори. Жената разказва, че често мъчителите залагат не само на физическите изтезания - техен любим метод е и унижението. \"Веднъж попитаха един затворник какво работи. След като им каза, че е лекар, надзирателите го накараха да подскача на един крак и да вика: Аз съм заек! Аз съм заек!\".   Муна Мухамад е описала историята си в книга. Но и до днес продължава да събира разказите на други затворници. Организирала е и група за самопомощ, която подкрепя сирийски жени. \"Някои изобщо не искат да говорят за преживяното в сирийските затвори. Други пък не спират да плачат, когато разказват за времето зад решетките. Опитвам се да им покажа, че са силни. И да ги убедя, че не носят никаква вина за това, което им е било причинено. Непрестанно им повтарям, че е време да започнат нов живот\".   Муна живее своя нов живот в съседна Турция. Но се надява, че скоро ще дойде денят, в който мъчителите ѝ ще понесат отговорност за нечовешките си деяния.", "date": "2018.05.03", "title": "Ужасите в занданите на Асад: една жена разказва"}
{"url": "http://www.classa.bg/%D1%81%D0%B2%D1%8F%D1%82/item/381543-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B3%D0%B5%D0%BD%D0%B5%D1%80%D0%B0%D0%BB-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0%D0%BC%D0%B5-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8-%D0%B7%D0%B0%D0%BF%D0%BE%D0%B2%D0%B5%D0%B4%D0%B8-%D0%B7%D0%B0%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%B8%D0%BC%D0%B0%D1%82-%D0%BF%D1%80%D0%B0%D0%B2%D0%BE-%D0%B4%D0%B0-%D0%BD%D0%B5-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0%D1%82-%C2%AB%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0-%D0%B7%D0%B0%D0%BF%D0%BE%D0%B2%D0%B5%D0%B4%C2%BB-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B7%D0%B0-%D1%8F%D0%B4%D1%80%D0%B5%D0%BD%D0%B8%D1%8F-%D1%83%D0%B4%D0%B0%D1%80,-%D0%B7%D0%B0%D1%8F%D0%B2%D0%B8-%D0%B1%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D0%BD%D0%B5-%D0%BD%D0%B0-%D1%81%D0%B0%D1%89-%D1%80%D0%BE%D0%B1%D1%8A%D1%80%D1%82-%D0%BA%D0%B5%D0%BB%D0%B5%D1%80-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D0%BB%D1%83%D1%88%D0%B0%D0%BD%D0%B8%D1%8F", "text": "Американските военни имат право да не изпълняват «незаконна заповед» на президента за ядрения удар, заяви бившият шеф на стратегическото командване на САЩ Робърт Келер по време на слушания в комисията по международни отношения в Сената.   Думите на пенсионирания генерал са цитирани от The Guardian.       Той разясни, че подобна ситуация е възможна, ако Стратегическото командване счете, че Белият дом е приел преждевременно решение, което не съответства на нивото на заплахата.   Но Келер даде разяснения и относно ограничаването на правомощията на президента на САЩ в областта на националната сигурност, защото според него подобно действие може да се отрази отрицателно на способностите на страната за отбрана.", "date": "2018.05.03", "title": "Американски генерал: Няма да изпълняваме незаконни заповеди за ядрен удар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381535-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-2017-%D0%BF%D0%BB%D0%B0%D1%82%D0%B8-%D1%80%D0%B5%D0%BA%D0%BE%D1%80%D0%B4%D0%BD%D0%B8%D1%82%D0%B5-20-%D0%B1%D0%BE%D0%BD%D0%B0%D0%B7%D0%B0-%D0%BD%D0%BE%D0%B2-%D0%BD%D0%BE%D1%81", "text": "Рекордно висока сума за ринопластика е платила Мис България 2017 Тамара Георгиева, предаде „Галерия\". Моделката, която стана по-популярна с носа си, отколкото с титлата, е клъцнала обонятелния си орган за баснословните 20 000 лева. В тази сума влизал болничният престой в супер луксозна клиника, където Тамара се хранила с гурме кетъринг и била обслужвана като кралица. Припомняме, че още преди четири месеца в местна клиника Тамара си направи корекция на носа, за която първа „Галерия\" разкри. Миската обаче никак не била доволна от резултатите и се поинтересувала кои са големите светила в пластичната хирургия.      Тамара веднага била насочена към известна турска клиника, в която дори давали възможност да си застраховаш носа. Така само преди две седмици Георгиева се подложила на повторна ринопластика и останала изключително доволна. Тамара много държала разликата да не е фрапираща, за да може да продължи да твърди пред всички, че не си е „пипала\" нослето. Освен това, Георгиева го застраховала, така че в случай на инцидент в същата клиника да й бъде направена ринопластика на половин цена.      Драмата с обонятелния орган на Мис България започна малко след като спечели първото място в престижния конкурс. Още на следващия ден социалните мрежи бяха пълни с обидни коментари и колажи, осмиващи дългия й нос. Сочената за най-красива българка се противопостави на хорското мнение и заяви, че носът й е съвършен и няма нужда от корекции. Въпреки това обаче, седмици наред съвършенството й стърчеше като тема №1 във всички медии. Появиха се и съмнения за платена титла.    В защита на Тамара се включи нейната свекърва Катя Роуз, която е шеф на известен бутик и има солидни финансови възможности. Самата Катя е носителка на няколко титли за красота зад гърба си и искала снаха й също да се окичи с корона. Затова платила скромната сума от 10 000 евро за първото място на Тамара, въпреки очеизвадния й недостатък, твърдят запознати. Точно толкова извадила и самата миска месеци по-късно, за да престанат да я сравняват с Пинокио.", "date": "2018.05.03", "title": "Мис България 2017 плати рекордните 20 боназа нов нос"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381536-%D0%BD%D0%B0%D0%B9-%D0%BD%D0%B0%D0%B4%D0%B0%D1%80%D0%B5%D0%BD%D0%B0%D1%82%D0%B0-%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%B8%D1%81%D1%82%D0%BA%D0%B0", "text": "Двукратната олимпийска шампионка с Бразилия Таиса Дахер Менезес не спира да радва феновете си в социалните мрежи с поредни любопитни снимки, на една от които е доста разголена.    На друга считаната за най-надарената волейболистка в света бразилка е по екип, а на една от априлските ѝ снимки е яхнала метлата. Наскоро тя получи отново повиквателна за националния тим, след като се възстанови от тежка травма.            ", "date": "2018.05.03", "title": "Най-надарената волейболистка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381537-%D0%B2%D0%BE%D0%BA%D0%B0%D0%BB%D0%B8%D1%81%D1%82%D0%BA%D0%B8%D1%82%D0%B5-%D0%BD%D0%B0-%D1%81%D0%BB%D0%B0%D0%B2%D0%B8-%D1%81%D0%B5-%D0%BC%D1%80%D0%B0%D0%B7%D1%8F%D1%82", "text": "Вокалистките на „Ку-ку бенд\" Невена Цонева и Лилия Стефанова не могат да се дишат. Двете певици никога не са се харесвали, а когато Лилия разбрала, че ще й се наложи да работи с Невена, била на косъм да напусне, пише „Галерия\". Цонева също не изгаряла от желание да си партнира със Стефанова, но била поблазнена от възнаграждението. Двете постоянно били във вражда и се топили една друга пред шефа си Слави Трифонов.      „Вдигнал е ръце от тях. Нищо чудно скоро да се раздели с едната си вокалистка\", коментират от екипа на шоуто и допълват, че в това отношение Цветелина Грахич им липсва много. „Лили и Цвети се разбираха прекрасно и цареше хармония. Добре се стиковаха и с бенда\",разказват служители на Дългия. Именно от солидарност и лоялност към Грахич, Лилия се държала зле с Невена. Цонева пък смятала, че колежката й доста фалшиви и изобщо не й е на нивото.    Като победител в първия сезон на „Мюзик Айдъл\" и собственик на музикална компания, Невена имала самочувствието на световна звезда и това дразнело Лили. От екипа на Слави обаче са категорични, че Цонева му е любимка и ако двете вокалистки не си оправят отношенията, Лили ще изхвърчи.", "date": "2018.05.03", "title": "Вокалистките на Слави се мразят"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381538-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D0%BC%D0%B0%D0%B9", "text": "ОВЕН ( 21 март - 20 април ) По-малко се интересувайте от живота на другите хора и повече давайте приоритет на личните си желания. Научете се компетентно да съчетавате работата и почивката, в противен случай вечерта, едва ще стигате до леглото. Ярки промени очакват Овните в любовта. Възможно е да ви се обади и покани на среща лице, към което в миналото сте изпитвали чувства.  ТЕЛЕЦ ( 21 април - 21 май )  Ще искате да получите награда за работата си, но шефът упорито няма да забелязва усърдието ви. Не е необходимо да действате с намеци, още повече, да се смущаваме. Ако имате цел, вървете право към нея. Може смело да почукате на вратата на шефа си и да поискате всичко, което желаете. Само не викайте и не размахвайте юмруци.  БЛИЗНАЦИ ( 22 май - 21 Юни ) В любовната сфера, ви чака истински парадокс. Ако партньорът ви в брака се чувства по-свободен, тогава той и вашите съвети взема с радост под внимание. Не се възмущавайте от това което се случва във финансовата сфера. Сами сте си виновни за проблемите, когато сте решили да инвестирате голяма сума пари в бизнеса на приятел.    РАК ( 22 юни - 23 юли ) Около вас днес ще има, не само почитатели и ухажори, но и личности, които ще ви придружават навсякъде, като телохранители. Е, ако този сценарий не ви раздразни, тогава се радвайте. Неотдавна започнал любовен роман, ще ви донесе много изненади. В работата, не забравяйте да координирате действията си с колегите, в противен случай ще сгрешите в дреболиите.  ЛЪВ ( 24 юли - 23 август ) Днес ще имате толкова много свободно пространство, колкото пожелаете. Може дори да си вземете почивен ден и да отидете сред природата, ако нямате много работа. Старите болежки могат да напомнят за себе си, ако се отнасяте с пренебрежение към здравето си или злоупотребявате с алкохол. Вечерта, по рано си легнете и не се заседявайте на компютъра.  ДЕВА ( 24-ти август - 23 септември ) Днес приятно ще изненадате не само колегите, но и началниците. Оказва се, че имате толкова много неразкрити таланти, че с лопата да ги ринеш. Ситуацията с финанси ще стигне до крайност, ако не се погрижите за нея предварително. Новите начинания, ще бъдат от голяма полза, особено ако наскоро сте започнали работа. От пътуване извън града, по-добре се откажете.  ВЕЗНИ( 24 септември - 23 октомври) Очаква ви натоварен ден, когато ще трябва да общувате и да се срещате с нови хора. Възможно е да бъдете изкушени от съблазни и приключения, затова бъдете по-внимателни. Бързо ще се справите с битовите проблеми, както и ще решите проблемите с недвижими имоти и данъци. За кредити и големи покупки не е най-добрият ден.    СКОРПИОН ( 24 октомври - 22 Ноември ) Трябва да обръщате по-голямо внимание на важните неща, а не на онези, които отдавна е трябвало да изхвърлите от живота. Ако имате възможност и пари, купете нови неща за дома - мебели, например. Не бива да криете личния си живот в себе си. В края на краищата, все още не може да избягате от спомените за миналото и красивата любов.    СТРЕЛЕЦ ( 23 Ноември - 21 Декември ) Препоръчително е да посетите на този ден не само далечени роднини, но и приятели. Дори, няма да нужно да пътувате някъде, защото може да общувате в социалните мрежи. Удоволствие, ще получите от творчеството, както и от съвместната работа с по-опитен колега. Здравето ви е добро, но трябва да обърнете внимание на ставите и да се консултирате с лекар, ако нещо ви притеснява от дълго време.  КОЗИРОГ (22 Декември - 20 януари ) Днес няма да е нужно нищо да планирате, за да свършите работата качествено и навреме. Положението ще се развие така, че не само ще ви помогнат, но и ще ви платят голяма сума за проекта. Денят е благоприятен за борба с наднорменото тегло, смело може да се заемете с фитнес, танци и плуване. Само всичко това, трябва да правите редовно.   ВОДОЛЕЙ ( 21 януари -  19  февруари ) Очаква ви скъп подарък от влиятелен човек, когото наскоро сте срещнали. Старанията по време на работа, ще се изплатят, не се притеснявайте. Тези, които са правили профилактични прегледи, няма от какво да се притесняват. Здравето ви е много добро, но нервите създават проблеми. Може би салонът за красота и пазаруването, ще ви помогнат да се успокоите?    РИБИ ( 20 февруари - 20 март ) Днес, ще ви се иска да крещите с пълно гърло:\"Свобода! Искам свобода! \" Може би сте много уморени от работата или домакинските си задължения? Тогава го споделете с близките си. Само с любимия човек, днес не трябва да се обяснявате. Със сигурност той третира думите ви неправилно. Особено, ако на лицето ви непрекъснато играе лукава усмивка.", "date": "2018.05.03", "title": "Дневен хороскоп 3 май"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381534-%D0%B0%D0%BB%D0%B5%D0%BA%D1%81-%D0%BF%D0%B0%D0%BA-%D1%81%D0%B5-%D0%B8%D0%B7%D0%B4%D1%8A%D0%BD%D0%B8", "text": "Красивата моделка Александра Богданска, вече Петканова, не успя да издържи на моногамния брачен живот дори половин година. Риалити звездата от последния „ВИП Брадър\" кръшнала на съпруга си - Лудия репортер Даниел Петканов, по време на екскурзията си в Сингапур, пише „Галерия\". Красавицата бе в екзотичната държава по работа за малко повече от седмица.      Петканова бе поканена от известен моден бранд за заснемането на професионална рекламна фотосесия. Това всъщност се оказало и първото излизане на Алекс сама в чужбина, откакто с Дани минаха под венчилото. А както моделката сама призна в Къщата на „ВИП Брадър\", ангелите й са доста слаби. Петканова не могла да устои на изкушението и кръшнала с един от фотографите, с надеждата, че щом е извън България, не се брои. Според запознати, Дани все още не знае за изневярата, но познавайки Алекс, имал подозрения.      Още преди да си кажат „Да\" в Къщата, двамата си обещаха повече никога да не се мамят. И при още едно провинение – да се разделят окончателно. „Ако отново ми изневериш, никога няма да ти простя. Просто ще се разведем и край\", зарече се Дани. И в действителност, от октомври, когато бе сватбата им в риалити шоуто, досега Алекс успя да му остане вярна. Но половин година въздържание стига!    Красивата моделка Александра Богданска, вече Петканова, не успя да издържи на моногамния брачен живот дори половин година. Риалити звездата от последния „ВИП Брадър\" кръшнала на съпруга си - Лудия репортер Даниел Петканов, по време на екскурзията си в Сингапур, научи „Галерия\" от близки до Алекс. Красавицата бе в екзотичната държава по работа за малко повече от седмица.    Петканова бе поканена от известен моден бранд за заснемането на професионална рекламна фотосесия. Това всъщност се оказало и първото излизане на Алекс сама в чужбина, откакто с Дани минаха под венчилото. А както моделката сама призна в Къщата на „ВИП Брадър\", ангелите й са доста слаби. Петканова не могла да устои на изкушението и кръшнала с един от фотографите, с надеждата, че щом е извън България, не се брои.    Според запознати, Дани все още не знае за изневярата, но познавайки Алекс, имал подозрения. Още преди да си кажат „Да\" в Къщата, двамата си обещаха повече никога да не се мамят. И при още едно провинение – да се разделят окончателно. „Ако отново ми изневериш, никога няма да ти простя.    Просто ще се разведем и край\", зарече се Дани. И в действителност, от октомври, когато бе сватбата им в риалити шоуто, досега Алекс успя да му остане вярна. Но половин година въздържание стига!", "date": "2018.05.03", "title": "Алекс пак се издъни!"}
